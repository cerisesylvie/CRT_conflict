Classificazione
BILANCIO E CONTABILITA' REGIONALE



Oggetto del Consiglio n. 2519 del 15 dicembre 2016 - Resoconto
OGGETTO N. 2519/XIV - Inizio della votazione del disegno di
legge: "Disposizioni per la formazione del bilancio annuale e
pluriennale della Regione autonoma Valle d'Aosta/Vallée d'Aoste
(Legge di stabilità regionale per il triennio 2017/2019).
Modificazioni di leggi regionali".
Rosset (Presidente)
- Con 28 Consiglieri presenti,
possiamo riprendere i lavori. Come definito ieri sera in chiusura
lavori, ripartiamo con l'articolato del disegno di legge n. 96,
iscritto al punto n. 4.01 dell'ordine del giorno.
Prima dell'articolo 1 c'è l'emendamento della maggioranza che
propone l'articolo 01. Ha chiesto la parola il Presidente della
Regione; ne ha facoltà.
Rollandin (UV) -
Credo che per i colleghi la problematica
sia nota. Questo emendamento è riferito all'accantonamento previsto
da parte dello Stato sui fondi regionali e con esso noi facciamo in
modo che sia esplicitata la parte della sentenza della Corte
costituzionale, in base alla quale noi abbiamo avuto questo esito
positivo per cui si diceva che a far data dal 2017 non sarebbero
più stati trattenuti i relativi finanziamenti dello Stato. Su
questo c'è una diatriba, un'impostazione che non viene
completamente recepita da parte degli organi dello Stato. Noi
abbiamo pertanto inserito questo emendamento che è
sub
judice
, in quanto l'interpretazione che è stata fatta da parte
nostra è che potrebbe partire già dal 2017; questo era uno degli
elementi che poteva essere integrato nell'ambito degli emendamenti
da presentare anche a livello nazionale, ma poi è tutto saltato con
l'approvazione del bilancio, come è avvenuto. Questo significa che
se l'emendamento che noi facciamo - che prevedrebbe una minore
trattenuta da parte dello Stato - rimane, ci darà la possibilità
successivamente di poter utilizzare eventualmente i fondi che da
questo ne derivano. Ad oggi tali fondi non sono stati presi in
considerazione; credo che anche il collega Gerandin lo avesse
sottolineato in Commissione e gli era stato detto che non c'è la
certezza su quello che può da questo derivare, non essendo più una
questione prettamente politica ma tecnica. Noi abbiamo volutamente
cercato di fare un passo avanti riconoscendo la correttezza di
questa interpretazione e, se la cosa fila liscia, può avere dei
risultati positivi l'anno prossimo, da utilizzare e da vedere in
funzione dell'esito di questo emendamento. Credo che i colleghi
abbiano capito perché lo inseriamo: lo inseriamo con questo
spirito, con questa volontà di fare in modo, se fosse possibile, di
poter utilizzare un anno in più questi fondi.
Presidente -
Ha chiesto la parola il Consigliere
Chatrian; ne ha facoltà.
Chatrian (ALPE) -
Partiamo subito con degli emendamenti
di peso, che penso siano i più importanti in assoluto, perché in
questi quattro anni praticamente la Valle d'Aosta ha compensato il
risanamento pubblico dello Stato per centinaia e centinaia di
milioni di euro. La quota per il 2017 fino a pochi giorni fa
sembrava fissata a 217 milioni di euro. Oggi, con questo
emendamento nel quale da una parte si esplicita il nostro
cofinanziamento al risanamento delle finanze pubbliche statali e
che dovrebbe ammontare a 72 milioni di euro, non c'è la certezza -
come diceva il Presidente - di poter utilizzare i 144 milioni di
euro, vale a dire la differenza. Questa è la contestazione in
essere all'interno di questo emendamento, tant'è vero che per il
responsabile delle finanze nulla cambia a livello di impostazione,
perché fino a quando non c'è certezza non autorizza l'utilizzo
neanche di un euro di quei 144,326 milioni, anche se leggendo il
percorso giuridico e di rapporti tra Stato e Regione noi oggi
potremmo invece iniziare ad utilizzarle quelle risorse.
Diceva bene il Presidente, in maniera prudente: non andremo a
toccare un euro di questi 144 milioni. Qui si apre però
indubbiamente una partita politica su questo, qui di tecnico c'è
poco, perché il "tecnico" ce lo ha scritto Peter Bieler dicendo che
ad oggi è bene non utilizzare questi soldi perché la partita
probabilmente si potrebbe spostare su altri tavoli. Su questo io
penso che un dibattito politico debba essere avviato.
Ieri il Capogruppo dell'Union è intervenuto sulla discussione
del buon lavoro che il Senatore Lanièce sta facendo a livello di
rapporti tra Stato e Regione. Io penso che su questi temi, al di là
di pensare a cosa fare o come rivedere la legge elettorale di
questo Consiglio regionale, sia questa la partita più importante e
più delicata, e il Presidente Rollandin lo sa. Qui non stiamo
parlando di accise, non stiamo parlando dei soldi dovuti riferiti
agli anni 2011/2014 che noi avevamo già impegnato e sui quali ci
doveva essere il passaggio in finanziaria, pertanto va fatta la
stessa considerazione su queste risorse.
Sono quindi intervenuto, dopo aver ascoltato il Presidente, per
mettere nero su bianco lo stato dell'arte. Più volte in quest'aula
si è sentito parlare di "Governo amico"; io non so se il Governo
Gentiloni sarà più "amico" del Governo Renzi, che non mi è sembrato
molto amico delle Regioni a Statuto speciale e, in particolar modo,
del sistema Valle d'Aosta, perché per quanto riguarda la
compensazione, o comunque il risanamento alla compartecipazione a
risanare le finanze pubbliche, noi, in questi cinque anni, siamo
stati la Regione più penalizzata delle cinque Regioni a Statuto
speciale. Questa è una mia considerazione. La maggioranza forse non
è d'accordo, ma magari non tutti i Consiglieri hanno questo
documento che rappresenta molto bene quanto noi compartecipiamo al
risanamento della finanza statale e quanto compensano le altre
Regioni a Statuto speciale. Ne cito una, così facciamo un paragone
rapido: la Provincia di Bolzano compartecipa per 219 milioni di
euro, la Provincia di Trento, per altri motivi - poi hanno un altro
rapporto con lo Stato - per 89 milioni di euro.
Comunque lo stato dell'arte è che queste risorse ad oggi non
potranno essere utilizzate, non potremo discutere di questi 144
milioni. Staremo attenti, ma non solo, perché qui la partita dal
nostro punto di vista è tutta politica e non tecnica.
Presidente -
Ha chiesto la parola il Consigliere
Gerandin; ne ha facoltà.
Gerandin (GM) -
In questa partita sono anni che
insistiamo a dire, se non riusciamo ad evitare questo massiccio
apporto di contributi e di sacrifici da parte della Valle d'Aosta,
che si cambino almeno i parametri.
Ritengo che questo articolo sia quanto mai appropriato. Da una
parte andiamo a provare a far valere gli esiti di una sentenza
della Corte costituzionale e, a mio parere, sarebbe anche corretto
che quantomeno la sintetizzassimo per i valdostani, perché questa
sentenza dice che il contributo imposte a tal fine ai ricorrenti è
legittimo, però dice anche che naturalmente questa non è una
situazione che si possa affrontare senza limite e chiude dicendo
che questo dovrebbe essere un sacrificio che per la Valle d'Aosta
cessa nel 2017, cesserà di essere dovuto in ogni caso nel 2017.
Ritengo legittimo che venga rivendicato.
Ho solo un grande dubbio, e penso che sia il suo, Presidente.
Correttamente lei ha detto che bisogna capire quale sarà la
posizione del Governo; ricordiamoci che questa legge del 2012
fissava per le autonomie speciali, proprio a partire dal 2012, un
sacrificio che partiva da 600 milioni per arrivare al miliardo e
mezzo - adesso è 1,7 - ma all'atto pratico in questo momento nella
finanziaria 2017 non c'è copertura, per cui se noi non dovessimo
riconoscere questo allo Stato mancano almeno 144 milioni. Non so
come si porrà poi con le altre autonomie speciali, perché mi pare
che su questo ci sia un problema ancora legato al fatto che costoro
hanno rinunciato al ricorso alla Corte costituzionale. Noi per
fortuna l'abbiamo fatto e ne diamo atto. Non so se loro
contribuiranno comunque e saremo solo noi quelli che cesseremo
perché abbiamo il ricorso in atto; loro, quando hanno fatto
l'accordo, hanno ritirato il ricorso alla Corte costituzionale,
però in questo momento nella finanziaria dello Stato mancherebbero
144 milioni. È chiaro che lo Stato, tenendo conto nella finanziaria
2017 del disegno di legge secondo il quale a partire dal 2012 e
senza scadenza dei termini ci sarebbe stato questo sacrificio, si
ritroverebbe con un buco. Pertanto io penso che il responsabile
delle finanze abbia detto correttamente che sia giusto fare questa
pressione e che allo stesso tempo, a titolo del tutto
precauzionale, non sia il caso di spendere tale cifra, perché
potrebbe anche essere oggetto di impugnativa da parte dello Stato,
il quale non trova la copertura. Questo per sintetizzare un po' il
quadro.
Torno a dire: è legittimo che si provi a rivendicare questo
fatto, perché comunque la sentenza della Corte costituzionale c'è e
ne prendiamo atto, ma volevo solo aggiungere che in questo contesto
sarebbe importante, se questo sacrificio dovrà essere previsto in
futuro, che cambiassero almeno i metodi di riparto passando dal
metodo Siope per la contribuzione della Valle d'Aosta al metodo per
esempio del Pil. Penso che la vera partita che dovremmo giocare,
soprattutto in questo caso, sarà nel futuro che deve prevedere un
sistema più equo, perché fino adesso chi è stato dissanguato è la
Valle d'Aosta.
Presidente -
Ha chiesto la parola il Consigliere
Cognetta; ne ha facoltà.
Cognetta (M5S) -
Io volevo allargare un po' il
ragionamento. Nel momento in cui lo Stato accetterà questa legge e
accetterà di conseguenza questi importi, mi chiedo come verranno
poi ripartiti e utilizzati i 144 milioni, perché se li avremo a
disposizione sarà un ulteriore passo avanti; parliamo di un po' più
del 10 percento del nostro bilancio, quindi mi sembra anche una
cifra piuttosto importante. Credo che su questo dovremo poi aprire
una discussione piuttosto ampia in questo Consiglio, perché non
sono proprio spiccioli. Capisco la forzatura che sta facendo il
Presidente, però non vorrei che tale forzatura gli permettesse poi
di avere un tesoretto da gestire come crede (questa è la mia
personale opinione e lo dico giusto a scanso di equivoci, siamo
solo alle battute iniziali). Nel momento in cui lo Stato ci dirà se
accetta questa norma, direi che poi dovremo intervenire nel
dettaglio del bilancio per capire come e dove deciderete di
sistemare questi soldi, magari facendo fare anche a noi la nostra
parte.
Presidente -
Ha chiesto la parola il Presidente della
Regione; ne ha facoltà.
Rollandin (UV) -
Credo sia corretto chiarire un aspetto.
Come avete sottolineato, questo è riferito ad una sentenza -
l'avete ricordata - che per fortuna ci ha dato ragione, per cui
sicuramente il discorso è chiaro, mentre quella frase "dal [...]
fino al 2017" non è interpretabile ed è la ragione per cui noi, con
la forte collaborazione degli uffici, abbiamo cercato di fare una
serie di azioni preliminari. Quello che non abbiamo potuto
completare è legato al fatto che - come diceva il collega Gerandin
- la certezza l'avremmo avuta se nel bilancio ci fosse stata la
copertura. È per questo che abbiamo parlato di discorso tecnico,
perché innanzitutto è legato a questi movimenti all'interno per
coperture che non sono solo le nostre.
Rassicuro il collega Cognetta: se la legge verrà approvata noi
avremo la possibilità non solo di discutere, ma di rivedere il
come; sono tante le idee e credo che verranno portate in
quest'aula.
Presidente -
Ha chiesto la parola il Consigliere Fabbri;
ne ha facoltà.
Fabbri (UVP) -
Per esprimere la soddisfazione che si
evince da questo emendamento nel vedere che qualche nube finalmente
si va dipanando sul nostro bilancio, e che finalmente lo Stato
potrà in qualche modo essere meno vorace nei nostri confronti -
come si diceva ieri - affinché si possa effettivamente avere un
bilancio che già da quest'anno - e speriamo anche nei prossimi anni
- sia più incisivo per la nostra Regione.
Presidente -
Possiamo mettere in votazione l'emendamento
di maggioranza. Dichiaro aperta la votazione. La votazione è
chiusa.
Presenti: 33
Votanti           
: 33
Favorevoli: 33
Il Consiglio approva all'unanimità.
Articolo 1. Ci sono richieste di intervento? Possiamo metterlo
in votazione? Dichiaro aperta la votazione. La votazione è
chiusa.
Presenti: 32
Votanti           
: 25
Favorevoli: 25
Astenuti: 7 (Bertin, Certan, Chatrian, Cognetta, Gerandin,
Morelli, Roscio)
Il Consiglio approva.
All'articolo 2 ci sono gli emendamenti n. 1, n. 2 e n. 3 del
Movimento Cinque Stelle. Ha chiesto la parola il Consigliere
Cognetta; ne ha facoltà.
Cognetta (M5S) -
Parliamo di vitalizi. Non entriamo
ancora nel dettaglio specifico delle somme che sono state
stanziate, perché riguarda un articolo successivo, ma parliamo
della possibilità di ritirare la prestazione definita entro e non
oltre il 31 marzo 2017 da parte di chi raggiunge il titolo per
poter richiedere tutto quanto il capitale. Al di là del fatto che
sono assolutamente contrario ai vitalizi, mi sembra assurdo poter
dare la possibilità di ritirarla a chi raggiunge i requisiti entro
il 31 marzo. Qualcuno dice sempre che sono diritti acquisiti: se
sono diritti acquisiti, io dico semplicemente di spostare il
termine per richiedere l'intera prestazione dal 31 marzo al 1
gennaio, perché in quei tre mesi sicuramente qualcuno maturerà i
requisiti per poter richiedere tutta quanta la prestazione. A
questo punto mi sembra giusto, se proprio si deve mantenere
qualcosa, aspettare semplicemente il 1 gennaio, con buona pace di
chi potrebbe richiederlo ma non ci arriva. Mi dispiace magari per
qualcuno, però mi rendo anche conto che così evitiamo di continuare
a dare soldi a persone che di fatto possono già mantenersi in altro
modo. Mi sembra assolutamente sperequativo dover aspettare che
abbiano i requisiti corretti per arrivare alla maturazione di
questi privilegi.
Presidente -
Ha chiesto la parola l'Assessore Perron; ne
ha facoltà.
Perron (UV) -
Collega, credo che entreremo più nel merito
dell'articolo successivamente, perché ci sono anche altri
emendamenti su questo tema. Non ci trova d'accordo sulla sua
proposta perché questa legge, sulla quale abbiamo fatto dei
ragionamenti che svilupperemo in futuro, entra in vigore il 1
gennaio, quindi anticipare questo termine al 1 gennaio diventa
praticamente impossibile. Da questo punto di vista ci sembra
ragionevole continuare il percorso impostato fino al 31 marzo e
permettere da qui al 31 marzo, a tutti coloro che dovranno fare
delle scelte, di avere quel piccolo lasso di tempo per poterle
fare. Nel merito della proposta entrerò successivamente, quando ci
confronteremo su altri articoli.
Presidente -
Ha chiesto la parola il Consigliere
Cognetta; ne ha facoltà.
Cognetta (M5S) -
È proprio per questo che avevo messo 1
gennaio; anziché abrogarlo ho messo 1 gennaio, ma il concetto è
esattamente lo stesso: se non ti do la possibilità di farlo perché
ti metto lo stesso termine in cui entra in vigore, vuol dire che
non lo puoi fare. Il ragionamento era esattamente questo; l'ho
messo semplicemente in un altro modo perché a volte si dice che è
abrogato, ma io te lo sistemo in un'altra maniera e arrivo allo
stesso risultato. In questo caso era proprio questa la questione. È
ovvio che lei non me lo può accettare, ma è altrettanto ovvio che
io questo lo dovevo fare, perché mi sembra proprio assurdo che
diamo loro questa possibilità. Ne parliamo più avanti, però la
scelta di mettere il 1 gennaio è stata questa e, ovviamente dal mio
punto di vista, mi sembrava coerente.
Presidente -
Ha chiesto la parola il Consigliere
Chatrian; ne ha facoltà.
Chatrian (ALPE) -
Ruberei qualche minuto per fare un
passo avanti, perché la discussione è sull'articolo 3.
Noi, come gruppo, insieme al Gruppo Misto e al Consigliere
Cognetta, abbiamo presentato un emendamento che dal nostro punto di
vista è sostanziale sul discorso dei vitalizi in questo momento e
su quello di un'eventuale nuova disponibilità di risorse pubbliche.
È solo per annunciare - poi illustreremo il nostro emendamento
sull'articolo 3 - la nostra posizione favorevole sull'emendamento e
invece la nostra posizione negativa sull'articolo 2. Voteremo
quindi "no" sull'articolo 2 e poi andremo a proporre una iniziativa
sull'articolo 3, dal nostro punto di vista importante. Spero che ci
sia un dibattito di natura politica sull'articolo 3, visto che
discuteremo di 4,4 milioni di euro di denaro pubblico.
Presidente -
Se non ci sono altri interventi, mettiamo in
votazione l'emendamento n. 1 del Movimento Cinque Stelle. Dichiaro
aperta la votazione. La votazione è chiusa.
Presenti: 32
Votanti           
: 32
Favorevoli: 7
Contrari: 25
Il Consiglio non approva.
Emendamento n. 2: stesso risultato.
Emendamento n. 3. Ha chiesto la parola il Consigliere Cognetta;
ne ha facoltà.
Cognetta (M5S) -
L'emendamento n. 3 è un pochino diverso:
si riferisce al comma 4 dell'articolo 2, per il quale chi ritira
tutto il capitale avrà una decurtazione dell'11 percento. Io porto
questa decurtazione al 50 percento. Non elimino tutto, perché
voglio essere gentile, ci sono sempre i diritti acquisiti, però
l'11 percento, visto che si può togliere perché l'avete scritto voi
in legge, lo abbattiamo al 50. Non è che restano senza soldi,
partiamo sempre di persone che possono prendere anche più di 1
milione di euro, quindi non è che restano senza nulla, però passare
dall'11 al 50 mi sembra una cosa ragionevole. Questo è il senso
dell'emendamento.
Presidente -
Avevamo capito il senso dell'emendamento.
Possiamo metterlo in votazione? Lo affrontiamo con l'articolo 3.
Dichiaro aperta la votazione. La votazione è chiusa.
Presenti: 32
Votanti           
: 32
Favorevoli: 7
Contrari: 25
Il Consiglio non approva.
Possiamo mettere in votazione l'articolo 2 del disegno di legge.
Dichiaro aperta la votazione. La votazione è chiusa.
Presenti: 33
Votanti           
: 33
Favorevoli: 26
Contrari: 7
Il Consiglio approva.
All'articolo 3 c'è l'emendamento n. 1 dei gruppi ALPE e Gruppo
Misto che modifica anche il comma 4 dell'articolo 2 qualora fosse
approvato, e l'emendamento n. 4 del Movimento Cinque Stelle.
Ha chiesto la parola la Consigliera Certan; ne ha facoltà.
Certan (ALPE) -
Con l'emendamento n. 1 noi proponiamo di
sopprimere l'articolo 3 (Trasferimento all'istituto dell'assegno
vitalizio). Come movimento ALPE riteniamo che non si debba più
andare ad alimentare nessun fondo e, in particolare, che non
debbano più essere dirottate ulteriori risorse pubbliche per
alimentare il fondo dei vitalizi. Lo proponiamo come dibattito
politico, perché riteniamo che non abbia nulla di tecnico ma sia
assolutamente una scelta politica, e proponiamo di utilizzare
queste risorse, che non verrebbero più utilizzate per alimentare il
fondo, su un altro
dossier
. Ne parleremo anche nel corso del
nostro emendamento n. 17: sono 4,4 milioni che riteniamo debbano
essere utilizzati nel 2018 e nel 2019 per la ferrovia. Poi
entreremo nei dettagli. In particolare, qualora questo emendamento
venisse approvato, andrebbe a modificare all'articolo 2 anche la
percentuale di trasferimento. Noi riteniamo che i titolari di
assegno vitalizio debbano trasferire i tre terzi e non i due terzi,
e che un terzo debba rimanere per le risorse pubbliche; crediamo
anche che il fondo dell'assegno vitalizio vada alimentato
esclusivamente dai titolari dell'assegno stesso.
Presidente -
Interventi da parte del Governo? Ha chiesto
la parola il Consigliere Cognetta; ne ha facoltà.
Cognetta (M5S) -
Siccome vedevo che era sull'emendamento
dei colleghi...
Presidente -
Stavamo analizzando emendamento per
emendamento. Ci sono due emendamenti sull'articolo 3, però
chiuderei con l'emendamento n. 1 di ALPE in maniera da avere
chiarezza, e poi affronterei l'emendamento n. 4 del Movimento
Cinque Stelle; quindi ora diamo una risposta all'emendamento n. 1
di ALPE e Gruppo Misto.
Ha chiesto la parola l'Assessore Perron; ne ha facoltà.
Perron (UV) -
Prendendomi un po' di tempo, proverò su
questo articolo a ripercorrere il percorso che il Governo regionale
ha fatto nel recepire una proposta dell'Ufficio di Presidenza,
quindi anticipo, collega Cognetta, il ragionamento che avrei fatto
a seguito del suo emendamento. L'Ufficio di Presidenza ci ha
formulato la proposta, che noi immaginiamo in modo definitivo, di
intervenire su questa materia; lo facciamo sapendo ben consciamente
che non è una materia che crea popolarità, ma credo sia un dovere
affrontare anche le questioni spinose che, per problemi sorti,
necessitano di trovare delle soluzioni. Su questo aspetto in
passato erano state fatte delle previsioni. Per vari motivi questi
calcoli portano oggi l'istituto del vitalizio ad avere un disavanzo
consistente, che è stato creato nel tempo per vari motivi: tra
questi l'introduzione dell'Irap, che nei calcoli originari non
c'era. Si sono verificati dei fenomeni - per fortuna, per certi
aspetti - come l'allungamento medio della vita di tutti coloro che
usufruiscono della titolarità del vitalizio e altre questioni
sopravvenute nel conteggio a lungo termine: questa fotografia porta
oggi ad avere un disavanzo.
Ci è pertanto sembrato doveroso, anche per confermare una linea
di intervento che c'è a livello generale in tutti i Consigli
regionali per tenere conto di quelli che, sì collega Cognetta, noi
consideriamo a giusto titolo dei diritti acquisiti. C'è una
normativa chiara al riguardo e non ce ne vergogniamo. Credo che
molto semplicemente la Valle d'Aosta in questa materia - poi
possiamo avere visioni diverse - sia stata virtuosa. Nel tempo ci
siamo posti il problema di trasformare questo sistema, che oggi
avrebbe un'esposizione finanziaria drammatica, ed è quello che sta
succedendo in tutte le Regioni che non ci hanno messo mano,
passando da un sistema retributivo ad uno contributivo. Nel tempo
non abbiamo mai più - e siamo una delle poche Regioni ad averlo
fatto - adeguato l'indennità dei Consiglieri regionali a quella dei
Parlamentari; nel tempo - ma questa non è una notizia popolare -
abbiamo progressivamente ridotto anche le indennità dei
Consiglieri. Mi sento di doverlo riaffermare. L'anno scorso abbiamo
fatto - non tutti, ma chi ha voluto - una proposta volontaria con
la quale ci siamo ulteriormente ridotti del 10 percento la nostra
indennità e mi sembra corretto ricordarlo.
Oggi ci troviamo a dover mettere mano ad una situazione che
prevede il prolungamento delle misure adottate l'anno scorso per
due anni e la loro proroga di ben dodici anni; quindi quella
riduzione ai vitalizi che i Consiglieri percepiscono, e quelli che
matureranno in questo lasso di tempo, andrà decurtata
progressivamente del 6, del 9, del 12 e del 15 percento fino al
2026. Con questi risparmi per due terzi si finanzia la parte di
disavanzo mancante; per il resto ci siamo presi la responsabilità
di prevedere un intervento finanziario della cifra contenuta
all'articolo 3. Questo è il ragionamento che abbiamo fatto
prendendoci la responsabilità di mettere mano a questa materia,
immaginando di sanarla una volta per tutte, escludendo ulteriori
interventi, riconoscendo quindi anche la sussistenza e il fatto che
questo istituto regga finanziariamente per poter assolvere tutti
gli obblighi e consentire a tutti coloro che beneficiano del
vitalizio di avere puntuali risposte. Ci è sembrata un'operazione
doverosa e, in accordo con l'Ufficio di Presidenza, l'abbiamo
proposta in legge finanziaria. Le percentuali che trovate sono
frutto di considerazioni e calcoli molto puntuali, quindi certe
percentuali sono scritte anche nella decurtazione, collega
Cognetta, perché questo garantisce la sostenibilità
finanziaria.
Pertanto noi non voteremo gli emendamenti proposti, perché
andrebbero a scardinare l'impostazione, anche contabile, che è
stata fatta su questo istituto e quindi noi rimaniamo ancorati alla
proposta originaria fatta dal Governo. Questa vale anche come
dichiarazione di voto sugli emendamenti presentati, Presidente.
Presidente -
Ha chiesto la parola il Consigliere
Chatrian; ne ha facoltà.
Chatrian (ALPE) -
È vero che è una materia delicata,
collega Perron, ma in questi giorni abbiamo detto che dobbiamo
essere sempre più chiari. Di tecnico all'interno di questo
emendamento e di questa proposta non c'è nulla, tant'è vero che
abbiamo il parere favorevole, perché proiezione è quella del
collega Perron e proiezione è quella del gruppo ALPE insieme al
Gruppo Misto; quindi, proiezione per proiezione, qui di tecnico non
c'è nulla.
Il collega Perron ci dice: noi non ci vergogniamo di allocare
4,4 milioni di euro. Nessuno oggi ha utilizzato questi termini - i
toni sono pacati - ma mai come in questo momento stiamo discutendo
sulle scelte, e più tardi discuteremo su scelte e su emendamenti
importanti dove c'è la copertura finanziaria. Collega Perron, da
come ho potuto capire il Governo regionale non è d'accordo alla
proposta che noi facciamo, ma siamo di fronte ad un bivio: da una
parte si decide di sostenere con soldi pubblici, ancora in maniera
minima, lo diceva il collega, perché due terzi vengono alimentati
all'interno del proprio fondo a seguito di scelte fatte, e un terzo
a questo punto con soldi pubblici. La proposta che noi facciamo è:
no, siamo di fronte ad un bivio, il fondo deve autoalimentarsi e
quindi siamo andati tecnicamente a ricalibrare le percentuali
all'interno del fondo. Pertanto, se passerà questo emendamento che
noi proponiamo insieme al collega del Gruppo Misto e del Movimento
Cinque Stelle - e io spero che le forze politiche intervengano su
questa proposta - i cittadini valdostani, il bilancio regionale, il
soldo pubblico non andrà ad alimentare il fondo, il che vuol dire
che i 4,4 milioni saranno a disposizione più tardi per fare scelte
importanti.
Noi abbiamo deciso come gruppo - se sarà approvato
l'emendamento, e lo spero vivamente, anche se mi sembra che il
posizionamento del Governo sia contrario - di andare ad allocare
queste risorse per iniziare un percorso sulla ferrovia, quindi
andare finalmente ad alimentare il fondo 2018/2019 per dire
concretamente che vogliamo far partire la ristrutturazione
importante di collegamento con Milano, Torino ed altri centri,
perché lo riteniamo fondamentale. È un segnale importante, che si
può fare e comunque è strutturato anche tecnicamente. Lo diceva
bene l'Assessore Perron: è una scelta tutta politica, ma che a
monte ha una proiezione di natura tecnica. Ci piacerebbe conoscere
anche quali sono le posizioni delle forze politiche su questa
proposta chiara. Noi pensiamo che non sia più il momento dei
diritti acquisiti, ma sia il momento della chiarezza, di un bivio
importante e che si scelga: questa è la proposta che facciamo a
tutta l'aula.
Presidente -
Ha chiesto la parola il Consigliere
Gerandin; ne ha facoltà.
Gerandin (GM) -
Ho sottoscritto questo emendamento, l'ho
scritto, ragionato e meditato con il gruppo ALPE, perché non è
stato frutto di un'improvvisazione, è nato da un ragionamento che,
a mio parere, in questo momento ha pochi alibi. Qui non si vuole
mettere in discussione in alcuna maniera l'istituto del vitalizio.
Lei ha fatto secondo me una premessa molto corretta dicendo che si
è scelto di passare dalla passata legislatura dal sistema
retributivo a quello contributivo, pertanto stiamo discutendo di
regole che non ci appartengono. Questa, secondo me, è la premessa
da fare, ma proprio perché non ci appartengono, dovremmo avere la
serenità di dire che in questo momento, pur senza mettere in
discussione l'istituto del vitalizio, noi crediamo che lo stesso
debba autosostenersi. Per cui, Assessore, quando lei dice che
rischiamo di scardinare il sistema contabile dell'istituto non è
così, perché noi chiediamo semplicemente che la percentuale dall'11
percento passi al 19,5 percento, non chiediamo null'altro; se
questa percentuale è sbagliata, correggiamola, se è il 20 è il 20
percento. Non mettiamo in discussione l'istituto del vitalizio, ma
deve autosostenersi.
Io non so come si possa ancora chiedere in questo momento un
sacrificio ai valdostani di 4,4 milioni, in due anni, per sostenere
un istituto che di fatto non è quello che applichiamo in questo
momento, dove altre realtà hanno avuto forse un po' più di coraggio
rispetto a noi e l'hanno messo in discussione. È vero che ci sono
ricorsi, però sono stati messi in discussione questi diritti
acquisiti. Noi non li mettiamo in discussione, chiediamo
esclusivamente che questo istituto si autosostenga, che questi 4,4
milioni, in due anni - e non sono noccioline - vengano destinati
per un progetto che questa Assemblea, questo Consiglio ha condiviso
pochissimo tempo fa: quello di provare a dare una svolta alla
ferrovia.
Noi pensiamo che i cittadini potranno apprezzare il fatto che
queste risorse vengano investite per un discorso che sta
mortificando una regione turistica come la Valle d'Aosta, che
dovrebbe crescere: il discorso della ferrovia. Non possiamo
continuare a condividere, a riempirci la bocca di buone propositi e
poi, quando è il momento di mettere risorse, privilegiare alcuni
settori che in questo momento non hanno molte attenuanti.
Noi non discutiamo il principio, non mettiamo in discussione il
vitalizio. Chiediamo che questo istituto si autosostenga con un po'
di sacrificio in più di coloro che in questo momento hanno ancora e
portano a casa il discorso che lei ha chiamato "diritto acquisito".
Questo è quanto, per cui non ci pare di essere chissà quanto
innovatori o quanto populisti; si tratta di un discorso di equità,
e noi crediamo che in questo momento ci debba essere un segnale di
equità.
Presidente -
Ha chiesto la parola il Consigliere
Bertschy; ne ha facoltà.
Bertschy (UVP) -
Questi sono argomenti dove la
maggioranza fa brutta figura e l'opposizione fa bella figura.
Quando si parla di questi istituti - tra l'altro siamo passati
anche da quelle parti, quindi sappiamo come funziona il gioco dei
ruoli - e poi si gioca su questo aspetto legando il fatto che se
non si fanno certe scelte non arrivano i soldi per la ferrovia, lo
trovo più cinico nella definizione.
Io penso che rispetto a questo argomento o si fanno scelte
radicali - anche già da questa legislatura, colleghi
dell'opposizione - e quindi si fanno scelte che altri in questa
sala hanno fatto su un sistema che non è più quello del vitalizio,
ma è un sistema retributivo, oppure a mio avviso si fa un po' di
ipocrisia, anche perché la posizione tra di noi è molto differente:
c'è chi ha già fatto due legislature e si porta dietro un cumulo
ben diverso, chi è arrivato adesso e chi sta operando in questa
legislatura con una retribuzione già a livello pensionistico,
quindi ognuno ha una posizione diversa. Se si vuole uscire da
questo, facendo coloro che hanno la verità in tasca, soprattutto
per chi è appena arrivato, come noi, che ha una situazione
completamente diversa, si fa bella figura nei confronti del
cittadino: qualcuno vuole salvare i privilegi e qualcuno no. Non è
così. C'è una scelta legata ad una legge, si possono fare dei
rapporti diversi, ma se si vogliono produrre dei risparmi è
possibile rinunciare a questi istituti. È possibile farlo, quindi
ognuno si prenda la responsabilità di fronte al cittadino di dire
se ritiene che questo sia legittimo e coerente con l'impegno che ha
garantito in politica o meno. Ci sono altri sistemi per arrivare a
questa scelta, e qualcuno in questa legislatura lo ha già fatto;
c'è una legge, lo si può fare e si può andare in quella
direzione.
Noi abbiamo deciso di chiudere l'argomento con questo articolo e
ci prendiamo la responsabilità di votarlo, quindi di sostenere non
la nostra posizione, ma quella del passato e di chi già ne sta
usufruendo. Chi vuole aprire nuove prospettive sui costi della
politica e sui risparmi ha solo da farlo, da prendersi i meriti,
magari anche i complimenti dei cittadini, però ognuno faccia le sue
scelte in maniera un po' più trasparente, perché altrimenti si sa
che la maggioranza vota perché c'è un dovere di legge, è stato
anche spiegato l'argomento. Certo, si possono fare dei rapporti
diversi e quando si parla degli altri è più facile fare certe
scelte. Ognuno parli della sua situazione e in un attimo produciamo
risparmi importanti, non c'è tanto da scegliere. Rispetto a questo
e rispetto alla ferrovia - perché non vorrei mischiare i temi - noi
abbiamo idee ben precise; le abbiamo spiegate ieri nella
risoluzione che permetterà nei prossimi due mesi di arrivare ad un
programma strategico che punterà decisamente verso l'accessibilità,
anche con risorse importanti.
Presidente -
Ha chiesto la parola il Consigliere
Chatrian; ne ha facoltà.
Chatrian (ALPE) -
Due elementi in più sulla proposta che
abbiamo fatto. Mi collego alla cornice che ha fatto l'Assessore
Perron, io penso la conosca bene in quanto ex Presidente del
Consiglio; dato che il collega Perron ha anche ricoperto tale
ruolo, è stato una figura istituzionale, quindi la conosce meglio
di altri. Qui non stiamo parlando di bravi e cattivi, qui stiamo
parlando della differenza tra il sistema retributivo e il
contributivo. Il resto non esiste, qui non esistono i bravi o
coloro che si fanno belli, non esiste. Il regime contributivo parte
dal 2003 e noi oggi affrontiamo quello retributivo: risorse che non
sono state versate. È una scelta tutta politica. Non vogliamo
alzare i toni, ma non c'entra nulla perché sono due cose diverse.
Chi ha fatto dieci legislature o cinque o sei rientra nel sistema
retributivo e in quello contributivo; chi ne ha fatte quindici in
tutti e due, ma qui c'è un bivio importante che è quello
retributivo.
La nostra proposta non viene accettata perché non ci sono ancora
le condizioni, ci dispiace, ma i toni sono tranquilli, pacati,
senza volontà di sofismi o di fare bella o brutta figura. Noi
riteniamo che in questo momento si possano utilizzare i 4,4 milioni
diversamente, collega Bertschy, andando ad aumentare leggermente
quella forchetta, quella percentuale dall'11 al 19, e andando a
toccare il retributivo e non il contributivo. Non voglio entrare di
più nel tecnico, perché non ha senso in questo momento, ma è solo
per chi ci ascolta, per capire di cosa stiamo parlando.
Per quanto ci riguarda, come gruppo abbiamo discusso sui costi
della politica due anni fa, l'anno scorso abbiamo detto certe cose,
poi ci siamo adeguati e altri gruppi hanno fatto la stessa cosa. Il
discorso non è di chi è più o meno bravo, ma è di scelta. La
proposta dal nostro punto di vista è di buon senso e ci dispiace se
non sarà votata, ma finisce lì.
Presidente -
Ha chiesto la parola il Consigliere
Guichardaz; ne ha facoltà.
Guichardaz (PD-SIN.VDA) -
Siccome sono stati tirati per
la giacchetta gli altri gruppi, volevo dire, anche a titolo
personale, che anche a me non piace il regime del vitalizio
strutturato così. Noi, neoeletti, non abbiamo il vitalizio, siamo
soggetti a regime contributivo. È evidente che se uno dovesse
utilizzare un tema come questo per fare un po' di demagogia, anche
noi ci saremmo probabilmente messi lì, ci saremmo fatti il nostro
emendamento per abolire il vitalizio.
L'anno scorso sono stati pubblicati gli elenchi di coloro che
prendono i vitalizi e vi assicuro che non era un piacere leggere di
persone che hanno riscosso 1,6 milioni, di persone che prendono 5
mila euro di pensione al mese. Francamente devo dire che quella
lettura mi aveva abbastanza colpito. Però, siccome noi siamo degli
amministratori e quindi facciamo politica, ci poniamo in maniera
responsabile di fronte ai problemi. È chiaro che il sistema
retributivo, per chi ha appena cominciato a lavorare, non piace;
qua dentro chi percepisce già la pensione con il sistema
retributivo? Qualcuno percepisce la pensione e in più cumula con
l'indennità da Consigliere regionale, però quel problema non ce lo
poniamo! Non vediamo l'emendamento in cui si parla di scelta tra
l'indennità da Consigliere regionale e la pensione, quella scelta
non si fa! Noi invece ci mettiamo a fare demagogia sempre con dei
sistemi che hanno facile
appeal
. Presentate un emendamento
in cui eventualmente si riducono i
quantum
rispetto ai
vitalizi o comunque ai cumuli degli anni precedenti o delle
legislature precedenti.
Io dico: se fosse così facile abolire un sistema pensionistico,
se fosse così facile l'autosostentamento, voi pensate che l'Inps si
autosostenga per pagare persone che sono qua dentro e che
percepiscono la pensione con il sistema retributivo? No, non si
autosostiene, siamo noi in produzione, lavoratori, che paghiamo
anche per loro, e così succederà sempre, perché il sistema non si
autosostiene dato che fino a qualche anno fa, fino a un decennio
fa, quindici anni fa il sistema era diverso, era retributivo. I
nostri figli pagheranno probabilmente, così come paghiamo noi che
siamo in regime contributivo, per quelle persone che ad esaurimento
andranno con il sistema retributivo. Io dico che è facile fare
demagogia su questi temi, ma è più difficile poi però coinvolgerci
direttamente e pensare di fare dei ragionamenti diversi come quelli
fatti negli anni precedenti, nella legislatura precedente, in cui
sono stati aboliti i regimi dei vitalizi o sono state abbassate le
indennità. Questo è facile. Ragionando in altri termini -
francamente credo di essere un amministratore responsabile che ha
sicuramente anche delle sensibilità rispetto a queste tematiche,
che mi pare di aver già espresso più di una volta - è evidente che
non si può lasciare scoperto un regime di cui possiamo ragionare
finché vogliamo, ma fintanto che è considerato e si ritiene che sia
un regime acquisito... poi possiamo anche discutere
sull'abbassamento.
L'anno scorso abbiamo fatto un'operazione di riduzione graduale
dei vitalizi, quest'anno la proroghiamo per un ulteriore decennio.
Finché si opera in questa maniera io credo si riesca a trovare una
condivisione; diversamente, se si pensa di andare con l'accetta per
abolire completamente un regime, credo che non ci sia neppure la
fattibilità tecnica, oltre che una fattibilità di tipo ideale.
Presidente -
Ha chiesto la parola il Consigliere
Cognetta; ne ha facoltà.
Cognetta (M5S) -
Per dichiarazione di voto: ovviamente io
sostengo l'emendamento presentato dai colleghi di ALPE e del Gruppo
Misto. Parlerò poi in maniera più diffusa nel momento in cui
presenterò il mio emendamento.
Sulle parole del collega Guichardaz volevo però ricordare una
cosa: c'è stata un po' di tempo fa una nostra proposta di legge che
eliminava il cumulo ed è stata bocciata da quest'aula, quindi non
si fa solo demagogia o si punta solo su un obiettivo. Noi abbiamo
presentato in quest'aula una proposta proprio rispetto a ciò che
diceva lei e quest'aula l'ha bocciata. Va bene che siamo Grillini e
che facciamo demagogia, populismo - poi spiegherò meglio che cosa
sta accadendo nel mondo, così magari ci diamo un'inquadrata
generale tutti quanti, quando si usano certe parole - però le
proposte serie e convincenti che vanno in una certa direzione noi
le facciamo, ma vengono bocciate anche queste. Adesso lei è in
maggioranza, io gliela voto subito se lei la propone, non aspetto
altro!
Presidente -
Ha chiesto la parola il Consigliere
Gerandin; ne ha facoltà. Poi ricorderò che sugli emendamenti si può
intervenire una sola volta.
Gerandin (GM) -
Chiedo solo se si può intervenire per
dichiarazione di voto, non voglio un'eccezione. Le chiedo solo se è
una regola.
Presidente -
In dichiarazione di voto è consentito.
Gerandin (GM) -
La ringrazio. Per togliere qualsiasi tipo
di malinteso, nel senso che nessuno si è mai sognato con la nostra
proposta di andare ad abolire l'istituto; noi chiediamo che venga
semplicemente variata la percentuale con cui si interviene. Noi
crediamo che in questo momento non sia comprensibile e non
spiegabile ai cittadini valdostani perché due terzi di questo
finanziamento debbano essere a carico dei percettori e un terzo a
carico della Regione. Noi chiediamo che sia a carico dei
percettori. Non cambia l'istituto, non aboliamo l'istituto, non lo
mettiamo in difficoltà, non cambiamo i conteggi che avevate fatto,
la proroga si può benissimo fare; quello che chiediamo è che non ci
sia un ulteriore sacrificio da parte dei cittadini valdostani,
questo è quanto. Non ci piace sicuramente alzare i toni e non
vogliamo mettere in discussione neanche il principio da lei
sostenuto, quello dei diritti acquisiti; però vogliamo vedere
almeno una compartecipazione maggiore, senza mettere in
discussione. Qualcuno ha tirato in ballo i cumuli, ma nessuno li
mette in discussione; qualcuno ha tirato in ballo chi percepisce
una pensione, ma chi ha percepito una pensione l'ha percepita
perché gliela paga qualche altro ente e perché ha lavorato magari
quaranta o quarantacinque anni. Se poi andiamo a mischiare
l'insalata non solo diventa un'insalata russa, ma diventa un
minestrone, un passato di verdure, se vogliamo dirla tutta!
La verità è solo questa: nessuno mette in discussione l'istituto
o lo mette in difficoltà per evitare che vada avanti; si chiede
solo una percentuale diversa, una compartecipazione diversa da
parte di chi percepisce l'istituto.
Presidente -
Non ci sono altre richieste, possiamo
mettere in votazione l'emendamento n. 1 di ALPE. Dichiaro aperta la
votazione. La votazione è chiusa.
Presenti: 33
Votanti           
: 33
Favorevoli: 7
Contrari: 26
Il Consiglio non approva.
Possiamo discutere l'emendamento n. 4 del Movimento Cinque
Stelle. Ricordo che questo emendamento aveva parere favorevole
condizionato con l'approvazione dell'emendamento n. 3, quindi si
può discutere ma non andrà in votazione.
Ha chiesto la parola il Consigliere Cognetta; ne ha facoltà.
Cognetta (M5S) -
Non lo votiamo, tanto lo sapevo, però
perlomeno lo discutiamo; ho quindi cinque minuti per parlare un
attimo di diritti acquisiti, Assessore.
In Italia ci dovrebbero essere tanti diritti acquisiti, magari
ci dovrebbe essere il diritto al lavoro e, collegato a questo, un
diritto che ti permetta di avere uno stipendio che garantisca di
mantenerti, perché ci sono tante persone che lavorano ma non hanno
neanche i soldi per arrivare a fine mese. Abbiamo avuto esempi
anche discussi in quest'aula, per parecchio tempo, rispetto a
questo problema. Poi ci dovrebbe essere un diritto alla casa, e
molti invece sono in condizioni pietose da questo punto di vista;
anche le risposte del pubblico tardano ad arrivare e non sono
adeguate. Non so, un diritto ad una sanità completa e comprensiva
di tutto quello che dovrebbe essere la sanità, mentre sappiamo
benissimo che non c'è, perché spesso si paga per avere quello che
in teoria dovresti già avere con le tue tasse; magari un diritto
all'istruzione che non sia sempre esclusivamente appannaggio dei
ricchi in certi casi, tipo le tasse universitarie. Sto facendo un
discorso generale, cerchiamo di seguire un attimo il ragionamento,
poi dopo magari rispondiamo. Ci sono tanti diritti acquisiti, ma ci
sono anche tanti diritti che non sono rispettati.
Mi fa piacere che l'Assessore Marguerettaz sia contento perché
si è salvato il vitalizio, comunque andiamo avanti. La questione
dei diritti sulla quale stavo discutendo fa sì che quando uno vede
che si mettono moltissime risorse per mantenere dei privilegi -
perché come ha detto giustamente il collega Guichardaz sono usciti
sui giornali, poi se vuole le tiro fuori il foglio e glieli
riepilogo, ma penso che se li ricorderà sicuramente - viene normale
chiedere ad esempio di prendere questi soldi e metterli negli
interventi per i soggetti a rischio di esclusione sociale, come
avevo proposto con il mio emendamento. Quindi non facevo neanche
l'operazione più demagogica rispetto alla ferrovia, ma proponevo
semplicemente di prendere questi soldi e di darli a chi ne ha più
bisogno. Vedete signori, non avete voluto votare un emendamento di
giustizia e di equilibrio, e poi ci lamentiamo che i risultati di
certe consultazioni arrivino un po' a sorpresa, anche perché sono
voti contro questo sistema. C'è una classe di privilegiati in
questa nazione e in questa regione che non ha problemi; anzi, più
la deflazione aumenta e più il suo tenore di vita aumenta. Questa è
la cosa divertente: con un'inflazione che diminuisce, e che anzi va
in negativo, chi ha un reddito piuttosto alto migliora il suo
tenore di vita: incredibilmente è così. Chi invece non ha i soldi,
siccome i soldi non sono in circolo, continua a peggiorare la sua
situazione economica.
Noi, a fronte di tutto questo, continuiamo a mantenere i
privilegi di persone che li hanno acquisiti in anni di vacche
grasse e, nonostante adesso non ci sia più nulla da mangiare,
continuano ad ingrassarsi. Se questa voi la chiamate demagogia...
io la chiamo semplicemente un ragionamento di buon senso, e voi
continuate ad alimentare questo discorso. Vede Assessore, non si
può essere d'accordo. Al di là delle questioni personali, delle
scelte personali e delle posizioni previdenziali personali, ci sono
scelte che andrebbero fatte a prescindere da tutto ciò, mentre
invece qui non vengono fatte; non vengono neanche prese in
considerazione, e poi, all'occorrenza, si è presi in giro perché si
dice: sei un populista. Semplicemente perché dico che si buttano
via dei soldi per ingrassare dei vecchi signori che hanno
abbastanza soldi e che magari li soverchiano, che non hanno nessun
bisogno, non fanno nessun investimento e tengono i soldi per darli
ai nipoti o semplicemente per non farne nulla, perché poi c'è anche
questo assurdo: una persona di settanta, ottant'anni non è che va
in giro a spendere e spandere come uno di venti o di trenta, ma è
normale! Alle otto va a dormire e mangia una minestrina. Il collega
mi dice che ha bisogno della badante... questo può essere un
problema, ma se ci fosse un diritto alla sanità lo avrebbe e quindi
sarebbe a carico della società, sennò il poveraccio non ha nemmeno
la badante.
Vedete, state discutendo del nulla purtroppo, e questo i
cittadini fuori quando fanno certe scelte ve lo dicono chiaramente,
ma voi non volete ascoltarli. Questo non dipende dal fatto che sono
seduto qui, farei la stessa cosa anche se fossi seduto lì, come
succede in altri posti dove ci sono i miei colleghi seduti lì.
Presidente -
Non ci sono interventi. Come detto, se non
ci sono altri interventi, questo emendamento non va messo in
votazione, quindi pongo in votazione l'articolo 3.
Dichiaro aperta la votazione. La votazione è chiusa.
Presenti: 33
Votanti           
: 33
Favorevoli: 26
Contrari: 7
Il Consiglio approva.
All'articolo 3bis c'è l'emendamento dei Capigruppo. Qualcuno
intende illustrarlo? Lo do per illustrato. Non ci sono richieste di
intervento, pertanto metto in votazione l'articolo 3bis dei
Capigruppo. La votazione è aperta. La votazione è chiusa.
Presenti: 33
Votanti           
: 33
Favorevoli: 33
Il Consiglio approva all'unanimità.
All'articolo 4 abbiamo l'emendamento n. 2 di ALPE e Gruppo
Misto, l'emendamento n. 1 della II Commissione, l'emendamento n. 3
di ALPE e Gruppo Misto, ed è stato presentato anche un emendamento
depositato del Presidente della Regione che viene distribuito. Ha
chiesto la parola il Consigliere Gerandin; ne ha facoltà.
Gerandin (GM) -
L'illustrazione sarà molto sintetica, nel
senso che questo comma 5, che leggo solo per far capire di cosa si
tratta, prevede che nella nuova disciplina dell'organizzazione
dell'Amministrazione regionale e degli enti del comparto
unico...
Presidente -
Chiedo scusa, collega: lei sta illustrando
l'emendamento n. 3 di ALPE e Gruppo Misto o il n. 2? Perché ha
parlato del comma 5.
Gerandin (GM) -
Le chiedo scusa, perché effettivamente ho
parlato del comma 5. L'emendamento n. 2 riguarda la richiesta di
stralciare il fatto che la Giunta regionale definisca i criteri e
le modalità per la ricollocazione del personale dell'ex Agenzia
regionale del lavoro degli operai e degli impiegati
agricolo-forestali assunti con contratto di diritto privato in enti
anche di nuova istituzione. Tanto per renderla chiara si tratta dei
177, perché il ragionamento che facciamo noi è che, essendoci già
un documento di indirizzo all'interno del Defr, nulla vieta alla
Giunta regionale di ipotizzare eventualmente un percorso che vada a
chiarire quale possa essere la collocazione, il futuro di questi
dipendenti, un percorso condiviso con le organizzazioni sindacali e
le rappresentanze sindacali, con i lavoratori, perché in questo
momento c'è grande disagio.
Assessore, lei si ricorderà che dopo la sua illustrazione è
stato regolarmente smentito da tutte le organizzazioni sindacali,
probabilmente si è trattato di un malinteso - non voglio
strumentalizzare oltre - però noi riteniamo che in questo momento i
177 non siano un problema da risolvere, ma una risorsa da valutare
eventualmente dove e come utilizzare. Per cui, sentire più volte
fare riferimenti anche a possibili difficoltà che nascano
dall'applicazione di leggi senza capire bene qual è il vero
problema... ma noi vorremmo capire qual è il vero problema, qual è
il futuro e come verrà eventualmente risolta la valorizzazione,
perché noi pensiamo che si tratti di valorizzazione e non che si
dica che è un problema prima di capire qual è la soluzione. Questo
è, in sintesi, il motivo per cui noi crediamo che sia quanto mai
inopportuno in questo momento andare a mettere in evidenza una
problematica senza avere una soluzione.
Aggiungo ancora qualcosa, e l'ho già detto nel mio intervento
sulla finanziaria: pur avendo dei contratti di carattere
privatistico, queste sono persone assunte a tempo indeterminato,
per cui il problema è doppio; anche persone che comunque magari non
saranno di comparto perché applichiamo loro un contratto di diritto
privatistico sono persone assunte a tempo indeterminato che sono
dipendenti dell'Amministrazione pubblica con contratto diverso
rispetto a quello del comparto. Per cui secondo noi si apre la
necessità di avere questa condivisione, perché - e lo ripeto per
l'ultima volta - per noi è una risorsa e non un problema.
Presidente -
Ha chiesto la parola il Presidente della
Regione; ne ha facoltà.
Rollandin (UV) -
Condividiamo l'analisi fatta, al punto
che noi abbiamo già dato attuazione a quel deliberato del Consiglio
che dava mandato di attivare un tavolo con le forze sindacali per
arrivare a una definizione. Come è stato detto, l'Assessore nella
presentazione aveva fatto riferimento alla Società di servizi, che
all'inizio era stata messa come un contenitore di cui non si parla
più; si parla - anticipo solo il riferimento portato al tavolo dei
sindacati - di due agenzie: un'agenzia per quanto riguarda gli
operai e gli impiegati, e un'agenzia del lavoro e quant'altro per
quanto riguarda quella che è già una partita aperta.
La preoccupazione che ci porta a mantenere e ad esplicitare
questo articolo era semplicemente quella di dare forza ad un
principio che noi riteniamo giusto: il tenere conto dell'esperienza
fatta in situazioni analoghe in altre Regioni, le quali hanno
previsto, per queste figure con contratto privatistico a tempo
indeterminato, un po' in analogia con quanto è successo con gli
Uffici Entrate di Equitalia, che ci sia un passaggio da una
situazione all'altra senza dover possibilmente sostenere altre
prove. Questo è lo scopo per il quale abbiamo detto in modo chiaro
questo, ribadendo che il tutto sarà oggetto naturalmente di una
legge specifica, la quale riprenderà le soluzioni prospettate che
vanno nella direzione da me accennata.
Noi daremo la bozza di norma con riferimento nello specifico ai
sindacati, ai quali nell'ultima riunione avevamo anticipato proprio
le soluzioni che vi sto dicendo adesso. Riteniamo di dover
mantenere questo articolo con l'indicazione che va nella direzione
auspicata: quella di avere un passaggio che regolarizzi
definitivamente situazioni che ho già avuto modo di riferire in
altra sede e in precedenza.
Presidente -
Ha chiesto la parola la Consigliera Morelli;
ne ha facoltà.
Morelli (ALPE) -
Noi prendiamo atto oggi, dalle parole
dell'Assessore, che non si parla più di una Società di servizi,
perché solo due giorni fa invece l'Assessore ne parlava ancora,
quella che è stata smentita immediatamente dalla presa di posizione
dei sindacati. Quindi, se permettete, una gestione forse un po' più
chiara e trasparente di tutto l'
affaire
sarebbe stata più
opportuna, dal momento che si tratta di 177 posti di lavoro. Io
dico solo, Presidente, che oggi prendiamo atto delle sue parole e
che non si parla più di una società di servizi, ma che forse
l'ipotesi che si sta valutando con i sindacati sarà di agenzie
esterne. Ne prendiamo atto oggi, ne prendiamo atto adesso dalle sue
parole, perché non più di due giorni fa ciò che era invece uscito
dalle parole dell'Assessore era un'altra cosa.
Oggi prendiamo atto che ci sarà un provvedimento legislativo
ad hoc
, quello che tra l'altro noi avevamo proposto durante
la discussione del Defr. Pertanto oggi prendiamo atto di questa
decisione. Possiamo dire che forse questa questione meritava un
percorso un po' più chiaro anche per rispetto nei confronti di
questi 177 lavoratori? Credo che questo lo possiamo dire. E proprio
perché ci sarà un provvedimento legislativo
ad hoc
noi non
vediamo la necessità di mantenere questo comma nella legge di
stabilità.
Presidente -
Ha chiesto la parola il Consigliere Nogara;
ne ha facoltà.
Nogara (UVP) -
Di questo problema ne abbiamo già parlato
nel Defr, lo abbiamo già modificato proprio per questo, e ne parlo
perché ero stato io a sollevare la questione. Direi che la cosa più
importante adesso è tranquillizzare le persone interessate da
questo problema. Siamo arrivati alla definizione che si mantiene
questo articolo proprio perché si farà una legge
ad hoc
per
decidere in che agenzia forestale bisogna mettere - e ne abbiamo
discusso anche in Commissione - queste persone a cui trovare la
sistemazione giusta. L'unico problema è definire bene come
inserirle: se in una o nell'altra, ma in un'agenzia forestale, non
si parla di Società di servizi. Qui non si vuole continuare a dare
addosso all'Assessore che, illustrando la sua presentazione, ha
commesso uno sbaglio. Perciò adesso la situazione è questa: si
andrà in Commissione, si discuterà con i sindacati, si discuterà
con i lavoratori che sono interessati e con una legge si arriverà
alla definizione precisa di dove verranno inseriti. Questo è il
messaggio che deve uscire oggi da questo Consiglio. Io non vedo
quali altri problemi ci possano essere facendo un percorso regolare
e preciso, come è stato detto in questo momento.
Presidente -
Ha chiesto la parola il Presidente della
Regione; ne ha facoltà.
Rollandin (UV) -
Ringrazio il collega Nogara, credo abbia
ben puntualizzato, perciò non ho niente da aggiungere.
Vorrei dire alla collega Morelli che c'è stato un refuso, un
errore, l'ha detto l'Assessore, poiché le forze sindacali
puntualmente partecipano al tavolo aperto per questi problemi, per
trovare la soluzione che verrà portata in Commissione con la legge
che, a seguito di questi accordi, darà una collocazione definitiva
a queste persone.
Lo manteniamo per la ragione che ho già detto: l'emendamento ci
permette di agganciarci ad un elemento che non obblighi a fare
certi passaggi che, come lei sa, siccome si parla di struttura
pubblica, deve avere certe regole e, per poter tenere conto del
passato di queste persone, noi dobbiamo cercare di attivare dei
meccanismi che considerino la loro esperienza, quanto hanno fatto e
di trovare delle modalità con cui si possano attivare questi
meccanismi.
Non vorrei aggiungere molto altro perché il tavolo è aperto;
come chiudiamo con questo, portiamo in Commissione, in quanto con i
sindacati c'è l'intesa di avere il documento che dia contezza di
quanto riferiva adesso il collega Nogara: delle soluzioni per gli
uni e per gli altri, in modo tale che ci sia il minor disagio per
queste persone che oggi hanno dei contratti privati ma a tempo
indeterminato. Sono tutte cose che abbiamo considerato e che
faranno parte del bagaglio confezionato in una norma di legge che
passerà in Commissione e arriverà in aula.
Presidente -
Ha chiesto la parola il Consigliere
Chatrian; ne ha facoltà.
Chatrian (ALPE) -
È un tema che abbiamo affrontato in
maniera robusta, soprattutto nel momento in cui abbiamo letto il
paragrafo 4 del Defr: la prima settimana di novembre all'interno di
quel paragrafo c'erano scritte certe cose ed erano principalmente
allarmati i 177 operai impiegati all'interno dell'agenzia, sì, con
contratto di natura privata, ma a tempo indeterminato. Penso che
oggi si inverta la rotta con l'illustrazione che ha fatto poc'anzi
il Presidente dicendo: "fermo tutto, perché qui c'è la copertura
finanziaria", è importante, l'abbiamo riconosciuto durante il
dibattito in II Commissione. Chi ha ascoltato il dibattito in aula
e in Commissione si chiede veramente se la mano destra sappia cosa
fa la mano sinistra, ma guardiamo il risultato finale, che è quello
da noi annunciato il 3 novembre: su questo tema - stiamo parlando
di 177 persone - dobbiamo fare una legge. L'annuncio di oggi del
Presidente va in questa direzione, come da noi richiesto il 3
novembre 2016 in questo Consiglio.
Noi a questo punto ritiriamo l'emendamento che abbiamo
presentato, perché va nella direzione da noi auspicata. All'interno
di questo Consiglio abbiamo alzato i toni e abbiamo presentato una
risoluzione, e grazie - io penso - alla collaborazione di tutti si
trova una sintesi, si rivedranno all'interno della nuova legge le
soluzioni per dare risposte puntuali. Peccato per il percorso di
questi quarantacinque giorni che ha allarmato, in maniera forse
impropria, i 177 lavoratori; forse la forma diventa sostanza, nel
momento in cui si parla comunque di persone che hanno un contratto
a tempo indeterminato. Ciò detto, noi ritiriamo l'emendamento
annunciato poc'anzi.
Presidente -
Ha chiesto la parola il Consigliere
Gerandin; ne ha facoltà.
Gerandin (GM) -
Ho seguito con attenzione quello che lei
ci ha detto, Presidente, che è altra cosa rispetto a quanto c'è
scritto, perché noi ci eravamo lasciati con un Defr che ha
preoccupato non solo il personale, ma anche quest'aula; è stata
trovata un'indicazione che non è stata ripresa nel testo della
finanziaria, perché non è quello che abbiamo approvato in
quest'aula: il testo approvato in finanziaria è un altro.
Presidente, apprendiamo adesso dalle sue dichiarazioni che il
percorso che andremo ad intraprendere prevede un disegno di legge,
e ci mancherebbe che noi non fossimo sensibili al fatto che non
vogliamo mettere in discussione o sottoporre di nuovo a concorso
delle persone che vanno stabilizzate - su questo non c'è ombra di
dubbio - per cui il percorso è condiviso. Quello che io continuo a
ripetere, e ne sono assolutamente convinto, è che non c'era
assolutamente bisogno di prevedere un articolato per presentare un
futuro disegno di legge quando c'è già un'indicazione sul Defr. Non
è che la Giunta deve essere autorizzata a proporre un disegno di
legge; se c'è un Defr che ti dice che nel 2017 è previsto questo la
Giunta può benissimo predisporre un disegno di legge che vada nella
tutela che lei ci ha espresso.
Mi adeguo a quanto detto dal collega di ALPE, per cui ritireremo
questo emendamento. Peraltro, se fosse stato per me, l'avrei messo
in votazione, perché non sono assolutamente convinto di quello che
è scritto, quanto ci è stato detto è altra cosa storia.
Presidente -
L'emendamento n. 2 dei gruppi ALPE e Gruppo
Misto è quindi ritirato. C'è l'emendamento n. 1 della II
Commissione che sostituisce il comma 3; lo diamo per illustrato e
lo metto in votazione... mi chiedo come sia possibile fare un testo
coordinato alla legge di bilancio, se mi illustrate come fare...
Dichiaro aperta la votazione. La votazione è chiusa.
Presenti: 30
Votanti           
: 26
Favorevoli: 26
Astenuti: 4 (Certan, Chatrian, Cognetta, Roscio)
Il Consiglio approva.
Ha chiesto la parola il Consigliere Chatrian; ne ha facoltà.
Chatrian (ALPE) -
Chiederei al Presidente Rosset se può
andare un po' più lentamente, perché abbiamo il testo scaricato
dalla Giunta, poi abbiamo gli emendamenti della Commissione, gli
emendamenti del nostro gruppo, gli emendamenti del Movimento Cinque
Stelle, gli emendamenti di maggioranza e poi dei singoli gruppi di
maggioranza: io penso che saremo intorno ai cento, centoventi
emendamenti non coordinati, perché noi non abbiamo il testo
coordinato come voi, quindi chiederei...
Presidente -
Non abbiamo alcun testo coordinato, glielo
garantisco.
Chatrian (ALPE) -
Era una battuta, Presidente.
Gentilmente chiederei se può andare un po' più lentamente.
Presidente -
Nemmeno io ho facilità a seguire, mi creda:
devo inserirmi dentro tutti gli emendamenti, quindi non è così
semplice. Farò il possibile per andare avanti più lentamente. Siamo
all'emendamento del Presidente della Regione. Ha chiesto la parola
il Consigliere Chatrian; ne ha facoltà.
Chatrian (ALPE) -
Mi scuso con i colleghi, ma per
organizzarci un po' bene perché la giornata è lunga e gli
emendamenti sono numerosi, chiedo gentilmente, Presidente Rosset,
quando annuncia gli emendamenti, di chiunque siano, se possono
essere illustrati, così è più semplice. In generale non diamo per
letto nulla, se possibile. Chiedo uno sforzo a tutti, in modo che
gli emendamenti siano illustrati, così che anche chi ci ascolta
all'esterno capisca, perché altrimenti è difficile seguire il
Consiglio. È una proposta, poi se uno non ha voglia di illustrarli
non lo possiamo obbligare.
Presidente -
Ho sempre chiesto di illustrare gli
emendamenti; se li danno per illustrati non li posso obbligare.
Siamo all'emendamento del Presidente Rollandin. Ha chiesto la
parola il Presidente della Regione; ne ha facoltà.
Rollandin (UV) -
Questo è un emendamento tecnico
richiesto da parte delle
Unités des Communes
che dice: "il
predetto limite non trova applicazione nel caso di nuove assunzioni
conseguenti a processi di mobilità da e verso gli Enti locali per
l'esercizio obbligatorio delle funzioni e dei servizi comunali
nell'ambito di attività dello sportello unico [...]". Di fatto si
chiede la possibilità di utilizzazione quando vi sia carenza di
personale, perché altrimenti con il blocco che abbiamo non c'è la
possibilità. Credo che poi i colleghi siano stati sentiti e
sensibilizzati su questo, proprio per lo sforzo di cui abbiamo già
parlato, tra l'altro anche per il discorso degli sportelli che è un
problema delicato.
Presidente -
Non ci sono richieste di intervento
sull'emendamento testé illustrato dal Presidente, posso pertanto
metterlo in votazione. Dichiaro aperta la votazione. La votazione è
chiusa.
Presenti: 33
Votanti           
: 33
Favorevoli: 33
Il Consiglio approva all'unanimità.
Pongo in discussione l'emendamento n. 3 di ALPE e Gruppo Misto.
Ha chiesto la parola il Consigliere Gerandin; ne ha facoltà.
Gerandin (GM) -
Chiedo scusa per prima, perché ho
iniziato ad illustrare questo emendamento.
Il nostro emendamento è molto semplice: al comma 5 viene
previsto che nell'ambito della nuova organizzazione
dell'Amministrazione regionale e degli Enti locali, per quello che
riguarda il comparto unico, nei casi in cui si proceda a processi
di riorganizzazione a cui consegua la riduzione dei posti
dirigenziali esistenti, l'ammontare delle risorse per la
determinazione della retribuzione di posizione dei dirigenti resta
confermata nella misura risultante al 31 dicembre dell'anno
precedente all'intervenuta riduzione. Abbiamo provato a capire da
cosa derivava questa esigenza e ci è stato detto che, nell'ambito
di una riorganizzazione della dirigenza, con l'accorpamento delle
dirigenze diminuiva il numero di dirigenti e c'era una sorta di
carico aggiuntivo di lavoro per questi dirigenti, per cui si
riteneva di mantenere in essere l'ammontare delle risorse per la
retribuzione di posizione del dirigente all'anno precedente. Se
questo è il concetto con cui si pensa di riorganizzare la pubblica
amministrazione, mettendo insieme più dirigenti per risparmiare, e
poi si mantengono le retribuzioni di posizione per lo stesso
ammontare di quando i dirigenti erano di più è un processo
quantomeno ambiguo. Se il concetto di dire metto insieme questi due
perché c'è più carico di lavoro io mi chiedo perché non estenderlo
a tutto il comparto. Pertanto, quando decido magari di mettere
assieme due che non siano dirigenti ma due strutture operative che
possono avere due responsabilità di servizio, due C o due D, perché
io devo mantenere la stessa retribuzione di posizione? Questo è
inspiegabile, anche perché a mio parere va contro la materia
sindacale, poiché è la materia sindacale che diminuisce l'ammontare
della retribuzione di posizione.
Vorrei semplicemente capire perché si ritiene di mantenere
questa specifica per i dirigenti; i dirigenti fanno parte del
comparto, la retribuzione di posizione è esattamente come quella
che può essere la quota annuale per il salario di risultato, per
cui ci pare davvero ambiguo che in un processo riorganizzativo di
questo genere si vogliano fare differenze tra dipendenti e
dirigenti. La richiesta è semplicemente di toglierla perché non c'è
nessun obbligo: è una scelta politica di cui eventualmente ci
spiegherete le motivazioni.
Presidente -
Ha chiesto la parola il Presidente della
Regione; ne ha facoltà.
Rollandin (UV) -
Le domande che sono state fatte ce le
siamo poste, ma il ragionamento sta nella lettura di tutto
l'articolo. Prima di tutto i casi saranno pochissimi, inoltre la
logica con cui si parte è rapportata all'anno, perché il problema è
che ogni anno c'è questo rapporto legato alle ripartizioni che lei
conosce molto bene. Se durante l'anno un dirigente viene soppresso
o spostato, rispetto a quello che succedeva - come viene detto qui
- "procedano a processi di riorganizzazione cui consegua la
riduzione dei posti dirigenziali esistenti, l'ammontare delle
risorse per la determinazione della retribuzione di posizione
[...]" il tutto è legato all'insieme dell'organizzazione e per
quell'anno rimane bloccata. È vero, non lo impone, ma anche a
livello sindacale questo è stato detto a suo tempo. È più una
questione per chiudere un passaggio sollecitato, ripeto durante
l'anno, perché l'anno successivo non succede più, è solo collegato.
Non so nemmeno quanti casi ci saranno e se ci saranno, perché è
legato ad una riorganizzazione. Le riduzioni dei posti dirigenziali
sono o possono essere connesse al fatto che uno vada in pensione a
luglio o a settembre, allora si toglie tutto quello che è legato a
questa posizione durante l'anno. Questo è un aspetto più tecnico,
di politico non c'è niente, perché è stato fatto in termini più
tecnico-sindacali, se mi è permesso. Non ho seguito direttamente la
questione, ma posso dire che la specificazione è in questi termini,
quindi non penso che vada a toccare molto, non sono somme
significative, si tratta di una questione più legata
all'organizzazione del comparto, che metteva un po' in difficoltà e
che credo abbia un significato minimo. Riconosco che non è
obbligatorio, quindi è vero che non è un obbligo, e voglio
ripeterlo perché così è, però la scelta che va in questa direzione
è stata proposta solo per venire incontro. Come l'ho ricevuto lo
porto all'attenzione, ma non ci sono grossi movimenti su
questo.
Presidente -
Ha chiesto la parola il Consigliere
Chatrian; ne ha facoltà.
Chatrian (ALPE) -
Su questo comma avevamo già discusso
con il Presidente in Commissione e poi con i colleghi abbiamo
cercato di approfondire meglio la genesi. Abbiamo provato a capire
e, una volta capito, abbiamo detto che forse è meglio se lo
togliamo, almeno dal nostro punto di vista, perché ci sembra non
corretto nei confronti del comparto in generale. Se non è corretto,
e quindi non viene inserito in un progetto un po' più ampio, forse
è meglio in questo momento sopprimerlo ed eventualmente un
altr'anno vediamo di riscriverlo, una volta riorganizzata la classe
dirigenziale, in modo che ci siano le ricadute per tutto il
comparto. Questa è, in sintesi, la proposta che facciamo all'aula.
Così com'è scritto non va ad aiutare, ma va ad enfatizzare non bene
i rapporti tra la classe dirigenziale e soprattutto i funzionari.
Questa è la posizione per quanto riguarda il nostro gruppo e
pertanto manteniamo questa nostra proposta di abrogarlo.
Presidente -
Ha chiesto la parola il Consigliere
Gerandin; ne ha facoltà.
Gerandin (GM) -
Il Presidente è stato molto chiaro, e
penso che la sua sia anche una risposta molto corretta e onesta.
Sono convinto anch'io che saranno pochi casi, su questo non c'è
ombra di dubbio, ma non sono così convinto che ci sia stata tutta
quella concertazione con i sindacati, perché almeno da alcune sigle
mi pare di capire sia passato tra le righe. Detto questo,
Presidente, proprio perché sono pochi i casi, fosse anche un caso
solo in questo momento, si apre di fatto un comportamento non equo
rispetto a quello del comparto. Un caso solo probabilmente mette in
discussione un'equità di trattamento di comportamenti in tal modo,
per cui non so se vale la pena dare questo tipo di messaggio per
casi isolati. Ha ragione, Presidente, sono convinto che non sia lei
alla base di questo, ci mancherebbe. Il messaggio che sta filtrando
è però un altro, le posso assicurare che è un altro, è legato anche
a figure che in questo momento si occupano di personale o
quant'altro. Non dico di più, perché ci siamo capiti e non so se è
il caso di insistere. Le chiedo ancora di rivedere questa
posizione, perché ci pare del tutto strumentalizzabile. Non dico di
più.
Presidente -
Non ci sono altri interventi, possiamo
mettere in votazione l'emendamento n. 3 di ALPE e Gruppo Misto.
Dichiaro aperta la votazione. La votazione è chiusa.
Presenti: 32
Votanti           
: 32
Favorevoli: 7
Contrari: 25
Il Consiglio non approva.
Metto in votazione l'articolo 4. Dichiaro aperta la votazione.
La votazione è chiusa.
Presenti: 33
Votanti           
: 33
Favorevoli: 26
Contrari: 7
Il Consiglio approva.
All'articolo 5 c'è l'emendamento n. 2 della II Commissione che
sostituisce l'articolo 5. Ha chiesto la parola il Consigliere La
Torre; ne ha facoltà.
La Torre (UV) -
Più che un'illustrazione è semplicemente
per sottolineare il fatto che questa modifica all'articolo deriva
da un accordo con le organizzazioni sindacali, dove da un lato si è
recepito congiuntamente che l'ARRS non ha più senso di esistere in
prospettiva, ma che oggi deve essere mantenuto per permettere di
svolgere il contratto di comparto con le organizzazioni sindacali
ancora in quell'inquadramento. È un accordo raggiunto credo con
soddisfazione di tutti. Non era neanche una relazione quindi, ma è
semplicemente per significare che c'è un recepimento da parte delle
istanze delle forze sindacali.
Presidente -
A questo articolo c'è un subemendamento del
Movimento Cinque Stelle.
Ha chiesto la parola il Consigliere Cognetta; ne ha facoltà.
Cognetta (M5S) -
In questo emendamento illustrato dal
collega, per quanto riguarda il comma 5 dell'articolo 53bis, il
CRRS - che sarebbe l'organismo che supera l'ARRS - è costituito da
un certo numero di persone e il Presidente è nominato dal
Presidente della Regione. Nel mio emendamento io chiedo che a
questo venga aggiunto: "previo parere della Commissione consiliare
competente"; in sostanza che la nomina venga discussa all'interno
della Commissione competente.
Presidente -
Ha chiesto la parola il Presidente della
Regione; ne ha facoltà.
Rollandin (UV) -
Credo che l'illustrazione fatta dal
collega La Torre sull'emendamento nel suo complesso raccolga le
sollecitazioni e gli accordi con i sindacati, quindi io mi fermerei
a quello. Ci asteniamo pertanto sulle proposte integrative e
alternative.
Presidente -
Metto in votazione il subemendamento del
Movimento Cinque Stelle. Dichiaro aperta la votazione. La votazione
è chiusa.
Presenti: 32
Votanti           
: 6
Favorevoli: 6
Astenuti: 26 (Baccega, Bertschy, Bianchi, Borrello, Donzel,
Fabbri, Farcoz, Follien, Fosson, Grosjean, Guichardaz, Isabellon,
La Torre, Lanièce, Marguerettaz, Marquis, Nogara, Péaquin, Perron,
Restano, Rini, Rollandin, Rosset, Testolin, Laurent Viérin, Marco
Viérin)
Il Consiglio non approva.
Metto in votazione l'emendamento n. 2 della II Commissione
sostitutivo dell'articolo 5. Dichiaro aperta la votazione. La
votazione è chiusa.
Presenti: 33
Votanti           
: 26
Favorevoli: 26
Astenuti: 7 (Bertin, Certan, Chatrian, Cognetta, Gerandin,
Morelli, Roscio)
Il Consiglio approva.
All'articolo 5bis c'è l'emendamento n. 4 di ALPE e Gruppo Misto.
Ha chiesto la parola il Consigliere Bertin; ne ha facoltà.
Bertin (ALPE) -
Considerato che anche l'emendamento n. 5
è simile, propongo di illustrare entrambi gli emendamenti in questo
intervento, così risparmiamo anche un po' di tempo, dato che la
giornata è sufficientemente lunga.
Questi due emendamenti (il n. 4 e il n. 5) riguardano le due
società di scopo che erano state istituite tempo fa, una per la
realizzazione dell'ospedale e l'altra per la realizzazione
dell'università, società costituite in un contesto molto diverso;
se forse avevano una giustificazione all'epoca, poiché
l'Amministrazione regionale aveva comunque una serie di appalti e
attività piuttosto significative da gestire, oggi diventano sempre
meno giustificabili. L'Amministrazione regionale ha molte meno
attività da svolgere, e tra l'altro nel caso dell'ospedale ci si
trova anche di fronte ad una società che non si capisce neanche più
quale scopo abbia. Teniamo in considerazione che comunque queste
due società hanno dei costi di gestione decisamente significativi,
argomento tra l'altro già affrontato in altre occasioni.
Consideriamo che ad esempio la COUP, quella per la realizzazione
dell'ospedale, è costata 50 mila euro per la costituzione, poi per
questa COUP si è addirittura acquistato un immobile in regione
Borgnalle spendendo, anche qui, circa 600 mila euro. Ogni anno
questa società ci costa per la gestione circa mezzo milione. Faccio
un elenco degli anni precedenti: si parte da 640 mila euro nel
2009, si va a 512 mila euro nel 2011, a circa mezzo milione nel
2012, a mezzo milione nel 2013, allo stesso nel 2014, mentre
nell'ultimo anno, nel 2015, vi è una leggera flessione.
Complessivamente questa società è costata per la gestione quasi 3
milioni, ai quali vanno ad aggiungersi i soldi spesi per l'immobile
e per la costituzione, una somma che va oltre i 3,5 milioni. Ogni
anno comunque continuiamo a spendere quasi 400 mila euro per questa
società della quale non si capisce più lo scopo, visto che in tutti
questi anni, oltre ad aver speso 3,5 milioni per questa, abbiamo
anche speso 14 milioni in progetti e in altre attività per non
realizzare di fatto praticamente niente. Non consideriamo poi il
parcheggio, che a questo si ricollega: in totale abbiamo una somma
astronomica per risultati prossimi allo zero.
È necessario pertanto accelerare la liquidazione di questa
società e della società che riguarda l'università, poiché sono dei
costi significativi che in un periodo di
spending review
bisogna tagliare; prima lo facciamo e meglio è. Si tratta di
risparmiare somme significative per utilizzarle in altri settori
che certamente necessitano maggiormente di questa spesa.
Presidente -
Ha chiesto la parola l'Assessore Laurent
Viérin; ne ha facoltà.
Viérin L. (UVP) -
Per quanto riguarda la parte relativa
alla COUP abbiamo già avuto modo di parlarne anche in Commissione.
La parte che oggi stiamo vivendo è transitoria, deve gestire i
pezzi di cui abbiamo parlato durante le ultime adunanze del
Consiglio. Siamo disponibili a fare una riflessione, ma dal
cronoprogramma la fase di scavo va completata e occorre poi
verificare che cosa si potrà rivedere in termini di
ridimensionamento affinché sia compatibile con le risultanze. Siamo
pertanto disponibili a fare una riflessione, ma solo a seguito di
questa fase transitoria che oggi deve vedere la sua
conclusione.
Presidente -
Ha chiesto la parola il Presidente della
Regione; ne ha facoltà.
Rollandin (UV) -
Per la COUP - citata adesso
dall'Assessore alla sanità, come credo lei sappia - il personale è
stato ridotto nel frattempo, e anche per la NUV, ho già avuto modo
di ricordarlo in fase di discussione di altri atti, si è ridotto di
molto. Voglio solo specificare che questa azione sta andando avanti
secondo il programma e secondo i tempi previsti, per fortuna: in
merito alla realizzazione della nuova università credo sia stato
fatto un coordinamento importante tra la NUV e l'azione
dell'Assessorato competente. Con tutti i problemi che ci sono, ad
oggi non vi sono stati ritardi significativi, sta andando avanti
secondo la tempistica attesa e penso che questo sia un risultato
importante.
Noi non riteniamo che oggi ci sia l'esigenza di sospendere
questa attività, che deve andare a suo termine secondo il programma
che più volte abbiamo illustrato anche in quest'aula.
Presidente -
Ha chiesto la parola il Consigliere Bertin;
ne ha facoltà.
Bertin (ALPE) -
Quanto alla COUP, questione che abbiamo
già affrontato di recente, anche in quell'occasione si parlava di
aprire una riflessione, però qui più che alle riflessioni bisogna
passare agli atti pratici. Aspettare che finisca questa fase
preparatoria vuol dire spendere ancora quasi 350 mila euro all'anno
per due anni, e si tratta di somme significative. Bisogna
accelerare la liquidazione; tra l'altro nell'emendamento sono
comunque previsti sei mesi per mettere in liquidazione queste due
società. Sono risparmi che vanno fatti il più presto possibile. È
inutile continuare a dire che si aprirà una riflessione; i tempi
delle riflessioni sono ormai finiti, si tratta di tagliare ogni
euro che si può tagliare da un bilancio sempre più ristretto.
Rimandare questo taglio e questa liquidazione è una responsabilità
grave.
Presidente -
Ha chiesto la parola il Consigliere
Chatrian; ne ha facoltà.
Chatrian (ALPE) -
Prima di scrivere questi due
emendamenti, abbiamo fatto ulteriori ragionamenti. Da diversi anni
si cerca di affrontare in quest'aula questo tema e quasi c'è
dell'interesse nel dire che siamo a buon punto, stiamo ragionando,
siamo vicini a dare una risposta, come immagino tanti di noi
abbiano, e proprio per quello abbiamo cercato una formulazione
diversa. Capiamo che non si può fare in un mese o in due e che ci
sono dei contratti in essere, stiamo parlando anche di personale,
però dobbiamo essere franchi e chiari tra di noi: c'è un limite di
tempo oltre il quale non possiamo più continuare a dire che ci
stiamo ragionando e stiamo ultimando i lavori. Serve o non serve?
Prima domanda. La seconda è se possiamo farne a meno oppure no. I
nostri uffici all'interno dell'Assessorato dei lavori pubblici
possono raccordarsi in sei mesi? Non bastano sei mesi? Dobbiamo
mettere nove mesi, dobbiamo mettere il 31 dicembre? Ascoltavo prima
i colleghi intervenuti; noi siamo anche disposti a modificare le
date, ma gradiremmo inserire in legge una posizione chiara, certa:
si mettono in liquidazione le due società affinché possiamo
permetterci di raccordarci con le nostre strutture dirigenziali dei
lavori pubblici e i nostri funzionari, anche perché tutte le
maestranze, tutti i liberi professionisti sono all'esterno, sono
persone incaricate dalle due società. Questo è lo spirito con cui
abbiamo nuovamente proposto i due emendamenti.
Sinceramente ci saremmo aspettati una risposta un po' più
determinata: che il 2017 sarà comunque l'anno della chiusura sia di
uno che dell'altro, o prima il NUV piuttosto che il COUP, per cui
possiamo farne a meno e, invece, si tentenna. Noi comunque
manterremo i nostri due emendamenti, e torneremo su questi due temi
durante l'anno perché riteniamo che si possa farne a meno.
Presidente -
Ha chiesto la parola il Consigliere
Gerandin; ne ha facoltà.
Gerandin (GM) -
In sede di illustrazione il collega
Bertin è stato molto preciso e molto chiaro; ricordo che con il
gruppo UVP più volte abbiamo sollecitato che si procedesse in
questa direzione. In una delle prime iniziative in cui si chiedeva
la messa in liquidazione di queste due società, mi pare di
ricordare che lei mi rispose, Presidente, che la creazione di
queste due società era stata una diretta conseguenza legata al
fatto che in quel momento c'erano delle difficoltà a rispettare il
patto di stabilità. In un mio precedente intervento le chiesi i
motivi per cui erano nate queste due società e lei mi pare che
rispose che erano nate perché in quel momento c'era il problema del
rispetto del patto di stabilità, per cui vi era la necessità di
dover investire; in quel momento queste risorse, essendo trasferite
poi a queste società derivanti dalla gestione speciale di Finaosta,
non transitando a bilancio regionale, potevano essere investite al
di fuori del patto di stabilità. Ora, Presidente, questo
presupposto non esiste più, perché con il pareggio di bilancio non
vi è più la giustificazione di mantenere in piedi queste due
società. Allora l'ho presa come una giustificazione plausibile e
credibile, ma in questo momento non esiste più questo, poiché non
c'è più questo obbligo tenendo conto che la fase cruciale, almeno
per quello che riguarda l'università, è ormai abbondantemente
passata, dal momento che la fase progettuale, quella degli appalti,
l'aggiudicazione e la direzione lavori sono completamente esterne a
questa società. Tenuto conto che i bilanci regionali, soprattutto
per quello che riguarda il settore dei lavori pubblici, stanno
veramente riducendosi e avendo, a mio parere, del personale
comunque preparato all'interno, io penso che non ci siano più i
presupposti per non mettere un termine a questa richiesta.
Per quello che riguarda il discorso della COUP è chiaro, non
sono di certo coloro che amministrano e gestiscono la COUP che
vanno a fare gli scavi, né i sondaggi o quant'altro: sono soggetti
esterni che possono benissimo essere coordinati da soggetti
all'interno dell'Assessorato. Ovviamente ci sono assolutamente
anche dei posti di lavoro a cui fare particolare attenzione. Noi
non vorremmo che qualcuno rimanesse a piedi, però a mio parere
tutta una serie di operazioni, controlli, eventualmente alcune
direzioni di lavori interne ci potrebbero far risparmiare, sarebbe
questo il vero risparmio.
Presidente -
Ha chiesto la parola l'Assessore Laurent
Viérin; ne ha facoltà.
Viérin L. (UVP) -
Ho apprezzato i toni pacati, ma vorrei
ricordare alcuni passaggi. Intanto non abbiamo bisogno di ricordare
cosa pensiamo su queste società, noi che continuiamo a credere
nell'UVP lo sappiamo, l'abbiamo messo anche nel programma: c'è
un'idea in generale di razionalizzare le società nate negli anni e
anche nei decenni - collega Gerandin, lei è un amministratore di
lungo corso, ha vissuto anche lei da amministratore ai tempi dei
carrozzoni - e noi, che veniamo da una generazione dopo, sappiamo
anche che quando si ereditano certe situazioni alcune cose devono
essere realizzate, come quelle delle società di scopo. Possiamo
rivedere gli scopi, ma ci sono anche responsabilità contabili e
amministrative su come portare avanti certe rivisitazioni. Mi
sembrava di averle dato un accordo, sia in Commissione che qui,
sulla disponibilità di rivedere questa idea per quanto riguarda il
pezzo sanitario e di costruzione dell'ospedale, anche perché ancora
oggi non sappiamo come rivedremo questo progetto.
Nel cronoprogramma approvato in Giunta ci siamo presi
semplicemente il tempo per concludere dei lavori essenziali che la
Commissione scientifica ci ha obbligato a fare. Noi dobbiamo
sondare e vedere che cosa ancora c'è su una parte. Dal punto di
vista della responsabilità amministrativa e della continuità
amministrativa, al di là di chi ha portato avanti il
dossier
, esiste la possibilità di chiusura per dire che c'è
una disponibilità a scadenza, ma la rinnoviamo, perché oggi non ci
sentiamo di aderire al termine che è stato inserito. C'è una nostra
volontà nel rivedere e continuiamo ad essere convinti delle cose
che abbiamo detto. Sappiamo anche che cosa vuol dire amministrare,
e tanti qui lo sanno, soprattutto chi ha amministrato per tanti
anni, quindi chiediamo semplicemente se c'è la volontà di ragionare
- come ricordava il collega Chatrian - su un'idea che ad oggi non
riusciamo a dire magari nei termini precisi; noi vorremmo
concludere nei termini indicati in quel cronoprogramma approvato
con delibera di Giunta. Questo per dire che esistono anche
questioni delicate e vi sono progettazioni già eseguite.
Seconda cosa di cui abbiamo già parlato qui, in Consiglio:
esiste poi l'idea di come studiare le fasi alternative. Il giorno
che noi decidiamo si abbandona una certa strada perché decidiamo di
fare un progetto rivisitato, ridimensionato, diverso, ed è giusto,
stiamo lavorando su qual è la soluzione alternativa. Tecnicamente -
e questo ve lo assicuro, perché è una delle prime cose che abbiamo
chiesto alle strutture, sia interne all'Assessorato che in azienda
- al momento ci dicono e ci scrivono che non hanno la possibilità
di gestire in autonomia un dossier così come era stato pensato. Nel
momento in cui noi rivediamo il dossier si possono fare
ragionamenti alternativi. Io credo che questo sia un ragionamento
lineare che rafforza quanto abbiamo sempre detto e lo ribadisco:
noi abbiamo l'idea - l'abbiamo scritto in un punto programmatico -
di razionalizzare le società in generale, al di là di queste di cui
si parla; possono essere dei risparmi e l'Amministrazione potrà poi
prendersi il carico. Continueremo quindi a lavorare su questa
linea.
Presidente -
Ha chiesto la parola il Presidente della
Regione; ne ha facoltà.
Rollandin (UV) -
In effetti, collega Gerandin, quanto
detto allora rimane un dato di fatto importante, ed è quello che ci
ha permesso comunque di prevedere gli investimenti fatti.
Su quello che ha detto adesso l'Assessore Viérin per quanto
riguarda gli investimenti dell'ospedale, come lei sa sono stati
ridotti, l'ha visto dai bilanci, proprio perché non c'è la
possibilità di andare secondo il cronoprogramma a suo tempo
richiesto. Oggi la parte relativa a quel cronoprogramma di cui si
parlava sta andando avanti tenendo conto di tempi molto
stretti.
Per quanto riguarda invece la NUV, credo sia importante tenere
conto dell'impegno che oggi viene assunto per realizzare la nuova
università nei tempi citati. Realizzare questo nei tempi porterà un
vantaggio perché la delocalizzazione, oltre alle migliorie
nell'ambito della nuova localizzazione, porterà a dei risparmi,
quindi questo è legato ad un aspetto importante che oggi, nella
fase in cui siamo, non potrebbe essere sostenuto dalle strutture
interne. Teniamo conto che al momento non abbiamo ancora fatto
tutti gli appalti per quanto riguarda la struttura dell'università,
non abbiamo fatto lo studentato, quindi abbiamo ancora delle fasi
da realizzare. Si potrà però poi fare il punto e dire come
continuiamo, a quel punto potremo farlo.
Oggi non ci sentiamo di dire che chiudiamo e andiamo da un'altra
parte, anche perché è già stato fatto un lavoro molto importante in
collaborazione con l'Assessorato competente. L'Assessorato
competente fa un'azione di controllo, di monitoraggio, svolge già
un ruolo che è significativo, non potrebbe avere il ruolo che oggi
è svolto dalla NUV e fare anche il controllo su quello che viene
eseguito. Credo che questo non sia pensabile in tempi brevi. Se poi
si modificherà questo, è chiaro che potrà essere rivisto il
programma nell'insieme.
Presidente -
Ha chiesto la parola il Consigliere
Gerandin; ne ha facoltà.
Gerandin (GM) -
Ringrazio il Presidente per avermi
confermato di non aver capito male quando si parlava della
possibilità di andare oltre le regole che ci avrebbero impedito di
mettere in piedi questo. La ringrazio perché ha confermato che
questo presupposto non c'è più. Ormai con il pareggio di bilancio
cade questo presupposto. Ho detto "ad oggi": questo presupposto non
c'è più.
Sulla proposta fatta dal collega Chatrian, se vogliamo possiamo
eventualmente fissare un termine più congruo, però noi vorremmo un
segnale diverso, soprattutto una scadenza. Presidente, vorrei
togliere ogni sorta di dubbio: nessuno ha la minima intenzione di
non far rispettare i tempi per avere dei risparmi; nessuno ha
intenzione di rallentare i sondaggi o i lavori previsti dalla
Commissione scientifica. Semplicemente crediamo che una scelta così
importante vada nel senso - e mi fa piacere che qualcuno l'abbia
ricordato - del programma di legislatura in cui avete affermato di
razionalizzare e rivedere il discorso delle partecipate, di fissare
un termine per poter avviare questo. Poi sappiamo che la chiusura e
la messa in liquidazione non è che la decido a giugno e la chiudo
il 1 luglio, questo è indubbio. Ci sono tempi tecnici che non
devono rallentare i lavori, né la procedura delle progettazioni, né
null'altro, però in questo momento, caduti i presupposti, noi
riteniamo che sia lecito e doveroso andare in questa direzione. Non
si vuol fare? È una decisione politica che la maggioranza ha preso,
giustamente la maggioranza ha i numeri per procedere in questa
direzione: è un dato di fatto di cui, volenti o nolenti, dovremo
prenderne atto.
Per quello che riguarda i carrozzoni del passato, non ho mai
avuto il piacere di farne parte, per cui mi sento veramente fuori
da questo contesto.
Presidente -
Non ci sono altri interventi, possiamo
mettere in votazione l'emendamento n. 4 di ALPE e Gruppo Misto.
Dichiaro aperta la votazione. La votazione è chiusa.
Presenti: 31
Votanti           
: 7
Favorevoli: 7
Astenuti: 24 (Baccega, Bertschy, Bianchi, Borrello, Donzel,
Fabbri, Farcoz, Follien, Fosson, Grosjean, Guichardaz, Isabellon,
La Torre, Lanièce, Marguerettaz, Marquis, Nogara, Péaquin, Perron,
Rollandin, Rosset, Testolin, Laurent Viérin, Marco Viérin)
Il Consiglio non approva.
Emendamento n. 5: stesso risultato.
Passiamo ora all'articolo 6. Non ci sono emendamenti, lo metto
in votazione. Dichiaro aperta la votazione. La votazione è
chiusa.
Presenti: 31
Votanti           
: 31
Favorevoli: 24
Contrari: 7
Il Consiglio approva.
All'articolo 6bis c'è l'emendamento n. 6 di ALPE e Gruppo Misto,
più il subemendamento dell'Assessore Laurent Viérin. Ha chiesto la
parola il Consigliere Gerandin; ne ha facoltà.
Gerandin (GM) -
Farò un'illustrazione molto sintetica, in
quanto abbiamo condiviso con l'Assessore il suo subemendamento, che
penso risolva il problema, seppur temporaneamente, in maniera
consona alla gravità con cui ci si è posti il problema di questo
emendamento.
In sintesi questo emendamento è stato presentato tenendo conto
di un'emergenza. Benché la legge regionale fosse stata approvata in
quest'aula, avevamo comunque evidenziato tutte le difficoltà
inerenti alla proroga del personale attinto e assunto dall'ente per
oltre trentasei mesi. Era emersa una situazione di grande disagio
che sicuramente avrebbe creato anche il rischio dell'interruzione
di un servizio fondamentale come quello dell'assistenza anziani e
delle micro del territorio, in quanto parecchie realtà - e in
questo momento mi riferisco alle
Unités des Communes
-
stanno attingendo da queste graduatorie il personale che sta
operando da ben più di trentasei mesi. Pertanto nella prima ipotesi
avevamo elaborato di prevedere che la legge n. 21 del 25 novembre
2016, che era stata approvata in quest'aula, avesse validità
esclusivamente per quei bandi indetti dall'Amministrazione
regionale e non dagli enti locali. Ragionando poi con le strutture,
con il Servizio del personale e soprattutto con lo
staff
che
collabora con l'Assessore, è stato predisposto il subemendamento
che l'Assessore illustrerà e che a nostro parere potrebbe risolvere
la problematica, seppur in maniera non definitiva ma almeno
temporanea e fino all'espletamento del concorso che verrà bandito
entro fine anno, legata ad una difficoltà oggettiva, ad un numero
molto importante soprattutto di OSS che operano nell'ambito del
servizio domiciliare e delle micro. È inutile che vada oltre,
perché penso sia molto più importante entrare nel merito del
subemendamento che presenterà l'Assessore.
Presidente -
Ha chiesto la parola l'Assessore Laurent
Viérin; ne ha facoltà. Prenda dieci minuti, c'è anche la
dichiarazione di voto.
Viérin L. (UVP) -
Chiedo di unire i due interventi,
perché vorrei spiegare in modo articolato questo subemendamento.
L'emendamento sulle OSS dei colleghi non può essere accettato
perché è scritto tecnicamente in un modo che non è accettabile, nel
senso che non risolve nessun problema, anzi. Noi abbiamo contezza
sulla questione delle OSS. Abbiamo incontrato le OSS insieme ai
dirigenti dell'Assessorato, alle associazioni e ai comitati che si
sono organizzati in questi mesi, perché siamo sempre più convinti
del modello su cui stiamo investendo e della sua rivisitazione, un
modello a regia regionale che non può vedere a macchia di leopardo
sul nostro territorio questa confusione che oggi stiamo
vivendo.
Oggi abbiamo il personale inquadrato sotto le
Unités des
Communes
, mentre una visione del servizio sociosanitario
assistenziale deve essere unica. Il problema si è posto non per una
normativa regionale, quanto per delle disposizioni nazionali, per
il testo n. 81, il quale prevede che dopo trentasei mesi di lavoro
a tempo determinato ci deve essere una possibilità o di risoluzione
del contratto o di stabilizzazione, non è che le persone non
possono più lavorare. Visto che nel settore socioassistenziale
stiamo facendo anche un ragionamento di prospettiva per capire
quali saranno i fabbisogni dell'Amministrazione in futuro
ponderando la parte di pubblico con la parte privata, è chiaro che
entro fine anno - come ricordava il collega Gerandin - si poneva
una questione che era in capo alle Unités e non
all'Amministrazione: l'eventuale futuro di queste nostre OSS,
soprattutto in certe Unités come la Grand-Paradis dove diverse
decine di persone sarebbero state a casa. Da un lato il problema è
lavorativo, ma c'è anche la questione della continuità del
servizio, perché è un servizio essenziale di assistenza alle nostre
persone non autosufficienti, o comunque
over
65. Abbiamo
inoltre riunito le Unités in queste settimane per capire quale
soluzione ipotizzavano. Abbiamo anche scritto al Servizio del
personale sollecitandolo a bandire il concorso regionale, quindi
incontrerò di nuovo nei prossimi giorni il personale per comunicare
le cose che diciamo qui in aula. Bisogna dire che il concorso deve
essere bandito nel momento in cui le Unités hanno sottoscritto le
convenzioni, ma dato che ve ne sono ancora alcune che non le hanno
ancora sottoscritte le abbiamo sollecitate affinché questo avvenga:
entro la prossima settimana queste convenzioni saranno sottoscritte
e ci sarà entro fine anno il concorso bandito dall'Amministrazione,
entro il 27 dicembre. Nel mentre però si poneva la questione di
come questo personale può garantire la continuità dei servizi.
L'idea che abbiamo condiviso non solo con il Presidente, ma anche
con altri colleghi attraverso le strutture dell'Amministrazione
proprio per prenderci in carico un
dossier
che, pur essendo
di competenza delle Unités, riguarda l'Amministrazione nel suo
insieme, soprattutto il settore sociosanitario assistenziale e
socioassistenziale che in futuro sarà sempre più integrato, è
questa: abbiamo pensato di agire mantenendo sempre lo stesso
contratto, garantendo che dal 1 gennaio lo stesso sia rinnovato,
che ci sia la continuità di servizi e che questa possibilità
avvenga attraverso la Società di servizi pescando dalle graduatorie
delle Unités. Ieri ho incontrato i rappresentanti delle
organizzazioni sindacali, i Presidenti delle Unités (quelli
presenti) e i responsabili della Società di servizi assieme alle
strutture sia del personale che del legale, e si è costruita questa
soluzione che credo vada nella direzione auspicata un po' da
tutti.
Ecco lo scopo del subemendamento: ci siamo agganciati ad un
emendamento che tecnicamente non poteva essere accettato, perché
comunque si sarebbe applicata la disposizione nazionale.
Disapplicando la non possibilità di andare oltre i trentasei mesi
nessun funzionario avrebbe potuto tecnicamente mandare avanti una
questione che, da un punto di vista di legge, era prevista nel
testo n. 81 e ripreso da una disposizione regionale dovuta.
Noi crediamo che questa risposta tranquillizzi il personale e
dia assicurazione di continuità al servizio, in modo che in questo
momento ci sia la possibilità di vedere, da qui all'espletamento
del concorso regionale - che significa dare certezza in base alle
disposizioni legislative ma soprattutto alla volontà politica - di
risolvere un problema che effettivamente in queste ultime settimane
aveva dato delle preoccupazioni sia all'Amministrazione che alle
persone che svolgono queste prestazioni. Ringrazio tutti per la
collaborazione.
Crediamo che questo articolo, se maggiormente condiviso,
soprattutto con la più ampia condivisione di questo Consiglio, avrà
la forza anche da un punto di vista sindacale di andare nella
direzione auspicata.
Dalle ore 11:34 assume la presidenza il Vicepresidente Viérin
Marco
.
Viérin M. (Presidente) -
Ha chiesto la parola il
Consigliere Gerandin; ne ha facoltà.
Gerandin (GM) -
Questo nostro emendamento era nato
assolutamente con lo stesso spirito. Non avevamo le strutture a
disposizione, ma abbiamo provato se non altro a manifestare la
legittima preoccupazione di queste persone che magari lavoravano da
più anni e rischiavano al 31 dicembre di non avere più proroghe.
Questa soluzione, come lei ben sa, l'avevamo vista e discussa anche
con i suoi uffici: a noi va benissimo. Ritiriamo pertanto
l'emendamento e voteremo convintamente il subemendamento.
Non posso che esprimere soddisfazione, perché ovviamo ad una
difficoltà legata sicuramente a queste persone, che dopo anni si
sarebbero magari trovate nell'incognita di non sapere cosa fare dal
1 gennaio. Nello stesso tempo rispetto alla nostra proposta si
sarebbe magari tolto il divieto per quello che riguardava gli Enti
locali, ma ciò non avrebbe determinato la certezza che qualcuno si
sarebbe preso la responsabilità di prorogare. Questa è sicuramente
una soluzione più equa e facilmente attuabile. Mi pare che anche il
Presidente abbia avuto l'idea di questo comitato ristretto per
poter attingere ed è una soluzione che va soprattutto fino
all'espletamento del concorso; pur essendo assunto dalla Società di
servizi, ognuno si porterà dietro il suo contratto che, in questo
momento, non è poco.
Dalle ore 11:36 riassume la presidenza il Presidente
Rosset.
Rosset (Presidente) -
Ha chiesto la parola il Consigliere
Cognetta; ne ha facoltà.
Cognetta (M5S) -
Assessore, do anch'io il mio sostegno a
questo subemendamento. Ringrazio ovviamente i colleghi che hanno
presentato il primo emendamento, che immagino sia stato presentato
proprio per una questione tecnica.
Io sono stato l'unico che si è astenuto sulla legge regionale n.
21. Rispetto a questo problema vi erano già state delle discussioni
quando è arrivata in aula, discussioni che poi si sono palesate
quando è stata approvata. C'è stata una fitta discussione tra tutti
i gruppi che hanno capito il problema sorto. Assessore, io spero
che le
Unités
firmino al più presto ciò che devono firmare;
eventualmente se ci fa partecipi dei problemi e delle questioni
potremmo anche aiutarla in questo caso, perché non è giusto che
tutto quanto poi ricada su chi alla fine ha cercato di trovare una
soluzione. Penso che con lo svolgimento dei concorsi andiamo nella
direzione di risolvere un problema che è da parecchi anni sul
territorio, anche perché alcuni avevano per tempo sistemato la
questione, altri invece no, e quindi è giusto che andiamo in questa
direzione. Così come ritengo sia corretto che la Regione si
riappropri di questi servizi, perché li ritengo fondamentali e non
possono essere sparpagliati e dati in maniera differente ai
cittadini della stessa Regione.
Presidente -
Ha chiesto la parola il Presidente della
Regione; ne ha facoltà.
Rollandin (UV) -
Solo per specificare che la legge n. 21
rispetto a questo tema non ha nulla a che vedere, semplicemente
perché è fissato da una norma statale il fatto che la proroga non
poteva esserci. Tuttavia voglio sottolineare un aspetto da lei
correttamente ricordato: alcuni sono intervenuti in ritardo perché
la proposta che adesso abbiamo fatto di corsa avrebbe potuto essere
fatta con la dovuta calma se si fossero trovate le giuste soluzioni
svolte con determinate procedure. Noi abbiamo bandito il concorso
dopo che con insistenza abbiamo chiesto di avere tutte le
specifiche per. Volevo solo sottolineare questo aspetto. Ora, la
soluzione trovata con la collaborazione di tanti credo vada nella
direzione auspicata. Voglio però sottolineare di nuovo che riguardo
ad alcune tempistiche purtroppo i ritardi rischiano di vanificare
gli interventi proposti perché, come il collega Gerandin ha
ricordato - e l'Assessore ha spiegato qual è la procedura -, noi
avemmo potuto tranquillamente evitare questo patema d'animo non
solo di chi è interessato, ma anche di chi perdeva il servizio,
perché il problema era l'interruzione del servizio, quindi questi
fatti hanno portato ad accelerare la soluzione. Questo solo per
chiarezza. Con questa logica, con la condivisione da parte di chi è
interessato su questo tema e dell'Assessore - che credo l'abbia già
data - verrà mantenuta questa direzione.
Presidente -
Ha chiesto la parola il Consigliere
Bertschy; ne ha facoltà.
Bertschy (UVP) -
Per segnalare la soddisfazione. Siamo
andati in emergenza rispetto alla comunicazione sul tema dei 177
forestali, ma poi la situazione si è recuperata attraverso la
collaborazione di tutti; mi pare che qui si arrivi nella maniera
giusta dando tranquillità e incontrando le persone. L'altra sera
c'è stata una riunione importante con un bel numero di persone
interessate all'argomento, che hanno potuto sentire anche la
proposta di riforma e la progettualità che c'è dietro rispetto a
questo settore. Il tema puntuale è stato risolto e qui credo che,
prima ancora della norma, è importante avere le idee per risolvere
i problemi e poi riuscire, attraverso i nostri dirigenti, a
metterle in pratica.
Rispetto a questo argomento il Governo e la maggioranza hanno
fatto un deciso passo in avanti. Si sta cominciando ad avere una
visione del futuro organizzata, è stata presentata in V Commissione
qualche giorno fa, e permetterà a tutti i gruppi politici di dire
la propria in questo anno di organizzazione di un settore che ha la
sua importanza per le persone che ci lavorano, per le famiglie che
utilizzano questi servizi e per la visione del futuro della
comunità, perché - come sappiamo - la nostra popolazione invecchia.
Riuscire a ribaltare un messaggio e a dire che si sta investendo in
questo settore credo sia un segnale importante che la maggioranza
dà con questo bilancio. Avremo poi modo di dirlo nelle conclusioni,
ma ci sembra un qualcosa di premiante riuscire in questo momento a
dare anche una sicurezza, per il 2017, alle persone che comunque
hanno un lavoro precario e sono in attesa di un concorso per
stabilizzare il loro posto di lavoro, nonché a garantire anche una
proiezione di sicurezza nella vita.
Presidente -
Ha chiesto la parola la Consigliera Morelli;
ne ha facoltà.
Morelli (ALPE) -
Giusto per apprezzare il percorso fatto
in riferimento a questa questione, che ha portato ad una soluzione
condivisa, la quale da una parte - come giustamente è già stato
detto - garantisce il personale e dall'altra ugualmente va a
mantenere la continuità assistenziale. Credo che sia un buon
risultato di un lavoro condiviso.
Presidente -
Ha chiesto la parola il Consigliere
Guichardaz; ne ha facoltà.
Guichardaz (PD-SIN.VDA) -
È importante che sui problemi
che toccano direttamente le persone si arrivi a definire proposte
unitarie e comuni, perché credo che tutti siamo convinti e
dell'idea che i problemi della gente e di chi lavora siano problemi
sui quali non ci si può dividere e non si può neppure fare
battaglia politica.
Da parte del nostro gruppo c'è un'evidente soddisfazione su una
questione che abbiamo condiviso e sulla quale c'è stato un buon
dibattito. Oggi volevo solo aggiungere che la Società dei servizi
trova anche un impiego e un utilizzo che davvero soddisfa, oltre le
aspettative delle persone - perché in qualche modo garantisce la
continuità assistenziale - anche le aspettative proprio di
quest'aula.
Presidente -
Ha chiesto la parola il Consigliere
Borrello; ne ha facoltà.
Borrello (SA) -
La tematica in oggetto era sicuramente
importante e io penso sia stata affrontata in maniera seria.
Ringrazio i proponenti dell'emendamento e l'Assessore Laurent
Viérin per aver affrontato di petto questa tematica; ritengo sia un
ottimo esempio di convergenza della volontà politica che cerca di
risolvere i problemi amministrativi.
Presidente -
Metto in votazione il subemendamento
dell'Assessore Viérin Laurent. Dichiaro aperta la votazione. La
votazione è chiusa.
Presenti: 33
Votanti           
: 33
Favorevoli: 33
Il Consiglio approva all'unanimità.
All'articolo 6bis c'è l'emendamento della Stella Alpina. Ha
chiesto la parola il Consigliere Borrello; ne ha facoltà.
Borrello (SA) -
L'emendamento che abbiamo portato
all'attenzione dell'aula va ad incardinarsi all'interno della legge
regionale n. 22/2010 che tratta dell'organizzazione
dell'Amministrazione regionale. Abbiamo voluto portare
all'attenzione proprio la necessità di migliorare l'articolo 50 che
va a definire le aree di contrattazione per quanto riguarda il
personale dell'Amministrazione regionale, tenendo conto che
vogliamo andare a meglio dettagliare e specificare le
professionalità di alcuni settori tecnici, quali quelli
rappresentati dal Corpo forestale della Valle d'Aosta e dal Corpo
valdostano dei Vigili del fuoco. Questo nell'ottica di dettagliare
meglio le loro peculiarità, andando a riconoscere le loro diversità
dal punto di vista della contrattazione, sempre - e questo lo
voglio specificare - all'interno del comparto unico.
Presidente -
Ha chiesto la parola il Presidente della
Regione; ne ha facoltà.
Rollandin (UV) -
Ringrazio il collega per aver voluto
rappresentare questo tema, che credo sia condiviso e rientri nella
logica di un rapporto sindacale in qualche modo corretto, tenendo
conto delle specificità. Penso sia un emendamento condiviso da
tutti.
Presidente -
Ha chiesto la parola il Consigliere
Gerandin; ne ha facoltà.
Gerandin (GM) -
Ringrazio il collega Borrello, è
assolutamente condivisibile questa presentazione perché all'interno
del comparto sappiamo che ci sono comunque delle peculiarità. Lo
ritengo particolarmente importante, perché apre una strada
ravvisata da più parti quando si è parlato delle norme dello Stato:
il discorso del comparto sicurezza. Questo è sicuramente un primo
approccio per sfruttare eventualmente alcune novità che potrebbero
nascere a livello nazionale sul discorso del comparto sicurezza. È
pertanto votabile e sicuramente condivisibile.
Presidente -
Ha chiesto la parola il Consigliere Nogara;
ne ha facoltà.
Nogara (UVP) -
Non vorrei ripetermi, poiché hanno già
detto i miei colleghi quanto si doveva dire. Ringrazio la Stella
Alpina che è la firmataria di questo emendamento, un emendamento
che sicuramente riconosce le peculiarità dei vari Corpi,
soprattutto del Corpo forestale e dei Vigili del fuoco. Mi collego
anche a quanto segnalato dal collega Gerandin: questa fase è molto
importante.
Presidente -
Ha chiesto la parola la Consigliera Certan;
ne ha facoltà.
Certan (ALPE) -
Anche il gruppo ALPE è favorevole a
questo emendamento presentato dal collega Borrello. Condividiamo il
fatto che le caratteristiche particolari e le peculiarità di questi
lavori - direi mestieri - vadano riconosciute. Il collega Gerandin
lo ricordava: anche nell'ambito della sicurezza ci sono
caratteristiche ma anche passaggi che credo vadano riconosciuti.
Non entriamo nel dettaglio di questo, ma il nostro voto sarà
favorevole.
Presidente -
Ha chiesto la parola il Consigliere
Cognetta; ne ha facoltà.
Cognetta (M5S) -
Annuncio anch'io il mio voto favorevole
su questo emendamento, perché va incontro a ciò che abbiamo sempre
pensato rispetto alle risoluzioni di certi problemi.
Presidente -
Ha chiesto la parola il Consigliere Restano;
ne ha facoltà.
Restano (PNV) -
Anche noi per annunciare il nostro voto
favorevole rispetto a questa iniziativa.
Presidente -
Non ci sono altri interventi. Metto in
votazione l'emendamento di Stella Alpina sull'articolo 6bis.
Dichiaro aperta la votazione. La votazione è chiusa.
Presenti: 32
Votanti           
: 32
Favorevoli: 32
Il Consiglio approva all'unanimità.
All'articolo 7 c'è l'emendamento n. 3 della II Commissione che
sostituisce il comma 1. Lo diamo per illustrato e lo metto in
votazione. Dichiaro aperta la votazione. La votazione è chiusa.
Presenti: 31
Votanti           
: 24
Favorevoli: 24
Astenuti: 7 (Bertin, Certan, Chatrian, Cognetta, Gerandin,
Morelli, Roscio)
Il Consiglio approva.
Metto in votazione l'articolo 7. Dichiaro aperta la votazione.
La votazione è chiusa.
Presenti: 31
Votanti           
: 31
Favorevoli: 24
Contrari: 7
Il Consiglio approva.
All'articolo 7bis c'è l'emendamento n. 7 di ALPE e Gruppo Misto,
subemendato dall'emendamento di maggioranza che viene distribuito
ora. Ha chiesto la parola il Presidente della Regione; ne ha
facoltà.
Rollandin (UV) -
Semplicemente per dire che si tiene
conto dell'emendamento presentato e per dare una risposta
leggermente inferiore a quella prospettata, che però va nella
direzione auspicata: avere un'impostazione che tenga conto del
rapporto che i Comuni hanno già con i lavori pubblici, degli
investimenti fatti nei lavori pubblici, facendo presente che con
questo noi solleciteremo i Comuni ad intervenire, perché poi li
devono spendere questi soldi. Giustamente si faceva notare che
tutti i Comuni, come sappiamo, hanno ancora situazioni a volte un
po' difficili sugli investimenti. In tal modo andremo pertanto a
vedere come i fondi verranno spesi e se verranno spesi per gli
investimenti, come è negli auspici di questa proposta. Noi
riteniamo che con questo ci sia la possibilità di fare interventi
importanti nei Comuni, soprattutto bisogna riuscire a farli, non
basta prevederlo. Per chi ha già dei progetti va benissimo, sennò
occorre fare i progetti, approvare gli appalti, fare i lavori... ma
credo che l'impegno di 3 milioni sia già molto significativo.
Con l'Assessore chiaramente vigileremo affinché gli interventi
dei Comuni siano raccordati anche con la programmazione regionale,
perché sotto questo aspetto c'è già tutta una serie di piani
importanti che stanno andando avanti. Riteniamo pertanto
significativo questo passo.
Presidente -
Ha chiesto la parola il Consigliere
Gerandin; ne ha facoltà.
Gerandin (GM) -
Ringrazio il Presidente per aver
accettato la nostra proposta, seppur riducendola da 7 milioni a 3
milioni. È però un segnale importante, Presidente, questo è
indubbio. Come lei ben si ricorda, nel passato in finanza locale
c'erano risorse destinate in conto investimenti, mentre ultimamente
non ci sono più riserve in conto investimenti, sono trasferimenti
senza vincolo. Non c'è più una percentuale obbligata per gli
investimenti, poi ognuno ne fa ciò che vuole, non è che uno è
destinato alla spesa corrente, ma nel passato - se lo ricorderanno
l'Assessore e il Presidente - c'erano risorse destinate
esclusivamente ad investimenti con obbligo. Questo è dettato anche
dal fatto che comunque ultimamente le risorse in disponibilità sono
chiaramente diminuite, però questo è un segnale importante che
sollecita le Amministrazioni - come giustamente ha detto lei,
Presidente - nel senso che bisognerà capire quanto spendono ed
entro quando spendono. Le solleciterà, saranno obbligate ad
accollarsi almeno gli oneri di progettazione, che non è poco,
perché in questo momento riteniamo sia molto più facile fare
richiesta; una compartecipazione di questo genere era già nella
nostra proposta, l'avete ripresa, per cui va in questo senso.
Sottolineo ancora, tra le altre cose, che con il discorso
dell'eliminazione del patto di stabilità - sia per i Comuni che per
la Regione - non ci sono più scuse per non spendere queste risorse.
Questo secondo me è il messaggio che deve uscire da quest'aula,
messaggio che è legato anche ad un'attenzione verso i cittadini,
perché ci sono dei piccoli lavoretti che non hanno copertura, dato
che le risorse sono quelle che sono; è un messaggio che a nostro
parere va in aiuto degli artigiani e delle piccole imprese, quelle
che in questo momento sono in grande sofferenza, che hanno avuto il
più grande sacrificio in termini di lavoratori, i quali sono
rimasti a casa grazie a questa crisi.
Voteremo sicuramente questo subemendamento, perché lo riteniamo
un importantissimo segnale che va nella giusta direzione;
soprattutto responsabilizza anche le Amministrazioni, e questo non
è poco.
Presidente -
Ha chiesto la parola il Consigliere
Chatrian; ne ha facoltà.
Chatrian (ALPE) -
Se oggi possiamo discutere nel merito è
grazie alla discussione che abbiamo affrontato in quest'aula ieri
mattina, e quindi adesso entriamo nel merito sulle proposte che
abbiamo avanzato qualche giorno fa come gruppo ALPE, insieme al
collega Gerandin. Siamo a conoscenza tutti che, probabilmente per
mille ragioni, la categoria più in difficoltà sia sicuramente il
mondo edilizio, la piccola e media impresa, perché le grandi
imprese più strutturate giocano la partita anche su altri
interventi a livello più allargato.
L'obiettivo di questa nostra proposta è duplice: dare una
risposta immediata, mettere un taccone all'urgenza sapendo che non
sarà la soluzione, ma è un primo taccone importante. Il messaggio
principale è quindi la rapidità. Nello stesso tempo chiediamo uno
sforzo ai Comuni: che siano loro - perché è importante, è il
passaggio fondamentale, questo non sarà il piano della Regione ma
dei Comuni, perché così com'è scritto dovranno essere loro - a
presentare il progetto preliminare. Non so se dobbiamo specificarlo
meglio, Presidente Rollandin, poi decidiamo, nessun problema. Se
alcuni non sono interessati a presentare un progetto preliminare
vuol dire che hanno altre esigenze, altre cose da fare, o magari
non hanno lavori urgenti da eseguire. Secondo obiettivo per noi
importante: saper spendere bene e subito le risorse, perché vuol
dire utilizzare questi soldi e metterli in circolo nell'economia
regionale del 2017. Terzo: se questo decolla - questo è il
passaggio invece di natura politica che vorrei fare al Governo -
aumentare e, a quel punto, rimettere della benzina su questa
proposta che non c'entra nulla con i 12 milioni allocati sul fondo
di inclusione dove c'è anche una parte di programmazione per il
Comune. Non c'entra nulla, qui lo spirito è un altro, parte dal
basso. Saremmo anche interessati a capire se i nostri Comuni hanno
un interesse, che tipo di rapidità hanno. Non so se i sessanta
giorni sono troppo stretti, ma non sarà lì la partita. L'obiettivo
è questo: sarebbe bello che durante l'estate i lavori -dato che
stiamo parlando di piccoli lavori (150 mila) - fossero cantierabili
per il 2017. Penso che questo sia l'obiettivo per l'edilizia, per
le imprese, per i Comuni e anche per i rapporti tra Comuni,
Consiglio regionale e Regione. Questo è un po' lo spirito con cui
noi abbiamo elaborato questa proposta.
Ci fa piacere che la maggioranza accolga questa nostra proposta,
anche se non
in toto
, con la volontà che se questa è la
strada non dico migliore, ma una delle soluzioni che può andare a
ricreare un po' l'indotto, dando una duplice risposta alle imprese
e alle necessità dei Comuni, penso che ci siano eventualmente le
condizioni in assestamento per andare ad alimentare il fondo e, a
quel punto, riaprire le potenzialità e le possibilità.
Presidente -
Ha chiesto la parola il Consigliere
Cognetta; ne ha facoltà.
Cognetta (M5S) -
Anch'io volevo dire due parole su questo
subemendamento che riprende l'emendamento presentato dai colleghi
di ALPE e del Gruppo Misto. Quando ho letto l'emendamento dei
colleghi l'ho supportato anch'io, perché mi sembrava un emendamento
che andasse nella giusta direzione, e dalla discussione che c'è
stata apprezzo che il subemendamento venga presentato oggi.
Sono d'accordo anche con lei, Presidente, rispetto al fatto che
i Comuni a volte si lamentano di alcune cose, ma poi, quando
andiamo a metterli su un banco di prova, magari non tutti riescono
a superarla. Sarà quindi mia cura controllare che, insieme agli
altri colleghi, effettivamente facciano ciò che possono fare con
questo articolo: mettiamo 3 milioni, diamo a loro il boccino in
mano per poter fare determinate cose; spero che non ce ne facciano
pentire, che spendano tutti e 3 i milioni e non ne lascino ad
esempio 2, perché la cosa sarebbe un fallimento dal punto di vista
tecnico, sia nostro ma soprattutto loro. Spesso siamo stati
accusati come Consiglio - parlo per tutti - del fatto che ci
curiamo poco di determinate cose e che magari ne vengono fatte di
poco corrette rispetto ai Comuni, però bisogna anche dire ai
cittadini che devono controllare le istituzioni più prossime a
loro, cioè cosa fa un Comune, perché spesso si scaricano
sull'Amministrazione cose che invece dovrebbe fare il Comune che
sta lì. È un po' il caso delle
Unités
di cui parlavamo
prima. Questo senza voler appoggiare il Governo, è una questione
proprio di metodo che non ha nulla a che vedere con le posizioni.
Se uno si lamenta di qualcosa, gli si dà lo strumento, ma se poi
non lo usa allora bisogna trarne le giuste conseguenze sui
ragionamenti che vengono fatti. Ben vengano i 3 milioni anche se i
colleghi ne avevano chiesti 7, forse voi avete ritenuto più
opportuno scendere a 3, ma non è importante il valore. L'importante
è che passino due messaggi, come ha detto il collega: il primo è
che facciamo fare una prova ai Comuni, il secondo che utilizziamo
risorse importanti per dare delle risposte.
Presidente -
Ha chiesto la parola il Consigliere Marco
Viérin; ne ha facoltà.
Viérin M. (SA) -
Come movimento Stella Alpina
condividiamo l'idea. Secondo me è importante, proprio per le
motivazioni addotte anche dai colleghi, poiché va verso un sostegno
ai Comuni, ma soprattutto anche all'edilizia. Il tema vero è se si
riuscirà a far ripartire, e quindi dovremo fare - come abbiamo
discusso per altre questioni - una verifica su questo aspetto, da
qui a qualche mese, per capire se questa misura riesce a partire o
se queste risorse rimangono ferme sul bilancio della Regione.
Io direi che l'unica cosa, oltre a quella di vedere se
funzionerà, sarà certamente quella di fare dei ragionamenti anche
ad integrazione, perché le cose che potrebbero funzionare devono
avere una via prioritaria nel prossimo futuro. Direi anche che
dovremmo ragionare per privilegiare alcune tipologie di intervento.
Butto alcune ipotesi, quali: privilegiare la sicurezza e
soprattutto gli interventi di manutenzione straordinaria, quindi di
recupero, perché credo che, oltre ad attuare i due principi di
sostegno all'edilizia e di aiuto ai Comuni, dobbiamo attuarne anche
un terzo, che è quello di mettere mano alle cose brutte o a quelle
in disuso all'interno dei Comuni, prima di costruire cose nuove.
Credo che questo ragionamento si dovrà fare, lo vedremo.
Noi, come Stella Alpina, riteniamo che si debba privilegiare la
sicurezza e le manutenzioni straordinarie per dare anche un terzo
contributo al decoro e all'ambiente dei nostri Comuni.
Presidente -
Ha chiesto la parola il Consigliere Restano;
ne ha facoltà.
Restano (PNV) -
Io penso che non vi saranno problemi per
individuare gli ambiti dove applicare e impegnare questi fondi. Le
esigenze sono numerose - è quanto sollecitava prima il collega
Viérin - e le manutenzioni straordinarie di questi ultimi periodi
abbondano all'interno dei Comuni, soprattutto in quelli più piccoli
dove vi sono notevoli difficoltà economiche nelle spese di
ordinaria e straordinaria manutenzione. Mi soffermerei però sul
messaggio che abbiamo dato o che daremo approvando questa proposta:
un messaggio di sensibilità verso i Comuni, verso le piccole
imprese e verso le esigenze della popolazione. Andiamo quindi ad
incidere su tre fasce distinte che hanno le stesse necessità ed
esigenze. È anche un messaggio di fiducia verso i Comuni, verso la
volontà di applicarsi e di dare risposte concrete. In ultimo
responsabilizziamo gli Enti locali, che comunque sono la forza
trainante di questa Regione.
Noi voteremo con forza e con convinzione questa proposta.
Presidente -
Ha chiesto la parola il Consigliere
Bertschy; ne ha facoltà.
Bertschy (UVP) -
Direi che è intanto un bel segnale della
politica, per tanti aspetti: c'è una proposta dell'opposizione che
viene accolta perché è una buona idea ed un'attenzione della
maggioranza a superare un principio politico che si era dato.
Questo investimento vale per le risorse dalle riserve della CVA;
i gruppi di maggioranza avevano deciso di lasciare integre queste
risorse fino all'approvazione di un programma strategico, però oggi
si valuta positivamente l'idea e per ora se ne riduce l'importo,
anche per vederne gli effetti. È un tentativo che riprende una
proposta già fatta dall'opposizione: i colleghi dell'opposizione se
lo ricordano il tentativo di stimolare direttamente i Comuni, al di
fuori dei canali dell'Amministrazione, a fare operazioni di
investimento e, allo stesso tempo, di stimolare chi di questi
investimenti può beneficiare. L'importante è ora fare attenzione a
non inventarci procedure che vanno poi ad inficiare il ritorno
economico di questa operazione che - come è stato ben detto da chi
l'ha presentata - deve essere diretta al nostro sistema fatto di
piccole imprese che possono, attraverso queste prime risorse,
trovare degli investimenti. È quindi un'idea positiva, è positivo
il fatto che ci sia stata la capacità di ascoltare e di emendare la
proposta, anche finalizzandola sotto l'aspetto tecnico. Questa mi
pare anche la strada per provare a dare risposte un po' alla volta
in altri settori.
Rimane l'idea dei gruppi di maggioranza, quella che dobbiamo
fare attenzione a non pensare che, attraverso gli utili di CVA, si
possano dare risposte parziali ad ogni settore. Noi dobbiamo
ragionare bene tutti insieme con voi, gruppi di opposizione, a far
sì che lo sviluppo economico trovi canali di investimento come
questi, che l'accessibilità trovi una risorsa anche più importante
sicuramente, però non abbiamo neanche pensare che CVA possa
sostituirsi per ogni settore: va sostituita quando ci sono buone
idee come queste. Non possiamo che valutarla positivamente e
provare a vederne l'applicazione, per capire anche durante l'anno
quali potranno essere le difficoltà ed eventualmente, sempre
durante l'anno, implementare questo primo iniziale fondo.
Presidente -
Ha chiesto la parola il Consigliere
Guichardaz; ne ha facoltà.
Guichardaz (PD-SIN.VDA) -
L'emendamento di ALPE e del
Gruppo Misto era di assoluto buon senso nella sostanza, quindi la
maggioranza ha ritenuto di accettarlo con un ovvio ritocco delle
cifre, compatibilmente anche alla sostenibilità finanziaria, che
comunque rimangono cifre importanti per le Comunità locali.
Sicuramente questo emendamento servirà a responsabilizzarle, siamo
consapevoli che questa risposta immediata - come l'ha giustamente
definita il collega Chatrian - serva a responsabilizzare i Comuni
rilanciando un settore importante come quello dell'edilizia, un
impegno di attenzione già molto ben rappresentato nel Defr. Noi
avevamo già evidenziato, in fase di presentazione delle nostre
relazioni, l'attenzione che la maggioranza avrebbe prestato poi in
fase concreta al settore dell'edilizia, e oggi, anche con questo
emendamento, suggerito assolutamente dai gruppi di minoranza che
ringrazio personalmente, cerchiamo di dimostrare che le parole
scritte vadano successivamente concretizzate in fatti.
Presidente -
Ha chiesto la parola l'Assessore Baccega; ne
ha facoltà.
Baccega (SA) -
A conclusione di questo importante
confronto/dibattito su questo emendamento non posso che ringraziare
i proponenti, perché ci invitano ancora una volta a sostenere
ulteriormente - perché questo il piano lavori lo prevedeva già - i
Comuni per gli interventi di minor entità; interventi che sono
sicuramente appannaggio dei Comuni, ma che vanno a sostenere quelle
piccole e medie imprese che giustamente hanno le problematiche da
noi evidenziate.
L'Assessore Perron nella sua relazione aveva sottolineato il
piano di interventi legato all'inclusione sociale, dove l'anno
scorso sono stati spesi quasi 4 milioni nell'arco di un anno.
Voglio anche segnalare la legge n. 26 che nel 2017 vedrà sedici
interventi in sedici Comuni differenti, dove anche lì nell'arco di
un anno e mezzo i lavori vengono fatti. Pertanto l'efficacia di
questa sfida che lei, Consigliere Chatrian, ha chiamato il "piano
dei Comuni", è proprio nella perentorietà in cui si va ad operare e
a sviluppare i lavori.
Io auspico vivamente che i Comuni raccolgano questa sfida e che
siano in grado magari di avere qualche progettazione nel cassetto
per dare il via subito agli interventi. Questo credo sia un buon
risultato per tutto il Consiglio, per tutti i colleghi e tutti i
gruppi che sono intervenuti a favore di questo importante
provvedimento.
Presidente -
Ha chiesto la parola il Consigliere
Chatrian; ne ha facoltà.
Chatrian (ALPE) -
In dichiarazione di voto due
considerazioni: una di natura politica, l'altra invece tecnica. Dal
punto di vista politico, indubbiamente lo spirito e gli obiettivi
di questa proposta sono diversi rispetto a quello che c'è ad oggi a
livello di finanziamenti per i Comuni. Lo dicevo prima: noi
speriamo che ci siano settantaquattro proposte nel giro dei
prossimi tre o quattro mesi a seguito della delibera che indicherà
i criteri, perché le necessità devono partire dal territorio, e
nello stesso tempo - come dicevamo - è troppo importante che vi sia
comunque un percorso rapido, chiaro, semplice, ma che siano i
Comuni a tenere in mano non solo l'iter bensì l'idea, la partenza.
Quasi che la Regione, se funzionerà questa proposta, assuma la
funzione del coordinatore, perché - questo è il nostro auspicio -
dal basso ci sia veramente una spinta in base alla loro necessità:
chi per un lavoro magari più piccolo o più semplice, perché in quel
momento sia l'Ufficio tecnico piuttosto che la Giunta o il
Consiglio comunale a decidere che per adesso si fa quella piccola
proposta e invece il Comune, che non dico sia più strutturato e ha
un'altra necessità, arriva - come avete visto - alla soglia dei 150
mila euro. Stiamo parlando comunque di lavori piccoli.
L'altra considerazione invece che vorrei fare è di natura
amministrativa, ma non ci avrebbe comunque permesso di affrontare
questa proposta. Non è che c'è la proposta della maggioranza o
dell'opposizione, una buona e l'altra è cattiva, perché non penso
sia quella la divisione da fare e oltretutto non ci interessa, però
questo ci apre un fronte importante politicamente, al di là degli
emendamenti che affronteremo tra qualche minuto e tra qualche ora
con la copertura finanziaria. Io penso, anche per i cittadini e gli
amministratori che ci stanno ascoltando, per le persone che sono
interessate non solo all'amministrazione ma alla politica, che
tocchi a noi renderli partecipi, far capire che qui non c'è il
buono o il cattivo, qui ci sono possibilità diverse per raggiungere
degli obiettivi. Non so se mi sono spiegato. Ci sono percorsi
diversi o soluzioni o proposte diverse per raggiungere gli
obiettivi, soprattutto su certi settori che sono più in difficoltà,
partendo dal presupposto che questo non invertirà probabilmente la
rotta, ma qui ci sono diversi elementi che potrebbero essere
interessanti, anche di crescita nei singoli Comuni. Tanti di noi
hanno fatto i Sindaci dei Comuni o gli amministratori locali e
penso che questo sia un passaggio anche un po' culturale, lo
auspichiamo.
Presidente -
Ha chiesto la parola il Consigliere
Gerandin; ne ha facoltà.
Gerandin (GM) -
Ringrazio ancora per aver voluto comunque
accettare questo emendamento, pur con misure ridotte; è importante
il messaggio e lo accogliamo ringraziando comunque la maggioranza
per aver colto l'occasione.
Volevo solo ed esclusivamente tranquillizzare alcuni Consiglieri
che sono intervenuti prima che hanno detto: non costruiamo, non
facciamo interventi nuovi. Qua si è detto che queste risorse vanno
usate in conto investimenti. Ricordo che alla voce investimenti ci
sono le ristrutturazioni e le manutenzioni straordinarie, per cui
non si pongono limiti all'utilizzo. Questo per dire che non c'è
nessun alibi al non utilizzo di queste risorse. Vorrei che questo
messaggio uscisse fuori chiaro. Non è necessario avere un nuovo
progetto, può essere benissimo una manutenzione straordinaria, può
essere una ristrutturazione, l'importante è che non si perda questa
occasione, perché è la piccola impresa, è l'artigiano che chiede
veramente di dare un segnale diverso.
Presidente -
Non ci sono altri interventi, possiamo
mettere in votazione il subemendamento della maggioranza. Dichiaro
aperta la votazione. La votazione è chiusa.
Presenti: 33
Votanti           
: 33
Favorevoli: 33
Il Consiglio approva all'unanimità.
All'articolo 7bis c'è l'emendamento n. 1 dell'Assessore Perron
che diamo per illustrato. Non ci sono richieste di intervento,
pertanto lo metto in votazione. Dichiaro aperta la votazione. La
votazione è chiusa.
Presenti: 33
Votanti           
: 26
Favorevoli: 26
Astenuti: 7 (Bertin, Certan, Chatrian, Cognetta, Gerandin,
Morelli, Roscio)
Il Consiglio approva.
All'articolo 8 c'è l'emendamento n. 2 dell'Assessore Perron e
l'emendamento n. 1 del collega Guichardaz. Ha chiesto la parola
l'Assessore Perron; ne ha facoltà.
Perron (UV) -
Se posso, oltre all'emendamento n. 2,
illustrerei anche l'emendamento n. 3. Sono due modificazioni
tecniche che tendono ad eliminare dei refusi nel testo del disegno
di legge, nel senso che dal confronto tra le somme stanziate in
bilancio e le autorizzazioni disposte dalla legge di stabilità sono
state evidenziate delle discordanze che si correggono con questi
emendamenti.
Presidente -
Il subemendamento del collega Guichardaz fa
riferimento al suo stesso emendamento n. 1, ma adesso siamo in
discussione sull'emendamento n. 2 dell'Assessore Perron, al comma
2. Non ci sono richieste di intervento, quindi lo metto in
votazione. Dichiaro aperta la votazione. La votazione è chiusa.
Presenti: 32
Votanti           
: 25
Favorevoli: 25
Astenuti: 7 (Bertin, Certan, Chatrian, Cognetta, Gerandin,
Morelli, Roscio)
Il Consiglio approva.
Ora vi è l'emendamento n. 1 del collega Guichardaz, subemendato.
Ha chiesto la parola il Consigliere Guichardaz; ne ha facoltà.
Guichardaz (PD-SIN.VDA) -
Con questo subemendamento,
concordato con l'Assessore Viérin, sostituiamo il precedente che
abrogava il comma 6 dell'articolo 8. Con questa riscrittura si
prevede la possibilità, in aggiunta o in sostituzione a personale
Usl, che ad effettuare le verifiche sui presidi sanitari di primo
soccorso possano essere anche le singole organizzazioni di
volontariato territorialmente competenti. In buona sostanza, nel
controllo e verifica dei presidi, potranno intervenire a supporto
dell'Usl anche le organizzazioni di volontariato territoriali,
naturalmente previa mappatura e monitoraggio delle risorse presenti
e delle disponibilità in capo alle singole organizzazioni di
volontariato. Tale modifica alla legge n. 13/2014 (la finanziaria)
si è resa necessaria per una presunta difficoltà da parte dell'Usl
di adempiere al compito assegnatogli dalla legge. Siccome fui io
presentatore di quella modifica legislativa, sarà mio scrupolo
chiedere le motivazioni per valutare anche le responsabilità per il
mancato adempimento o il completo adempimento di quella norma di
legge.
Presidente -
Ha chiesto la parola il Consigliere
Chatrian; ne ha facoltà.
Chatrian (ALPE) -
Ho cercato di mettere insieme le tre
proposte. La prima, l'originale, quella riferita al comma 6
dell'articolo 8, era la proposta del collega che noi avevamo sul
tavolo ed era quella che prevedeva di azzerarlo, di sopprimerlo.
Noi come gruppo torneremo sulla prima, quella che avete scaricato
come Giunta, perché ci sembra molto chiara sia dal punto di vista
legislativo che dal punto di vista politico, entrambe vanno nella
stessa direzione da noi auspicata, la condividiamo.
Non so cosa voi ne pensiate, ma noi sosterremo quella che voi
avete scaricato come Governo, perché ci sembra chiara e che vada
nella direzione più volte auspicata in quest'aula durante le
discussioni tra il personale già assunto, avvalendosi anche delle
organizzazioni di volontariato.
Presidente -
Ha chiesto la parola il Consigliere
Gerandin; ne ha facoltà.
Gerandin (GM) -
Ho provato a capire eventualmente qual è
la
ratio
di questo primo emendamento e poi del
subemendamento. Di certo io penso che nel sistema valdostano il
volontariato è un cardine, è un punto fermo per quello che riguarda
la garanzia della qualità del servizio, del presidio del
territorio. Immaginiamoci solo i volontari del soccorso: sono una
realtà invidiabile per la Valle d'Aosta.
Sinceramente mi piace molto di più il testo originario della
legge, per cui chiederei al collega Guichardaz di ritirare oltre
che l'emendamento anche il subemendamento, perché in questo momento
quello non serve alla Valle d'Aosta è andare ancora a dividere un
settore che è il fiore all'occhiello. Penso che il discorso del
volontariato in Valle sia uno dei capisaldi per il livello e il
mantenimento del servizio in generale; poi possiamo anche uscire
fuori dall'ambito dell'azienda sanitaria, possono esserlo i Vigili
volontari e tutto quello che è il presidio del territorio, ma non
andiamo ad intaccare un principio che è un valore aggiunto per la
Valle d'Aosta.
Presidente -
Ha chiesto la parola il Consigliere
Guichardaz; ne ha facoltà.
Guichardaz (PD-SIN.VDA) -
Sono assolutamente
condivisibili gli interventi dei colleghi, ma è proprio il motivo
per cui ho presentato un subemendamento per emendare, quindi per
cancellare l'emendamento con il quale sopprimevo. Semplicemente
questo emendamento individua, in alternativa anche all'Usl, una
forma di collaborazione, perché prima non era chiaro come era
scritto: sembrava che fosse solo ed esclusivamente deputato alle
organizzazioni di volontariato. Comunque con questo emendamento si
coinvolgono tutte le organizzazioni di volontariato del settore,
proprio di volontariato di soccorso del territorio, quindi è anche
un modo per estendere e per coinvolgere tutte le organizzazioni
territoriali in questo compito, che peraltro è molto capillare e
che, a mio modesto parere, potrà anche responsabilizzare e creare -
come è stato detto giustamente dai colleghi - una forma di
collaborazione, come d'altronde era prima. Probabilmente il fatto
che siano arrivati così simultaneamente non ha fatto capire la
ratio
, ma abbiamo ragionato tra noi e quindi il
subemendamento va in quella direzione.
Presidente -
Non ci sono interventi, metto in votazione
il subemendamento. Dichiaro aperta la votazione. La votazione è
chiusa.
Presenti: 32
Votanti           
: 26
Favorevoli: 26
Astenuti: 6 (Certan, Chatrian, Cognetta, Gerandin, Morelli,
Roscio)
Il Consiglio approva.
Metto in votazione l'articolo 8 con gli emendamenti approvati.
Dichiaro aperta la votazione. La votazione è chiusa.
Presenti: 32
Votanti           
: 32
Favorevoli: 26
Contrari: 6
Il Consiglio approva.
All'articolo 9 c'è l'emendamento 6 del Movimento Cinque Stelle.
Ha chiesto la parola il Consigliere Cognetta; ne ha facoltà.
Cognetta (M5S) -
Fornisco un'annotazione tecnica: al
comma 3 di questo articolo si fa riferimento alla legge n. 16/2006,
invece dovrebbe essere la n. 16/2016. Ora non so se volete fare
delle modifiche in tal senso.
Per quanto riguarda invece l'emendamento, il comma 4 in
particolare in questo caso dice: "la Giunta regionale stabilisce
con propria deliberazione la tariffa da richiedere all'utenza per
la prestazione della visita sanitaria"; io ho aggiunto "previo
parere della Commissione consiliare competente" per avere, anche
qui, la possibilità di vedere in Commissione, prima che venga
portato in Giunta, quello che viene stabilito.
Presidente -
Non ci sono richieste di intervento. Metto
in votazione l'emendamento n. 6 del Movimento Cinque Stelle.
Dichiaro aperta la votazione. La votazione è chiusa.
Presenti: 31
Votanti           
: 31
Favorevoli: 7
Contrari: 24
Il Consiglio non approva.
Metto in votazione l'articolo 9 nella sua interezza. Dichiaro
aperta la votazione. La votazione è chiusa.
Presenti: 33
Votanti           
: 33
Favorevoli: 26
Contrari: 7
Il Consiglio approva.
All'articolo 9bis c'è l'emendamento n. 7 del Movimento Cinque
Stelle. Ha chiesto la parola il Consigliere Cognetta; ne ha
facoltà.
Cognetta (M5S) -
L'articolo 9bis aggiunge sostanzialmente
delle disposizioni per il personale della scuola. Prevede
sostanzialmente che vengano riaperte le graduatorie e, all'interno
di queste, di mettere i docenti già inseriti nelle graduatorie
regionali in vigore per l'anno scolastico 2015/2016, i docenti
abilitati all'insegnamento vincitori o idonei a seguito di un
concorso per gli esami bandito dalla Soprintendenza agli studi
della Regione, e via via una serie di altri docenti. Prevede anche
che, a decorrere dall'anno scolastico 2017/2018, nelle nuove
graduatorie regionali siano inseriti i docenti iscritti nelle
graduatorie dell'istituto del 1 settembre 2016 che abbiano maturato
tre anni di servizio nelle scuole statali o a carattere statale o
nelle scuole paritarie, in possesso del diploma magistrale
conseguito entro l'anno scolastico 2001/2002 o titolo di studio
sperimentale dichiarato equivalente. Questa norma viene ripresa
pari pari dalle norme di Bolzano. Questo è praticamente
l'emendamento proposto in questo momento.
Presidente -
Ha chiesto la parola l'Assessore Rini; ne ha
facoltà.
Rini (UV) -
Sorrido perché con la collega Certan ne
abbiamo parlato diverse volte. Certo che nel contenuto ha scritto
delle previsioni che ci potrebbero anche trovare totalmente
d'accordo; peccato che però siano illegittime, poiché lo stato
giuridico degli insegnanti, come più volte abbiamo detto in
quest'aula, è competenza esclusiva statale. Abbiamo detto tante
volte che a Bolzano lo stato giuridico degli insegnanti è
competenza regionale. C'è un dibattito aperto sulla
regionalizzazione del corpo docenti, ma io non credo sia questa la
sede per entrare nel merito, anche perché sa meglio di me come le
posizioni degli insegnanti siano diverse in questo.
Non possiamo ovviamente accogliere questo tipo di emendamento,
nemmeno da un punto di vista tecnico, poiché non presenta il
fondamento giuridico per portarlo avanti.
Presidente -
Ha chiesto la parola il Consigliere
Cognetta; ne ha facoltà.
Cognetta (M5S) -
Assessore, si metta d'accordo con
Gentiloni, con il nuovo Ministro, faccia quello che deve fare, vada
alla Conferenza Stato-Regioni, si inventi ciò che preferisce,
purché arriviamo a ciò che è stato fatto a Bolzano. Magari
giuridicamente è come dice lei, ma ho dei dubbi, perché avete fatto
un accordo firmato quando poi avete approvato in quest'aula la
"Buona scuola" e avete fatto delle scelte che, di fatto, hanno
precarizzato e non hanno risolto il problema dei precari in
Valle.
La invito pertanto - e questo è un ulteriore invito, questo è
quanto possiamo fare noi - a lavorare in tal senso, perché
altrimenti ci sono professori, persone che hanno lavorato per anni
e sono rimaste a spasso, nonostante abbiano fatto concorsi che in
molti non hanno superato.
Presidente -
Ha chiesto la parola la Consigliera Certan;
ne ha facoltà.
Certan (ALPE) -
Questo è un emendamento che sicuramente
potremmo definire di buon senso, perché in effetti va ad elencare
tutta una serie di categorie del mondo scolastico che avrebbero
bisogno di un inquadramento giuridico dal punto di vista
dell'organico, perché hanno i titoli, hanno i requisiti, hanno
tutto. Non ho guardato nel dettaglio, ma in alcuni punti si vede
benissimo che sono docenti abilitati che sono stati esclusi anche
solo per una mera questione temporanea: per il diploma conseguito
prima o dopo una certa data. È quindi un emendamento di buon senso,
come tutte le proposte che abbiamo presentato nel corso dell'anno.
C siamo sempre sentiti rispondere che in merito all'ordinamento
giuridico degli insegnanti - ed è vero, in effetti - abbiamo una
situazione giuridica diversa da quella delle Province di Trento e
di Bolzano, non possiamo non riconoscerlo. È anche però vero,
Assessore Rini, quando lei parla di dibattito aperto sulla
regionalizzazione, che l'abbiamo aperto con un'iniziativa - mi pare
fosse partita allora dall'UVP, non so più in che momento dell'anno,
se prima o dopo l'entrata in maggioranza - questo era stato
proposto e, a quanto ci risulta, il dibattito non è mai stato
portato avanti. Lei dice di sì, ma noi Consiglieri, che comunque
avevamo dato la disponibilità a ragionare attorno ad un tavolo, non
siamo mai stati convocati a questo tavolo.
Qualsiasi iniziativa e qualsiasi proposta voi stiate facendo per
ora non ha avuto il coinvolgimento di tutto il Consiglio regionale.
Credo che almeno in Commissione dovreste presentare quali sono le
proposte. Poi, una volta aperto il dibattito e in effetti iniziato
a fare dei ragionamenti, sicuramente su questo ci saranno molte
posizioni diverse. Assessore Rini, io credo che non sia tanto il
caso di andare a contrattare con la nuova Ministra o il nuovo
Presidente del Consiglio, quanto piuttosto di valutare ad esempio
attraverso un concorso particolare chi ha certi requisiti, perché
il concorso che sta terminando o è appena terminato ha comunque
dato dei risultati che sono altro che luci ed ombre! Se si vanno a
vedere i risultati di questi concorsi lasciano alquanto a
desiderare e la situazione lavorativa è comunque a mio avviso da
sistemare.
Noi sosterremo il principio di questo emendamento, pur
rendendoci conto che è chiaro che abbiamo un ordinamento diverso da
quello di Trento e di Bolzano; potrebbe essere interessante aprire
un dibattito su questo, un dibattito serio però.
Presidente -
Ha chiesto la parola il Consigliere
Gerandin; ne ha facoltà.
Gerandin (GM) -
Assessore, mi pare che con il suo
intervento lei metta in discussione un po' la legittimità di questa
richiesta. Tenuto conto che almeno io personalmente non sono molto
a conoscenza di che principio di legittimità andiamo a violare, le
chiederei gentilmente se può darci qualche informazione e qualche
elemento in più, perché quello che vorremmo evitare sicuramente è
che l'aula debba esprimersi su un'illegittimità di questo
genere.
Presidente -
Mettiamo in votazione l'articolo 9bis
corrispondente all'emendamento n. 7 del Movimento Cinque Stelle.
Dichiaro aperta la votazione. La votazione è chiusa.
Presenti: 33
Votanti           
: 33
Favorevoli: 7
Contrari: 26
Il Consiglio non approva.
All'articolo 10 c'è l'emendamento n. 3 dell'Assessore Perron,
già illustrato. Metto in votazione l'articolo 10 con l'emendamento.
Dichiaro aperta la votazione. La votazione è chiusa.
Presenti: 33
Votanti           
: 33
Favorevoli: 26
Contrari: 7
Il Consiglio approva.
All'articolo 10bis c'è l'emendamento n. 2 dei colleghi
Guichardaz, Fontana, Lanièce e Fosson. Ha chiesto la parola il
Consigliere Guichardaz; ne ha facoltà.
Guichardaz (PD-SIN.VDA) -
Questo emendamento,
sottoscritto congiuntamente con i colleghi Fosson, Lanièce e
Fontana, prevede la costituzione di un gruppo di lavoro che elabori
entro sei mesi un sistema di coefficienti che prendano in
considerazione, in modo più dettagliato rispetto ai sistemi
attualmente in uso, quindi l'Isee e gli altri sistemi, la
situazione dei nuclei familiari che accedono ai servizi scolastici,
sanitari, sociali e di altro genere, con particolare riferimento al
carico familiare delle situazioni che appesantiscono l'economia
familiare, ad esempio la presenza di coniugi e figli a carico, di
persone con disabilità o non autosufficienti, le situazioni di
monogenitorialità - potrei anche aggiungere la vedovanza, ma sarà
poi il gruppo di lavoro a valutare ulteriori suggerimenti - i costi
sostenuti per il mantenimento a scuola dei ragazzi, l'università, i
figli neonati. Saranno poi valutate dal gruppo di lavoro anche
eventuali altre attività necessarie ad un armonico sviluppo
psicofisico dei bambini, dei ragazzi, ma non solo, abbiamo parlato
dei disabili e delle persone non autosufficienti.
Questa attività si aggiunge ed integra i ragionamenti e gli
sforzi che l'Assessorato della sanità sta già facendo per giungere
alla misura unica per la famiglia; certo, è una sfida, bisognerà
creare sicuramente un modello originale, ma esistono già esperienze
locali che applicano coefficienti correttivi. Sono circa una
quarantina i Comuni ad oggi che utilizzano quozienti, fattori e
coefficienti, per esempio Cesena, Parma e altri Comuni sia del Nord
che del Sud, direi anche con buoni risultati e non necessariamente
con incrementi di spesa, perché questo coefficiente ridefinisce in
alcuni casi anche le graduatorie di accesso, quindi è proprio una
misura che va studiata in questo indirizzo. Sicuramente un'unica
regia dei servizi sociosanitari assistenziali, così come è stata
declinata nel documento di intenti firmato dall'Assessorato della
sanità con le organizzazioni sindacali, servirà per migliorare e
permetterà anche di migliorare il coordinamento.
Riguardo poi alla composizione del gruppo di lavoro, noi non
abbiamo indicato nulla nel nostro emendamento. Sarebbe auspicabile,
proprio per interessare tutte le professionalità e gli ambiti, che
sia il più possibile trasversale tra Assessorati, quindi mi viene
da pensare all'Assessorato della sanità, a quello dell'istruzione e
delle attività produttive, vista la vastità dell'argomento, ma
anche la possibilità che questo sia allargato alle rappresentanze
sociali attraverso le organizzazioni sindacali, l'associazionismo,
i
forum
e come suggerimento, come in altre realtà è oramai
diventata una consuetudine, anche all'università. Per esempio in
alcune Regioni, in Emilia-Romagna in particolare e in Veneto,
questi coefficienti e questi studi vengono condotti proprio in
tandem
con le università.
Presidente -
Ha chiesto la parola il Consigliere Fosson;
ne ha facoltà.
Fosson (PNV) -
Solo per aggiungere due parole a quanto
ben illustrato dal Consigliere Guichardaz. Se ormai è accettato da
tutti l'utilizzo dell'Isee nello studio e nell'analisi di tutte le
procedure rivolte alla società e ai contributi dati, sicuramente
sono emerse negli ultimi anni, dopo i pronunciamenti della Corte
costituzionale, alcune difficoltà e irregolarità nell'applicazione
di questo indicatore, soprattutto per le fasce più deboli e per le
famiglie numerose. Ecco che quindi proponiamo con questo
emendamento lo studio per l'introduzione in alcuni settori, in modo
sperimentale, di un altro indicatore su cui c'è anche lo studio di
un gruppo di lavoro a livello ministeriale: un indicatore che,
moltiplicato e aggiunto all'Isee, darebbe dei coefficienti più
rispondenti alla reale situazione. È un emendamento che presentiamo
in vari gruppi, anche dopo un lavoro fatto con le forze sociali,
soprattutto con le forze di rappresentanza delle famiglie.
Presidente -
Ha chiesto la parola il Consigliere
Gerandin; ne ha facoltà.
Gerandin (GM) -
Ringrazio i colleghi che hanno presentato
l'emendamento; personalmente lo condivido, nel senso che l'avrei
anche sottoscritto, su questo non c'è ombra di dubbio. Il fattore
famiglia ha sempre più importanza nella vita, in quella che è
l'organizzazione della famiglia. Per quanto riguarda il carico
familiare e la relativa sua valenza dal punto di vista economico -
che a volte non figura in quello che in questo momento è l'unico
parametro di riferimento che abbiamo, l'Isee, perché qui ha poca
incidenza in questo parametro - penso che sia un percorso
assolutamente condivisibile il valutarlo nella sua possibile
applicazione. È chiaro che ogni provvedimento è riferito al costo
di un servizio: se c'è qualcuno che paga meno c'è qualcuno che paga
di più. Pertanto occorrerà fare molta attenzione ad introdurre
tanti fattori, perché poi alla fine potrebbero magari mettere in
discussione la partecipazione al servizio di coloro che già in
questo momento pagano magari le quote più alte. Penso che la
considerazione vada fatta in questo senso, tenendo sicuramente
conto del fattore famiglia.
Presidente -
Ha chiesto la parola l'Assessore Laurent
Viérin; ne ha facoltà.
Viérin L. (UVP) -
Per dire che l'emendamento non solo va
bene, ma si inserisce - come ricordava il collega Guichardaz -
nelle azioni che stiamo mettendo in campo per arrivare alla
realizzazione del punto che fa parte del programma di
legislatura.
Al di là di lavorare al nuovo modello di
welfare
in
merito alla revisione della legge famiglia anche in senso moderno e
anche a seguito delle evoluzioni a livello di società e di presa di
coscienza, il gruppo interistituzionale-interassessorile si è già
riunito per arrivare alla creazione di questa famosa "misura unica
di sostegno alla famiglia". Prima di arrivare a tale misura occorre
però andare nel dettaglio e in concertazione non solo con le
istituzioni e la parte sociale della nostra comunità, ma anche
direttamente con tutta la codificazione oggi esistente: dal piano
di zona fino all'associazione delle famiglie e degli Enti locali.
Bisogna quindi riuscire a fare un pre-triage di tutto ciò che oggi
esiste già in termini di aiuti per studiare un unico modo di
sostegno, i modelli come il
voucher
famiglia, perché spesso
la famiglia è sempre quella: ha i bimbi all'asilo nido, ha i
disabili, magari ha gli psichiatrici e ha anche gli anziani, con un
modello che alla fine potrebbe differenziare la presa in carico,
soprattutto il
quantum
per ogni possibilità o difficoltà che
una famiglia deve affrontare, riuscire a sfumare quello che è poi
un contenitore unico e un unico aiuto, salvo poi dare la
possibilità alla famiglia di andare in priorità dandosi delle
priorità. Tutto ciò che oggi esiste, dal
bon chauffage
alla
cancelleria, passando dalle badanti o all'accompagnamento, per non
dimenticare tutti gli altri settori, sono tutti aiuti che oggi
vanno razionalizzati e uniti per riuscire ad essere efficaci e
rilanciare l'istituto della famiglia nel quale crediamo, che oggi è
alla base, dopo l'individuo - come ricordava Émile Chanoux - della
nostra comunità:
l'individu et la famille
, dopodiché c'erano
le parti istituzionali, la
Commune
e via dicendo.
Ringrazio quindi per questo contributo, e che si inizi a
lavorare effettivamente attraverso un gruppo di lavoro che possa
essere d'aiuto, soprattutto per realizzare questa questione.
Presidente -
Non ci sono altri interventi. Metto pertanto
in votazione l'articolo 10bis comprensivo dell'emendamento n. 2 dei
colleghi Guichardaz, Fontana, Lanièce e Fosson. Dichiaro aperta la
votazione. La votazione è chiusa.
Presenti: 33
Votanti           
: 33
Favorevoli: 33
Il Consiglio approva all'unanimità.
Credo che possiamo chiudere i lavori mattutini.
Chiedo soltanto un attimo di attenzione, poiché è pervenuta
durante la mattinata una notizia: nella serata di ieri, all'età di
novantuno anni, è mancato Giuseppe Maquignaz, Consigliere regionale
per tre legislature dal 1963 al 1978, geometra imprenditore; è
stato eletto nelle fila della Democrazia Cristiana nella IV e nella
V legislatura, ha ricoperto la carica di Assessore all'agricoltura
e foreste ed è stato poi rieletto nel 1973 con i Democratici
popolari. A nome del Consiglio regionale, e mio personale,
esprimiamo le nostre più sentite condoglianze alla famiglia.
Detto questo, i lavori mattutini terminano e, come concordato
dall'Assemblea, riprenderanno alle ore 14:30.
---
La seduta termina alle ore 13:00.
