Classificazione
LAVORO
Politica del lavoro


Resoconto integrale del dibattito dell'aula
Oggetto del Consiglio n. 308 del 16 dicembre 1998 - Resoconto
SÉANCE DU 16 DÉCEMBRE 1998 (APRÈS-MIDI)
OGGETTO N. 308/XI Approvazione del piano di politica del lavoro
per il triennio 1999/2001.
Deliberazione Il Consiglio
Richiamata:
- la legge regionale 9 gennaio 1986 n. 4 "Interventi a sostegno
dell'occupazione e a favore dei lavoratori in cassa integrazione
guadagni";
- la legge regionale 17 febbraio 1989 n. 13 "Riorganizzazione
degli interventi regionali di promozione all'occupazione";
- la legge regionale 8 agosto 1989 n. 58 "Piano di politica del
lavoro per il triennio 1989/1991";
- la legge regionale 17 marzo 1992 n. 7 "Piano di politica del
lavoro per il triennio 1992/1994";
- la legge regionale 6 febbraio 1995 n. 3 "Approvazione del
piano di politica del lavoro per il triennio 1995/1997" e
modificazione alla legge regionale n. 13/89;
- l'articolo 12 della legge regionale 17 dicembre 1997 n. 41,
nella parte in cui ha prorogato per l'anno 1998 il Piano di
politica del lavoro per il triennio 1995/1997;
- l'articolo 3 della legge regionale 17 febbraio 1989 n. 13 che
prevede l'adozione da parte della Regione di un Piano triennale di
politica del lavoro;
- l'articolo 2 della legge regionale 6 febbraio 1995 n. 3 che
prevede che il Piano di politica del lavoro venga approvato dal
Consiglio regionale con propria deliberazione;
- la deliberazione della Giunta regionale n. 2642 del 31 luglio
1998 "Revisione della struttura organizzativa dei servizi della
Giunta regionale configurazione delle strutture di primo secondo e
terzo livello" per la parte che assegna al Dipartimento delle
Politiche del Lavoro il coordinamento delle attività per la
predisposizione del Piano di politica del lavoro;
- la deliberazione della Giunta regionale n. 403 del 9 febbraio
1998 relativa alla ricostituzione del Comitato Tecnico scientifico
presso il Dipartimento delle politiche del lavoro, anche ai fini
della collaborazione alla predisposizione del Piano di politica del
lavoro.
Rilevato che presso il Dipartimento delle politiche del lavoro è
stata svolta attività preparatoria per la predisposizione del Piano
di politica del Lavoro per il triennio 1999/2001, secondo le
seguenti linee guida:
- preventiva specifica attività di valutazione delle risultanze
del precedente Piano di politica del lavoro;
- indicazioni contenute nel programma della maggioranza
presentato nel Consiglio regionale in data 30 giugno 1998;
- indicazioni dell'Unione Europea e in particolare del Trattato
di Amsterdam del 2 ottobre 1997 e nello specifico riferito agli
orientamenti in materia di occupazione per il 1998:
- migliorare l'occupabilità
- sviluppare l'imprenditorialità
- incoraggiare l'adattabilità delle imprese e dei loro
lavoratori
- rafforzare le politiche in materia di pari opportunità;
- innovazioni normative introdotte dalla legge 24 giugno 1997 n.
196 "Norme in materia di promozione dell'occupazione" e del Piano
nazionale per l'occupazione per il 1998 preparato dal Ministero del
Lavoro e della Previdenza sociale;
- elementi caratteristici e più recenti tendenze evolutive del
Mercato del Lavoro della Valle d'Aosta;
Precisato che il risultato dell'attività di valutazione e di
analisi del mercato del lavoro e la proposta di Piano di politica
del lavoro sono rappresentate dal documento che viene allegato alla
presente proposta di deliberazione e ne costituisce parte
integrante;
Richiamata la legge regionale 17 febbraio 1989, n. 13;
Richiamata la deliberazione della Giunta regionale n. 4853 in
data 30.12.1997 concernente l'approvazione del bilancio di gestione
per l'anno 1998 e per il triennio 1998/2000, con attribuzione alle
strutture dirigenziali di quote di bilancio e degli obiettivi
gestionali correlati e di disposizioni applicative, nonché la
circolare n. 2 in data 15/01/1998 (prot. n. 861/5 FIN);
Visto l'articolo 8 del decreto legislativo 22 aprile 1994, n.
320, come modificato dall'articolo 1 del decreto legislativo 16
febbraio 1998, n. 44, in ordine alla sottoposizione dell'atto a
controllo;
Visto l'articolo 2 della legge regionale 6 febbraio 1995, n. 3,
in ordine alla competenza del Consiglio regionale;
Visto il parere della Consulta regionale dell'Economia e del
Lavoro, ai sensi dell'articolo 5 della l.r. 23 novembre 1994, n.
70;
Visti altresì i pareri della Commissione regionale per l'impiego
della Valle d'Aosta, ai sensi dell'articolo 3 della l.r. 17
febbraio 1989, n. 13 e della Consulta regionale per la condizione
femminile;
Visti i pareri favorevoli rilasciati dal Coordinatore del
Dipartimento delle politiche del lavoro, dal direttore dell'Agenzia
regionale del Lavoro e dal Capo servizio dell'Osservatorio
economico del Mercato del Lavoro ai sensi del combinato disposto
degli articoli 13, comma 1, lettera e) e 59, comma 2 della legge
regionale 23 ottobre 1995, n. 45, sulla legittimità della presente
deliberazione;
Visto il parere della IV Commissione consiliare permanente;
Delibera
di approvare l'allegato Piano di politica del Lavoro per il
triennio 1999/2001.
Allegato
(Omissis)
Président Nous avons déjà annoncé au cours de la matinée le
dépôt et pourvu à la distribution des avis qui ont été formulés par
la Conférence régionale pour l'économie et le travail, la
Conférence pour la condition féminine et la Commission régionale
pour l'emploi.
Cet acte a obtenu l'avis favorable de la IVème Commission qui a
rédigé et adopté 6 amendements que nous considérons déjà intégrés
dans le texte qui sera discuté. La parole au Président du
Gouvernement, Viérin Dino.
Viérin D. (UV) Nous soumettons aujourd'hui à votre approbation
le plan des politiques de l'emploi 1999-2001. C'est un des
éléments, ce n'est pas le seul élément, concernant les
interventions du Gouvernement dans le domaine économique; je crois
qu'il est nécessaire au préalable d'insérer cette proposition dans
un cadre plus ample, à savoir le programme de législature qui
représente les objectifs que nous voulons atteindre sur le plan du
développement économique de notre Région au cours de cette
législature, le plan de formation professionnelle qui sera soumis à
l'approbation de l'Assemblée début 1999, mais également cette table
de concertation qui s'est ouverte tout dernièrement avec les
représentants des différentes catégories économiques,
socio-professionnelles et les organisations syndicales qui doivent
définir les lignes générales d'action.
Je voudrais remercier la IVème Commission et son Président pour
l'activité déployée car ils ont examiné avec attention ce plan, ils
sont même intervenus dans sa rédaction et la présentation des
amendements témoigne de cette collaboration de la Commission.
Pour ce qui est du plan, comme son titre l'indique, l'emploi
pour le développement, ce plan met en évidence la situation
spécifique du marché du travail en Vallée d'Aoste en remettant en
cause, sans pour autant le renier, l'axiome selon lequel l'essor
économique est indispensable à la création d'emploi. Ce plan
souligne en revanche l'importance des politiques de l'emploi,
notamment des politiques que l'on définit actives de l'emploi, pour
l'amélioration des capacités et des ressources humaines et partant,
pour le renforcement et l'efficacité du système valdôtain par la
promotion de son essor économique, car les mots emploi et
développement évoquent en tout cas la nécessité d'un contexte
économique favorable, mais également l'interaction des effets des
politiques de l'emploi et de l'essor économique.
Il importe aussi de rappeler qu'il ne s'agit pas du premier plan
des politiques de l'emploi mis au point en Vallée d'Aoste. Cet
instrument a déjà été utilisé auparavant pour l'expérimentation
d'actions et de mesures de politique de l'emploi que la loi de
l'Etat, notamment la loi n° 196/97, dénommée "Pacchetto Treu", a
par la suite confirmées.
Il y a lieu également de faire quelques remarques préalables. La
première. Le nouveau plan des politiques de l'emploi a été conçu
dans un contexte organisationnel tout à fait différent par rapport
au passé. Après l'expérience novatrice des premières interventions
régionales en matière d'emploi menée par l'Agence de l'emploi, nous
avons procédé à une réorganisation des services de l'Administration
régionale et c'est ainsi que le Département des politiques de
l'emploi a été créé et chargé entre autres de la formation
professionnelle. La formation professionnelle fait donc désormais
partie intégrante des instruments de politique de l'emploi.
Parallèlement des efforts ont été faits en vue de l'augmentation du
degré d'intégration et d'efficacité des différentes mesures dans le
domaine de l'emploi. La régionalisation des bureaux du travail
représente le pas successif qui devra être accompli de façon de
pouvoir disposer de tous les éléments nécessaires pour intervenir
dans ce secteur.
Mais le contexte externe a lui aussi sensiblement évolué; la loi
"Treu" a non seulement donné le feu vert au travail intérimaire,
mais elle a également introduit d'importantes nouveautés pour ce
qui est des règles en matière de rapports de travail atypiques et
d'organisation de la formation professionnelle. De plus, les lois
"Bassanini" ont sanctionné la délégation de quelques compétences
étatiques aux régions et aux collectivités locales, dont un certain
nombre de fonctions administratives en matière de bureaux de
placement et de services d'aide à l'emploi, ce qui ne manquera pas
de produire des retombées intéressantes pour la Vallée d'Aoste une
fois achevé le parcours institutionnel prévu pour les Régions à
Statut spécial et la référence à la régionalisation des bureaux du
travail va dans cette direction.
N'oublions pas non plus un autre élément nouveau: la
présentation du premier plan de l'emploi au mois d'avril 1998 par
l'Etat italien conformément à l'engagement formel pris au sein de
l'Union Européenne.
L'ensemble de ces nouveautés a été pris en compte lors de
l'élaboration de notre plan, mais la plus grande attention doit par
ailleurs être portée aux indications provenant de l'Union
Européenne; après la réalisation de l'Union monétaire, les quinze
se sont enfin penchés sur le problème du chômage. Au sein de
l'Union Européenne il y a 17 millions de sans emploi sur l'ensemble
du territoire et donc les Pays membres ont pris des engagements
précis aussi bien dans le Traité d'Amsterdam que dans les accords
du Luxembourg et même tout dernièrement, lors du sommet de Vienne,
ils ont essayé de définir au mieux une politique pour l'emploi et
une politique sociale de l'Union Européenne.
Mais il a été notamment question de coordonner au mieux les
politiques étatiques dans le domaine de l'emploi et de travailler
en vue de la présentation des plans étatiques en la matière qui
seront soumis à l'Union Européenne et ces finalités de coordination
sont bien synthétisées par ce qu'on définit les piliers des
politiques de l'emploi qui dans tous les pays doivent porter sur 4
points. C'est ce que nous avons repris dans notre plan parce que
notre plan également devra être soumis à l'attention de l'Union
Européenne. Ces 4 points sont: l'aptitude des personnes au
recrutement, l'esprit d'entreprise, la flexibilité des entreprises
et des travailleurs, l'égalité des chances pour les personnes
défavorisées.
Parallèlement l'Union Européenne encourage fortement les Etats à
promouvoir le dialogue entre les partenaires sociaux, à mettre donc
au point des mesures de concertation avec ces derniers et à adopter
des actions connues et partagées.
Le plan régional des politiques de l'emploi et les initiatives
récemment prises par le Gouvernement valdôtain répondent donc à cet
appel.
Mais l'Union Européenne s'intéresse aussi aux systèmes locaux
ainsi qu'à la réalisation à l'échelle territoriale des politiques
destinées à améliorer l'efficacité de ces derniers et la conception
du plan régional des politiques de l'emploi a donc tenu compte à la
fois des nouveautés et des indications du contexte italien et
européen et de la situation du marché du travail valdôtain aussi
bien du point de vue de ses caractéristiques structurelles que de
ses tendances les plus récentes.
Deuxième remarque. Pour ce qui est des tendances précisément,
nous notons que le nombre des emplois a augmenté dans le tertiaire
surtout, mais également dans le secteur industriel. C'est le
rapport qui est soumis à votre attention; il y a une analyse de la
situation actuelle; il y a ensuite une évaluation des retombées des
actions précédentes d'intervention dans le marché du travail, il y
a donc un suivi et ensuite il y aura la présentation des actions
qui sont envisagées. Quant aux caractéristiques du marché du
travail valdôtain, ce dernier est toujours marqué par une demande
de personnel par les entreprises supérieure à l'offre. On peut
chiffrer à quelque 450 personnes par mois cette différence et
l'analyse fait état de 31,5 pour cent de personnel externe au Val
d'Aoste.
Dans la pratique il existe beaucoup de possibilités d'emplois,
de postes saisonniers notamment dont profitent souvent des
travailleurs provenant de l'extérieur de la Région. Ce pourcentage
a sa pointe la plus élevée dans le secteur touristique: 50 pour
cent environ de ce secteur provient de l'extérieur.
Cependant quelques observations d'ordre qualitatif s'imposent
pour ce qui est de la spécificité de la demande d'emploi en Vallée
d'Aoste. Il y a une rigidité de l'offre, mais surtout il y a une
rigidité pour ce qui est de l'acceptation des places de travail par
rapport aux attentes et à la localisation de ces emplois. Mais il y
a aussi un manque de certaines professionnalités à l'intérieur de
notre marché du travail et sans vouloir faire preuve d'un optimisme
qui ne serait pas de mise puisque si la situation s'améliore du
point de vue de la demande de personnel, il reste cependant toute
une catégorie de travailleurs qui ne parviennent pas à trouver un
emploi, ce qui nous amène à dire que les problèmes du marché du
travail au Val d'Aoste sont plutôt des problèmes d'ordre qualitatif
et non d'ordre quantitatif.
Mis à part le fait qu'en Vallée d'Aoste le pourcentage des
chômeurs est nettement inférieur à la moyenne nationale, les
difficultés qu'un certain nombre de travailleurs rencontre restent
significatives. Il y a quelque 1700 chômeurs qui sont inscrits
depuis plus de 12 mois sur les listes de placement des bureaux de
l'emploi de la Vallée d'Aoste. Dans une certaine mesure cette
indication peut permettre d'évaluer l'ampleur du phénomène, de
savoir quels travailleurs rencontrent plus de difficultés.
Mais là je voudrais citer ce qui est dit page 17 parce qu'il est
important de préciser que: "La considerazione più importante da
ricavare da questi dati è però relativa al fatto che sono le
politiche di investimento che rappresentano la reale politica
occupazionale, mentre le politiche del lavoro concorrono allo
sviluppo attraverso la messa in campo di azioni correttive e
redistribuitive", ce qui témoigne encore une fois de la nécessité
de considérer ce plan comme l'un des instruments à notre
disposition pour intervenir dans le secteur économique.
A côté de cela, il existe au Val d'Aoste comme dans le reste de
l'Italie, une augmentation des possibilités d'emploi sous formes de
contrats à durée déterminée ou de contrats spéciaux qui ne fait
qu'accentuer la précarité des rapports de travail. Des analyses
faites par les experts de l'Agence de l'emploi il apparaît que ce
sont les travailleurs adultes qui rencontrent le plus de
difficultés sur le marché du travail et que du point de vue
territorial il n'y a pas la même situation à l'intérieur de la
Vallée. La situation est meilleure dans la basse Vallée qu'à
Aoste.
De ces considérations découlent les orientations que nous
formulons parce qu'il faut tenir compte de ces différences et donc
il faut introduire des mesures qui prennent en compte ces
diversités. On ne peut plus imaginer des mesures qui soient à
l'échelon de la Vallée d'Aoste, vu que si certaines mesures ont un
impact favorable à Aoste, les mêmes mesures ne sont pas valables
dans un autre contexte.
Troisième remarque. Il a été décidé d'effectuer un suivi et une
évaluation des résultats du précédent plan des politiques de
l'emploi. C'est un travail complexe du point de vue méthodologique
et le rapport met en évidence ces aspects méthodologiques, mais
néanmoins nous pensons que c'est un fait positif. La seule
expérience que nous avons pour l'évaluation des retombées des
mesures de politique du travail remonte à une analyse faite il y a
une douzaine d'années par l'Agence de l'emploi de Bolzano, mais
notre analyse a toutefois permis d'obtenir des informations utiles
en termes de chiffres et de souligner des orientations
intéressantes pour le nouveau plan.
Première donnée, les usagers; entreprises et travailleurs qui
ont été touchés par une mesure du plan des politiques de l'emploi
sont au nombre de 7100 et l'enquête qui a été réalisée portait sur
un échantillon d'environ 500 personnes, ce qui représente à peu
près 7 pour cent des travailleurs et 15 pour cent des entreprises.
Nous pouvons dire que la situation de l'emploi s'est améliorée pour
les travailleurs peut-être aussi simplement en raison du dynamisme
du marché régional du travail tandis que pour les entreprises le
nombre des personnels a augmenté.
Sur la base des contrôles effectués par échantillon, d'une
manière générale il ressort que les résultats des entreprises se
sont avérés positifs même si les données des entreprises qui n'ont
pas eu recours à des mesures du plan sont légèrement moins
favorables. Il ressort aussi de cette analyse qu'un manque
d'informations est à souligner, un manque d'informations quant aux
possibilités qu'offre le plan d'où les mesures qui sont envisagées
par le nouveau plan pour dépasser cette limite.
Le plan s'est également avéré complexe et de lecture difficile,
donc un effort a été fait du point de vue de la simplification pour
qu'il y ait une lecture plus facile, ce qui aide les personnes
intéressées à comprendre les mesures qui peuvent être
utilisées.
Il est toutefois important de relever qu'un jugement positif a
été porté non seulement sur les mesures d'encouragement, mais aussi
sur les services offerts.
Quatrième et dernière remarque. Une dernière information qui
n'est pas la moindre par ordre d'importance: la structure du plan
des politiques de l'emploi a suivi les indications et les priorités
qui dérivent du programme de législature. Il a été tenté d'établir
une liaison avec les politiques de secteur en tenant compte de la
réorganisation et de la simplification des services et en adoptant
des mesures sélectives pour une meilleure adaptation aux exigences
du marché du travail sans perdre de vue les politiques de
concertation. Ici nous avons voulu souligner deux éléments qui sont
ressortis de l'analyse des mesures précédentes, à savoir la qualité
- il faut miser sur des interventions susceptibles d'améliorer la
qualité des services et des procédures - mais aussi une sélectivité
dans les mesures, c'est-à-dire que nous devons définir des
priorités et donner un sens concret à ces mêmes priorités.
L'ensemble des évaluations exprimées et le contexte de référence
fournissent des indications sur la base desquelles le nouveau plan
des politiques de l'emploi a été élaboré. Quels sont les objectifs?
Renforcer le système des politiques de l'emploi et de la formation
professionnelle, par l'extension, le soutien, ou l'innovation en
matière de services offerts (l'Observatoire, l'orientation, emploi
et formation professionnelle); soutenir et accroître les
possibilités d'emploi pour les catégories les plus défavorisées sur
le marché du travail de la Vallée d'Aoste; améliorer la qualité des
ressources humaines de la Vallée d'Aoste en favorisant l'insertion
professionnelle des jeunes diplômés et en encourageant le parcours
de formation professionnelle; faciliter l'identification des
profils professionnels dont les entreprises ont besoin; encourager
la création de nouveaux emplois grâce au développement de
micro-entreprises et créer des conditions favorables à la
concertation entre les partenaires sociaux.
Vu toutes ces considérations, il apparaît nécessaire de diviser
les actions du plan en deux catégories: les actions de système et
les macro-objectifs. J'insiste particulièrement sur les actions de
système parce que ce sont ces actions qui représentent le lien avec
les autres instruments, ce sont les actions fondamentales qui
peuvent nous donner une orientation sur les objectifs et la
perspective que nous voulons atteindre. Ce sont ces actions de
système qui nous permettront de présenter à cette Assemblée
d'autres mesures qui donneront un sens concret aux différents
objectifs que nous avons fixés.
Les actions de système comprennent d'une part toutes les
activités permettant de préparer la réalisation de mesures
spécifiques qui sont contenues dans le plan et de l'autre les
activités liées aux prestations de services réguliers comme par
exemple les services qui favorisent la rencontre entre l'offre et
la demande d'emploi et ce, en vue d'un fonctionnement spontané du
marché du travail.
Parmi les actions de système repérées par le plan, en sus du
renforcement des actions traditionnelles en matière de marché du
travail, renforcement qui est loin d'être négligeable s'il débouche
sur l'efficacité des services, l'engagement en faveur des
politiques de concertation sociale fait figure d'innovation, ce qui
présuppose une lecture correcte et non pas inutilement alarmiste du
rôle des partenaires sociaux.
Mais ces actions de système nous permettent également de définir
les objectifs, à savoir de diminuer la dépendance de notre système
économique de l'extérieur et donc de faire progresser notre
autonomie économique, de sélectionner les différentes mesures, par
exemple pour ce qui est du secteur industriel vers les entreprises
"export orienting", de renforcer les autonomies locales ou encore,
pour ce qui est de la formation professionnelle, il y a
l'engagement de présenter la modification de la loi actuelle,
définissant les interventions dans le secteur de la formation
professionnelle et donc de créer ce lien entre formation et
instruction professionnelle qui permettra de donner une réponse
positive aux exigences de raccord entre système scolaire
traditionnel et interventions dans le secteur de la formation.
En ce qui concerne la définition des macro-objectifs du nouveau
plan, il a été décidé d'établir un lien avec ce que nous avons
défini les piliers européens qui fournissent des axes intéressants
d'intervention afin d'augmenter encore au niveau de l'Union
Européenne - qui prendra connaissance de ce plan - la visibilité
des interventions spécifiques liées aux aspects critiques du marché
du travail de la Vallée d'Aoste.
Le macro-objectif n° 1, promouvoir les possibilités d'emploi et
son point 1, qualifier les politiques de secteur et les intégrer
aux politiques de l'emploi en particulier, a pour but de mettre les
choix de développement en liaison avec un mécanisme qui favorise le
recrutement de personnel qualifié dans des entreprises qui
participent au processus de croissance sélective.
Le point 2 vise à transformer les contrats de travail à durée
déterminée à contrats de travail à durée indéterminée afin de
réduire le phénomène de la précarité, mais seulement pour ce qui
est des adultes qui constituent la catégorie des travailleurs
connaissant les plus graves difficultés.
Les points 3 et 4 reprennent des mécanismes déjà utilisés dans
les précédents plans en faveur des catégories défavorisées et des
jeunes tandis que le point 3b propose une aide économique
expérimentale en vue de l'embauche de personnes qui ont absolument
besoin de travailler pour pouvoir acquérir le droit à la pension de
retraite.
Le point 5 prévoit des mesures d'aide financière destinées aux
entreprises pour la formation des apprentis à l'extérieur de
l'entreprise, avec un engagement de formation deux fois plus
important que ne le préconisent les dispositions étatiques en
matière de formation des apprentis.
Je vous invite également à réfléchir sur le point 6 parce que
c'est un point qui permet de reprendre celle qui a été l'une des
caractéristiques de la Vallée d'Aoste, à savoir la pluriactivité.
Nous pensons que c'est une réponse importante qui tient compte des
modifications qui entre-temps sont intervenues dans le marché du
travail et qui font de la pluriactivité à nouveau une activité
intéressante pour offrir des possibilités d'emploi.
Dans le cadre du macrobjectif 2, poursuivre l'adaptation de la
main-d'oeuvre, une grande importance est accordée aux actions liées
au développement et au renforcement de l'activité de formation qui
visent l'amélioration de la qualité des ressources humaines en tant
que facteur essentiel de développement.
Le point 8 veut mettre en place une opération expérimentale pour
repérer des ressources extérieures susceptibles de pallier le
manque de personnel qualifié dans certains domaines à l'échelon
local.
Pour ce qui est du macro-objectif n° 3, développer l'esprit
d'entreprise, on propose encore une fois l'expérience positive "del
punto neo-impresa", le guichet "nouvelles entreprises" peaufiné et
renforcé. Là le point 2 vise à encourager la croissance de la
micro-entreprise en tant que facteur de création de nouveaux
emplois.
Il est important que cette intervention ait trouvé une meilleure
visibilité dans ce plan; c'est aujourd'hui un macro-objectif, ce
qui répond aux sollicitations de l'Union Européenne.
Le macro-objectif n° 4, assurer l'égalité des chances aux
personnes défavorisées, reprend, actualise et renforce aux points 1
à 4 l'action déjà expérimentée lors des plans précédents pour
faciliter l'insertion professionnelle des personnes handicapées ou
défavorisées. Il s'agit d'une intervention complexe qui s'appuie
sur tous les instruments disponibles: l'orientation, la formation,
l'accompagnement dans l'insertion professionnelle, les aides
économiques.
Le point 5 propose de nouveau les travaux d'utilité collective
avec une participation accrue des collectivités locales afin
d'encourager la création d'emplois temporaires au profit de
personnes fortement défavorisées sur le marché de l'emploi dont les
chances d'insertion dans les entreprises sont faibles.
En conclusion, dans ce plan des politiques de l'emploi un effort
a été fait pour coordonner et insérer les activités de formation
professionnelle dans le cadre général des politiques de l'emploi.
Une observation de nature générale s'impose. La plupart des mesures
du plan sont ciblées et visent spécifiquement à aider les
catégories des travailleurs en difficulté, ce qui le différencie
totalement des dispositions étatiques qui accordent des subventions
de façon automatique sans aucune sélectivité.
Enfin, une dernière remarque est adressée principalement à Mme
Squarzino parce qu'il est certain que dans son intervention elle
soulèvera cet aspect; je l'adresse à Mme Squarzino en tant que
femme et en tant que Verte parce qu'elle remplit les deux
conditions….
(interruzione della Consigliera Squarzino Secondina, fuori
microfono)
… je n'ai pas dit qu'elles étaient
inconciliables, mais à mon sens elles suivent la même logique. Je
vais présenter d'abord la logique et après terminer par la
considération concernant le plan.
Les actions menées par le représentant des femmes et le
représentant écologiste ont eu un effet positif sur notre société,
tellement positif que ces thèmes sont devenus maintenant patrimoine
commun.
Quand un objectif est atteint, il n'y a plus la nécessité de
maintenir une attention spécifique sur ce point. C'est pour dire,
en tant que dernière remarque, vu que le problème d'une attention à
l'insertion des femmes sur le marché du travail est un problème
important, que les améliorations que nous avons eues sont dues
essentiellement à l'augmentation de la présence féminine, les
perspectives des études mettent en évidence que si amélioration il
y a dans les années à venir, ce sera surtout en fonction d'une
augmentation de cette présence au sein du marché du travail. Et
donc plutôt que de prévoir, comme peut-être quelqu'un le
sollicitera, une mesure spécifique en faveur des femmes et en
faisant en quelque sorte des femmes une catégorie défavorisée, dans
toutes les interventions que nous avons prévues et dans tous les
macro-objectifs on a voulu introduire des interventions en faveur
des femmes afin de généraliser la portée de ces mêmes
dispositions.
Président La parole au Conseiller Curtaz.
Curtaz (PVA-cU) Lascerò ai colleghi di gruppo entrare nel merito
del piano. Volevo soltanto fare con questo mio brevissimo
intervento una premessa di carattere procedurale a costo di essere
un po' noioso.
Su questo tema, che ritengo piuttosto importante, si è fatto
ricorso ancora una volta all'ordine del giorno suppletivo. Questo
significa in concreto che io personalmente, ma credo tutti i
consiglieri, ho trovato il piano sul mio tavolo ieri mattina o
lunedì sera. Evidenzio questo perché c'è una tendenza al ricorso
all'ordine del giorno suppletivo che non consente sempre un
sufficiente approfondimento ai consiglieri che non siano membri di
commissione e c'è una tendenza statistica negativa sul punto che
voglio sottolineare con alcuni dati relativi alle ultime tre
legislature piene più la nostra.
Il rapporto fra il numero di ordini del giorno suppletivi e il
numero di convocazioni ordinarie era nella VIII legislatura del 45
percento, nella IX legislatura è passato al 52 percento, nella
scorsa legislatura era del 67 percento e in questa legislatura
viaggiamo oltre il 60 percento.
Devo dire che mi spiace constatare che ancora una volta viene
forzata a mio giudizio in senso estensivo l'interpretazione
dell'articolo 37, comma 5, del Regolamento. Con quali conseguenze?
Le conseguenze sono essenzialmente due: la prima è la già accennata
impossibilità per i consiglieri di prepararsi adeguatamente, in
sostanza si fa pagare al consigliere un ritardo del Governo perché
di questo si tratta in quanto c'è l'urgenza su questi temi spesso
laddove c'è un ritardo in chi fa la proposta, in modo particolare
del Governo nella più parte dei casi, senza voler generalizzare;
una seconda conseguenza è che ci troviamo di fronte a dei
contributi ridicoli, quali sono quelli che ci sono stati
distribuiti questa mattina, quando organismi preposti non possono
scrivere: "visto, si approva" e scrivono quattro righe, non per
modo di dire, sono quattro righe di numero, in cui dicono di
esprimere parere complessivamente positivo sul piano.
Queste sono le conseguenze pratiche e io credo che ci sia forse
una responsabilità da parte di questi organismi, ma credo anche che
ci sia una mancanza di tempo tant'è che - anche con il rischio di
sfiorare il ridicolo - la Commissione regionale per l'impiego, che
si è riunita pochi giorni fa, dice tutto in due righe e poi
aggiunge: "Con riserva di far pervenire eventuali formulazioni in
merito entro la data fissata per la riunione del Consiglio", ovvero
non ce la facciamo, se ci riusciamo facciamo poi arrivare qualcosa.
Questo è il succo del discorso.
Termino dicendo quindi che chiedo per l'ennesima volta maggiore
attenzione sul tema dell'ordine del giorno suppletivo da parte di
entrambe le Presidenze.
Président La parole au Conseiller Frassy.
Frassy (FI) In parte riprenderò le riflessioni che ha fatto il
collega Curtaz per un motivo molto semplice: perché ci sono degli
atti che hanno una loro complessità e che hanno un loro riflesso su
quella che è l'amministrazione che quest'Assemblea è tenuta nelle
sue componenti di maggioranza e minoranza a condividere.
Aggiungo qualcosa però a quanto ha detto il collega Curtaz
perché ho la sensazione che non tornino le priorità e le date e mi
spiego meglio. Noi lo abbiamo ricevuto come ordine suppletivo non
so se era lunedì sera piuttosto che martedì mattina, comunque lo
possiamo individuare in questo lasso temporale. Io invece vedo,
perché li ho letti, i pareri che questi organi consultivi hanno
rilasciato, e qui attenzione, sono organi consultivi in questo caso
dell'Amministrazione in quanto tale, non sono organi consultivi
dell'Esecutivo, non sono organi consultivi della maggioranza, sono
organi consultivi dell'Amministrazione per cui ritengo che sia
proceduralmente grave e politicamente scorretto che se in data 11
dicembre, che non è molto prima, però è venerdì, questi organismi
stilano i pareri, risibili, formali eccetera, vuol dire quanto meno
che il 10 dicembre avevano a loro disposizione questi documenti.
Qui mi rivolgo non più al Presidente della Giunta, ma al Presidente
del Consiglio che ha dimostrato...
(interruzione del Presidente Louvin, fuori microfono)
… se hai altri elementi poi farai
l'intervento… se non lo hai detto è
ancora più grave per altri versi perché se non c'è la certezza
nemmeno sui protocolli, diventa non grave, ma molto grave, però
probabilmente tu hai altri elementi che io non ho. Dicevo, il
Presidente del Consiglio ha sempre dimostrato di avere
particolarmente a cuore il dibattito consiliare fino ad ora, però
ultimamente sui suppletivi devo dire che è stato quanto meno un po'
distratto. Allora mi consenta il Presidente del Consiglio
ufficialmente in quest'aula di rivendicare quello che deve essere
il ruolo di controllo, di partecipazione e di proposizione anche
delle forze dell'opposizione, della minoranza come lui meglio le
vuole vedere e le vuole definire.
Perché dico questo? Perché ritengo che sia insostenibile che
questo Consiglio oggi ci porti all'approvazione e votazione di un
documento che io non ho avuto modo - e non ho imbarazzo a
dichiararlo in aula - di leggerlo nella sua interezza che mi sono
limitato a leggere negli specchietti riepilogativi, che mi sono
limitato a leggere nei pareri che sono stati forniti, pareri
forniti, dicevo, in data 11 dicembre e questo vuol dire che quanto
meno il 10 dicembre c'era qualcuno che, non avendo il potere di
decidere in merito all'approvazione o meno di questo piano
triennale, aveva comunque la disponibilità del documento stesso.
Allora, se questi documenti sono nella disponibilità degli organi
consultivi, a maggior ragione devono essere nella disponibilità
degli organi deliberativi.
Penso tra l'altro che dei tre pareri ci sia un parere che va
considerato in positivo e uno forse in negativo e voglio
soffermarmi un attimo. La Consulta, che è sicuramente l'organo meno
tecnico che entra in questo contesto, è quello che ha espresso il
parere se non più tecnico sicuramente più pertinente e più
articolato.
Questo mi porta a dire che sicuramente ha avuto il tempo di
esaminarlo, di fare le convocazioni e di riunirsi e perciò arrivo a
dedurre - poi la prova del contrario può essere sempre data - che
la Consulta per la condizione femminile abbia avuto il piano molto
tempo prima rispetto al 10 che andavamo ipotizzando poc'anzi. Non
solo, se così è, e le date dei pareri mi confortano, diventa
scandaloso - la definizione non può essere altrimenti - che un
organo tecnico com'è la Consulta regionale dell'economia in data 11
dicembre 1998 esprima un parere che più che articolato è
disarticolato nella forma, nella presentazione, cioè è veramente
sorprendente che un organismo, che nei fini della legge dovrebbe
esprimere pareri su materie tecniche inerenti l'economia e il
lavoro, e mi sembra che il piano triennale delle politiche del
lavoro sia il punto focale sul quale si deve incentrare
l'attenzione amministrativa consultiva di quest'organismo, ci
presenti nella mattinata di oggi un qualcosa che non so come si
possa definire parere.
Provocatoriamente chiederei di acquisire poi al Consiglio i
verbali di quest'ampia discussione che è stata effettuata in seno
alla Consulta regionale dell'economia.
Il Presidente della Giunta aveva posto dei punti interrogativi
sull'utilità di quest'organismo; penso che alla luce di questo
parere quei punti interrogativi siano diventati delle certezze,
perciò auspichiamo che da parte dell'Esecutivo nelle prossime
sedute consiliari vengano portate delle risoluzioni che facciano
chiarezza sull'utilità o meno di quest'organo così come oggi è nei
fatti strutturato.
Non entro nel piano, in dichiarazione di voto il collega Tibaldi
si addentrerà nel merito di questo piano. Riteniamo però
politicamente molto grave che su una scelta che impegna risorse
ingenti, che dovrebbe affrontare un argomento importante per
qualsiasi amministrazione, soprattutto per la nostra
amministrazione, come sono le politiche del lavoro, si arrivi
ancora una volta sotto l'urgenza e la fretta, che probabilmente può
essere anche motivata, ma non è sostenibile in questa sede perché
se c'è l'urgenza di approvarlo entro la fine dell'anno, è
un'urgenza che doveva essere quanto meno prevista
precedentemente.
Président Je me réserve quant à la question qui a été évoquée
par le collègue Frassy de donner les réponses dès que le dossier me
sera remis pour ce qui concerne la date de transmission aux
différents organismes techniques. La parole au Conseiller
Beneforti.
Beneforti (PVA-cU) Le politiche per il lavoro rivestono una
particolare importanza perché la disoccupazione è certamente una
malattia per l'umanità intera, è un'emergenza da prendere sul
serio, è un problema sociale a cui va data la priorità e che va
affrontato con una seria politica del lavoro.
Come Consiglio regionale dobbiamo affrontarlo concretamente con
la volontà di aggredire le motivazioni negative che stanno alla
base del nostro sistema economico, occupazionale e sociale.
Quando abbiamo discusso il bilancio di previsione del 1999
collegato al programma della maggioranza, abbiamo affrontato almeno
da questa parte con serietà il problema dell'occupazione portando
argomentazioni che qui non sto a ripetere, ma sono certo che in
quell'occasione abbiamo indicato quali erano le cose su cui non
potevamo concordare con l'indirizzo della maggioranza. Ai nostri
rilievi avete risposto rimandando più volte a questo piano del
lavoro, ma anche in quest'occasione non abbiamo trovato le risposte
che i disoccupati, uomini, donne, giovani o meno giovani, si
attendevano.
Voi ci accuserete sostenendo che a noi dell'opposizione non va
mai bene niente; noi certamente ci rendiamo conto delle difficoltà
che si incontrano per dare un lavoro a chi non ce l'ha: dal dare un
lavoro ai giovani come alle donne, a coloro che hanno superato
un'età considerata ormai pensionabile, anche agli emarginati, ma il
problema, caro Presidente, non si risolve capovolgendo il titolo
del piano perché rispetto all'anno scorso abbiamo capovolto il
titolo del piano.
Le politiche del lavoro sono da sempre collegate allo sviluppo
economico che ci prefiggiamo di realizzare; se c'è sviluppo, c'è
lavoro, c'è occupazione, mentre senza sviluppo nei settori
importanti che sostengono la nostra economia c'è solo
l'assistenzialismo. Certo, ci sono settori in cui
l'assistenzialismo non può essere evitato, questo lo dobbiamo
riconoscere e questo lo riconosciamo anche a voi. La nostra
agricoltura, nonostante gli investimenti, ha bisogno di essere
ancora assistita se vogliamo che gli agricoltori continuino a
coltivare la terra e ad allevare il bestiame; ma ciò non è
possibile e non deve avvenire per gli altri settori dell'industria,
del turismo, del commercio, dei servizi, dell'artigianato.
Questi settori devono partecipare allo sviluppo economico che si
vuole dare alla nostra Regione. Riteniamo che solo stabilendo e
prevedendo quale sviluppo si intende dare a questi settori, che
sono fondamentali, sia possibile prevedere i piani di formazione
professionale, sia possibile collegare la scuola al lavoro, sia
possibile realizzare quelle politiche di settore che sono
indispensabili per stabilire cosa vogliamo fare dell'industria, del
turismo, dei servizi e dell'artigianato. Non si può non stabilire
una formazione professionale senza stabilire dove, una volta
preparati, possono essere collocati. Si preparano persone, si
qualificano perché restino disoccupate.
Ma quello che noi stiamo affermando dovrebbe essere rivendicato
dalle stesse categorie interessate, dai settori che devono essere
interessati, ma ciò non avviene. Basta leggere il parere del CREL,
la Consulta regionale, ma questi sono i settori dell'economia
valdostana, il giorno del Consiglio dice che in linea di massima va
bene. È vero che anche nella fretta che è stata messa nelle
commissioni perché oggi bisognava discutere a tutti i costi questo
piano, qualcuna di quelle persone che è venuta in commissione ha
detto quello che pensava forse in modo più esteso di quello che è
scritto in questo documento.
Mi domando anche qual è stato il ruolo del Centro di sviluppo
regionale nell'elaborazione del piano triennale, mi si dirà che non
è di sua competenza, ma è pur sempre una struttura di aiuto e
sostegno alle aziende e ritengo che debba collaborare anche sul
piano tecnico a realizzare un piano triennale del lavoro come
questo.
Mi domando qual è stato il ruolo delle autonomie locali
nell'elaborazione del piano. Nelle 50 pagine che ci sono state
presentate non vengono mai nominati i comuni e le comunità montane,
eppure sulla Feletti ho letto l'appello del Sindaco di
Pont-Saint-Martin che chiedeva aiuto alla Regione per risolvere il
problema dell'occupazione. Non si possono investire le autonomie
locali solo in certe situazioni o solo marginalmente per quanto
riguarda gli emarginati.
In questo piano certamente si tiene conto delle indicazioni e
delle decisioni che sono state prese sul problema del lavoro e
della formazione professionale, come diceva anche il Presidente, a
livello europeo e a livello nazionale. E vorrei vedere! Se vogliamo
ottenere anche dei finanziamenti, è chiaro che dei riferimenti
bisogna farli. Forse questo piano rispetto a quelli passati cambia
perché ci sono più riferimenti all'Europa e allo Stato nazionale,
ma devo dire, senza con questo voler essere polemico, che con
questo piano non si fa nessun salto di qualità rispetto al passato.
Ci sarà maggior controllo, ci sarà maggior rigore, ci saranno norme
più precise, ma non si evidenzia lo sviluppo che vogliamo dare alla
nostra Regione nel prossimo triennio. Questo non c'è nel piano
triennale: quale sviluppo vogliamo dare.
Noi continueremo a sentire i bollettini di guerra degli
operatori del turismo quando le stagioni sono magre, continueranno
a dire: così non va, bisogna fare questo, bisogna fare quest'altro,
eccetera, ma se non si porta avanti una politica di settore nel
turismo, è chiaro che sentiremo sempre queste lamentele. Se queste
persone non si fanno coinvolgere o non vengono coinvolte per dire
quale sviluppo deve avere il turismo in Valle d'Aosta, come altri
settori, è chiaro che ci troveremo sempre nelle stesse situazioni.
Come per l'edilizia: ogni tanto si legge il Presidente degli
impresari edili che si lamenta della situazione dell'edilizia, ma
queste persone, quando si è fatto questo piano di sviluppo, sono
state chiamate oppure no? Devono partecipare quando si tratta di
fare delle politiche di settore perché è questo il caso.
Mi direte che i pareri espressi finora sono stati tutti
favorevoli, li hanno già commentati i miei colleghi, non li
riprendo. Certo, ritengo che avete provveduto per tutto e per
tutti, per i giovani e i meno giovani, le donne, gli anziani, per
gli esuberi. Certo, la tavola è imbandita, qui c'è una tavola
veramente imbandita. Sono previsti 4 macrobiettivi e interventi, ce
n'è per tutti, basta avvicinarsi per godere dei benefici previsti.
Chi vuole ne approfitti, questo è quello che dice il piano. Se
qualcuno non può approfittarne, non si avvicina, però non si
risolvono i problemi che oggi abbiamo sul tappeto.
C'è un finanziamento di 8 miliardi e a seconda delle richieste
si può aumentare anche l'importo così almeno ci è stato detto in
commissione. Non è un problema economico, intanto prevediamo 8
miliardi, poi se ci sono più richieste, si aumenta l'importo. Per
la formazione professionale sono a disposizione 19 miliardi del
fondo europeo non ancora spesi, degli anni passati, più alcuni
recuperi che possono avvenire per altri 4-5 miliardi.
Questa cifra di 19 miliardi è venuta fuori in commissione, lo ha
detto il Direttore dell'Agenzia del lavoro, o si è sbagliato lui o
non ho capito io, però quella cifra è stata detta in II Commissione
dal Direttore, dalla signora che guida l'Agenzia del lavoro.
In questo piano, in sostanza, c'è più o meno quanto c'era in
quello precedente; non c'è niente per poterlo ritenere diverso, non
ha punti qualificanti che lo distinguono dal passato. Infatti, i
disoccupati in Valle d'Aosta sono sempre intorno al 6-7 percento e
guarda caso, nonostante il piano triennale del passato, sono
rimasti nella stessa percentuale. Mi si dirà che sono inferiori
alla media nazionale, come al solito.
I giovani in cerca di occupazione hanno continuato a partecipare
ai concorsi a centinaia con la speranza di avere un posto di
lavoro; basta vedere quando c'è un concorso in quanti partecipano
dei giovani disoccupati. Oggi su queste esperienze si viene qui a
riproporre le stesse iniziative per il futuro anche se con una
tavola, come dicevo, imbandita e meglio apparecchiata e più
convincente che in passato.
Per noi occorre una politica diversa del lavoro. C'è chi lo
chiama, come me, patto sociale o patto per il lavoro. Occorrono,
Presidente, politiche attive e non assistenziali. Occorre dare un
segnale di inversione di tendenza ai giovani. Occorre essere sul
serio originali rispetto al passato. Ho letto su "La Stampa" una
sua dichiarazione, Presidente, dove lei diceva che la Valle d'Aosta
deve essere più originale rispetto ad altre regioni; noi vogliamo
essere più originali, ma con questo modo di affrontare problemi non
abbiamo alcuna originalità.
Dobbiamo anche dimostrare all'Europa che siamo credibili, come
Stato ma anche soprattutto come regioni. La Valle d'Aosta è sempre
stata europeista, ora dobbiamo dimostrare di esserlo sul serio.
Occorre creare veramente quell'imprenditorialità che oggi manca in
Valle d'Aosta, un'imprenditorialità che comprenda il ruolo che è
chiamata a svolgere agli effetti economici, occupazionali e
sociali. Non basta più lo slogan che sottende questo piano
triennale: bussate che vi sarà aperto, c'è una tavola imbandita
dove il cinquantenne troverà il contributo, l'altro troverà un
incentivo e via dicendo, ma dove vanno poi a lavorare se le imprese
non sono coinvolte e non si sentono coinvolte per dare lavoro alla
gente che lo chiede?
Bisogna insieme alle aziende sedersi attorno ad un tavolo e
confrontarsi; si devono ascoltare le richieste degli operatori
turistici e insieme stabilire le risposte da dare al settore e
quale occupazione si intende dare nel settore. Si ascoltano le
richieste di tutti i settori economici e si devono far prendere
impegni per far fronte ai livelli occupazionali che sono necessari
nella nostra Regione per le qualifiche che abbiamo dato, per i
macrobiettivi che abbiamo deciso di portare avanti.
La concertazione di cui si parla in questo piano è in forma
teorica, la si deve realizzare in concreto, non a senso unico. Non
basta da parte delle imprese chiedere e non rischiare. Il piano
triennale deve scaturire da un confronto, da un vero negoziato fra
le parti. La concertazione deve rappresentare un'azione forte di
rilancio del ruolo delle parti sociali, si devono portare le parti
a sedersi attorno ad un tavolo e insieme stabilire come rilanciare
la nostra economia e quale sviluppo dare alla stessa.
È in questa sede, alla luce dei finanziamenti previsti e da
prevedere, che si deve stabilire come promuovere l'occupazione, che
si deve stabilire come e in quale entità viene affrontato il
problema per dare lavoro alle fasce deboli del mercato del lavoro,
a coloro che hanno superato i 32 anni, a coloro a cui mancano pochi
anni per avere i requisiti per andare in pensione, per favorire
l'ingresso nel mondo del lavoro dei giovani.
Lo stesso vale per promuovere i progetti per l'apprendistato che
torna ad essere lo strumento chiave per dare lavoro ai giovani. Ma
i contratti di formazione lavoro sono superati, a livello nazionale
si parla di eliminarli, si torna all'apprendistato perché i
contratti di formazione lavoro hanno dato un'occupazione minima,
sono stati trasformati in contratti a tempo indeterminato in una
misura molto minima a livello nazionale. Oggi si sta discutendo nel
patto sociale che si sta realizzando di eliminarli e di rilanciare
l'apprendistato perché l'apprendistato è "ad hoc", in un'azienda si
impara un determinato mestiere e una volta terminato
l'apprendistato si assume a tempo indeterminato.
È chiaro che queste sono le cose che riteniamo che si debbano
realizzare. Credo che in una piccola Regione come la nostra non
servano grandi linee di programmazione o progetti faraonici. A noi
serve l'impegno delle parti interessate, delle imprese, delle forze
sociali, degli enti e associazioni che devono partecipare alla
risoluzione dei problemi che abbiamo sul tappeto.
Si deve far comprendere che mamma Regione da sola non può
risolvere i problemi di tutto e di tutti, ognuno deve mettere
qualcosa se vogliamo che i giovani domani non siano più poveri di
quelli di oggi.
I datori di lavoro non possono ritenere la Regione, come lo
Stato, il toccasana di tutti i mali; è tempo che con le forze
sociali e sindacali i datori di lavoro partecipino in prima persona
alla risoluzione dei problemi che oggi sono sul tappeto e dicano
chiaramente quali impegni intendono assumere rispetto
all'occupazione nei tre anni del piano.
Se vogliamo che il piano riesca, chi deve assumere deve dire
come intende assumere, e prendere degli impegni precisi, altrimenti
il nostro piano rimane aria calda. Questo devono comprendere le
imprese, inclusa la Cogne, perché quale concertazione si può fare
in Valle con un'impresa come la Cogne? I sindacati si sforzano di
dire che c'è stata un'intesa fra i sindacati e la Cogne sui
problemi della salvaguardia dell'occupazione, la cassa integrazione
e via dicendo, mentre l'Azienda scrive in un comunicato candido che
in data 12 novembre ha incontrato il sindacato spiegando le
necessità di ricorrere alla cassa integrazione; in data 27 novembre
l'Azienda ha comunicato alla rappresentanza sindacale unitaria che
dal 1° dicembre sarebbero stati posti in cassa integrazione per
cinque settimane 116 persone; non è stato sottoscritto nessun
accordo in merito, né l'Azienda ha diramato un comunicato
stampa.
L'Azienda ha detto: "Signori, macché accordo; l'ho deciso, io
porto avanti la mia politica aziendale, quando voglio mettere in
cassa integrazione, metto in cassa integrazione, quando voglio
licenziare, licenzio."
Ecco perché richiamo il discorso che bisogna fare uno sforzo
perché le imprese, come le associazioni che rappresentano queste
imprese, debbano partecipare alla concertazione, non venire solo a
fare il muro del pianto, ma insieme stabilire quali sono le
proposte. È chiaro che ci saranno momenti di crisi: la crisi
dell'acciaio, la crisi dell'edilizia, la crisi che possono
attraversare alcuni settori e si può comprendere che se un settore
è in crisi, non può assumere, ma è altrettanto vero che in Valle
d'Aosta, in una Regione piccola come la nostra, le imprese devono
mettersi in testa di partecipare alla risoluzione dei problemi
anche se la Regione è in condizione di poter dare dei
contributi.
Voglio soffermarmi un attimo sui macrobiettivi 3 e 4. Per quanto
riguarda lo sviluppo dell'imprenditorialità, sono d'accordo di
favorire la trasformazione del lavoro dipendente e del lavoro
autonomo. L'obiettivo deve essere quello di far nascere aziende
singole, società miste, cooperative, società di servizi autonome
nonché legate alle attività produttive e alle infrastrutture che
già esistono o che esisteranno. Su questo siamo perfettamente
d'accordo perché, ripeto, per quanto possibile occorre passare da
un'occupazione assistita ad un tipo di occupazione il più possibile
produttivo perché se si incentiva l'imprenditorialità, si incentiva
anche la produttività.
Noi dobbiamo in sostanza investire le nostre risorse in
politiche attive, solo così si crea sviluppo, si crea ricchezza, si
aumenta il PIL, si dà lavoro soprattutto alla gente. Certamente
questo dell'imprenditorialità è un grosso impegno, ma dobbiamo
seguirlo forse più che quello di altri macrobiettivi come del resto
dobbiamo cercare di potenziare le aziende oggi esistenti. Credo che
creare l'imprenditorialità locale sia un sogno che tutti vogliamo
realizzare.
Nel passato, stante la situazione che ci stava di fronte, una
volta affermai che i Valdostani con il loro modo di governare la
Regione un giorno non sarebbero stati più padroni a casa loro e che
per sopravvivere ci saremmo ridotti a sostenere interventi
assistenziali. In parte questo è successo perché in alcune zone
della Valle non siamo più padroni neanche a casa nostra. Mi fu
detto allora che così non sarebbe stato. Avrei voluto sbagliarmi
ma, dicevo, non mi sono sbagliato, ma se così è stato nel passato,
facciamo in modo che non lo sia più nel futuro. Abbiamo gli
strumenti per poterlo fare per non ripetere gli errori che abbiamo
commesso nel passato.
Da parte nostra ce la mettiamo tutta per cercare di farvi
cambiare il programma che come maggioranza intendete realizzare. Ci
auguriamo che un giorno vi accorgerete che non eravamo noi dalla
parte del torto, ma forse il nostro insistere non è ignorato
nemmeno oggi; se già fra un mese nascerà il patto per lo sviluppo,
che ho letto sui giornali, un "task force" per l'economia, qualche
passo in avanti viene fatto. Diminuire il peso dell'Amministrazione
regionale sull'economia valdostana vuol dire diminuire
l'assistenzialismo e far assumere alla Regione un ruolo diverso
rispetto al passato.
L'obiettivo di raggiungere un'economia valdostana autonoma
comunque non deve far perdere di vista il ruolo che le parti
interessate devono giocare in difesa dell'occupazione e quindi del
lavoro. Su quest'obiettivo ci auguriamo di essere messi a
conoscenza in modo più approfondito anche a livello di commissione,
di essere informati di come andranno le cose per quello che
accennavo.
Per quanto riguarda il macrobiettivo per il settore degli
emarginati e degli svantaggiati, sono d'accordo che qui
l'assistenzialismo in certi settori è più che mai giustificato. Ho
conosciuto e conosco da vicino il problema; per queste persone non
si fa mai troppo, gli interventi che si andranno a fare sono utili
e necessari, ma su quest'argomento sarà il Consigliere Squarzino a
riprendere il discorso e ad approfondirlo maggiormente.
Quello che voglio dire in finale è che non approveremo questo
piano triennale, ci asterremo in attesa di conoscere l'esito dello
stesso agli effetti occupazionali. Se sarà soddisfacente in
seguito, ve lo riconosceremo; fra 6 mesi chiederemo di fare il
punto della situazione che sarà scaturita con l'applicazione del
piano e riprenderemo il dialogo e il confronto.
Président Je donne un complément d'information quant à la
transmission de ces actes administratifs aux organismes techniques
auxquels l'avis a été demandé, en particulier à la Conférence
régionale pour l'économie et l'emploi.
Ces avis ont été demandés en date du 27 novembre dernier et, ce
même jour, l'acte administratif a été transmis au Président de la
IVème Commission et au Bureau des commissions, donc à partir du 28
novembre l'acte en question était à disposition des conseillers
auprès du Bureau des groupes, cela fait exactement 18 jours à
compter de la date de transmission.
Je pense que c'est un délai largement raisonnable pour que cet
acte soit examiné et pour que l'on puisse l'inscrire même en
procédure d'urgence pour la discussion au sein de ce Conseil.
La parole au Vice-président Viérin Marco.
Viérin M. (Aut) Mi stupisco che il Presidente del Consiglio
debba difendere la Giunta, al massimo deve dare i
dati…
Président … la Présidence du Conseil
a été interpellée sur cette question spécifiquement par le
Conseiller Frassy.
Viérin M. (Aut) Ce n'est pas vraiment comme ça, Monsieur le
Président.
Dico solo che alcuni commenti, che siano sufficienti quei
giorni, dovrebbe farli la Giunta e non il Presidente del
Consiglio.
Ritornando sull'argomento, riprendo l'introduzione del
Presidente della Giunta, insieme a quello che è stato il dibattito
dei passati giorni quando il Presidente ci disse che avremmo avuto
occasione di confrontarci su alcuni dati all'atto della discussione
del piano sulla politica del lavoro.
Il Presidente ha detto oggi che il piano cerca di mettere in
evidenza la situazione valdostana, su questo concordiamo, e
possiamo anche concordare che una certa analisi introduttiva è
stata fatta ed è stata fatta anche con una certa chiarezza, mentre
in alcuni passaggi questa chiarezza è venuta un po' a mancare e li
vedremo.
Sull'importanza di una politica del lavoro concordiamo, però
proprio perché questo piano è importante, dovrebbe permettere di
conoscere meglio da parte di tutti questa situazione.
Invece una cosa che poi il Presidente ha toccato, ma en passant,
è stato proprio il discorso dell'introduzione del piano; la maggior
parte delle pagine del piano sono dedicate ad un'analisi ed è
proprio su quest'analisi degli effetti del precedente piano che
voglio soffermarmi perché si dice sempre che si vuole fare poi,
quando si ripropongono più o meno le stesse cose come il passato
triennio, l'analisi la si passa in un battere d'occhio. Guarda
caso, comunque, con stupore chi ha preparato il piano ha dedicato
tante pagine all'analisi ed è una cosa importantissima l'analisi,
che non è una statistica, perché la statistica la si può basare su
dati ISTAT ed è una statistica non utilizzabile in Valle d'Aosta.
Questo ci è stato detto anche in commissione da parte del
Rappresentante dell'Agenzia del lavoro.
Quindi riprendo alcuni passaggi di questo documento per dire che
quest'analisi è stata anche un'analisi critica condotta sul piano
1994-1997 e non tutte rose e fiori come il Presidente ha voluto
dipingere.
Perché quando leggo a pagina 8 che nel complesso dell'economia
l'incidenza dei lavoratori non residenti è pari al 31,5 percento,
dato che è stato ripreso dal Presidente della Giunta nel suo
intervento, questo dato è stato interpretato in maniera diversa da
quella che è la mia interpretazione ed è vero che ognuno può
interpretarlo in maniera diversa, ma questo dato cosa vuol dire
secondo noi? Vuol dire cose che abbiamo già ribadito all'atto della
discussione del bilancio, cioè qui abbiamo il 31,5 percento della
manodopera che lavora in Valle d'Aosta che non è valdostana. Non è
di poco conto. Cos'è che abbiamo? Abbiamo un sacco di stagionali
nel turismo e così via, non abbiamo più persone che sono state
preparate per coprire quelle mansioni; abbiamo il discorso di
stipendi bassi, cosa che abbiamo detto già nelle passate occasioni,
stipendi che io definisco da fame e con i costi che oggi le
famiglie devono sopportare per vivere in Valle d'Aosta non possono
permettersi di andare a lavorare con quegli stipendi. Perché a 1,2
milioni sfido qualsiasi famiglia a vivere pagando l'affitto e chi
per caso in famiglia ha già un coniuge che lavora, se è situato nel
bacino di Aosta, con le spese di trasporto, visto che gran parte di
queste imprese sono state fatte nella bassa Valle, dovrebbe
spendere una buona parte dello stipendio solo per le spese di
trasferimento e di trasporto. Ecco perché oltre ai dati che sono
veri, che diceva il Presidente della Giunta, il fatto dell'attività
turistica, delle altre cose, di stagionalità di quel tipo, abbiamo
altri dati che si sommano.
Oltre a questo continuo a leggere un secondo elemento che merita
attenzione e che riguarda le persone in cerca di occupazione.
Nonostante la crescente disponibilità di fonti di lavoro e il
costante eccesso di domanda di lavoro, permane infatti un rilevante
"stock" di disoccupati non riconducibili unicamente al "turnover"
fisiologico di un mercato del lavoro ad alta mobilità come quello
della Valle d'Aosta.
Le possibili cause di questo fenomeno possono essere ricondotte
a: mancanza di coerenza fra le personalità richieste dalle aziende
e le competenze disponibili dal lato dell'offerta, e qui entriamo
nel discorso della formazione; rigidità dell'offerta di lavoro ad
accettare occupazioni non coerenti con la propria professionalità
oppure scarsamente appetibili rispetto a fattori quali salario,
localizzazione, orari e carichi di lavoro e questo è uguale a
quello che ho detto prima.
Tornando invece al primo punto, il discorso della formazione,
questo è stato un dibattito fra il sottoscritto e il Presidente che
è durato parecchi mesi, direi parecchi anni, perché anche nel
bilancio lei ha detto, Presidente, che i dati ci erano stati
trasmessi, mentre io mi ricordavo perfettamente che non ce li
avevate dati e sono andato a ricercarmi la sua risposta che non è
verbale, è scritta.
Ho una lettera datata 10 ottobre 1995 dove il sottoscritto
chiedeva quanti e quali tipi di corsi di formazione erano stati
organizzati dal 1990 ad oggi, il numero dei partecipanti, il numero
di coloro che avevano trovato occupazione nel settore attinente al
corso frequentato. La risposta, che non è firmata dall'Agenzia del
lavoro, ma dal Presidente della Giunta, è di questo tipo:
"… Considerando inoltre che i dati
informativi si riferiscono di norma temporalmente solo alla
legislatura in corso, al fine di non sobbarcare gli uffici di
compiti gravosi distogliendoli dalla normale attività lavorativa,
non si ritiene di dover estendere la ricerca agli anni precedenti,
mentre si riportano qui di seguito i dati aggiornati relativi al
periodo gennaio-giugno 1995…".
Questi dati cosa contengono? Contengono un'elencazione di corsi
che l'Agenzia ha messo in atto per un totale di 375 persone e
riservano solo due righe per dire cosa hanno fatto dopo il corso.
Per quanto riguarda il riscontro occupazionale, cioè dove sono
andate a finire queste persone derivate dal corso frequentato, si
fa presente infine che l'Agenzia del lavoro non è strutturata per
tale tipo di indagine, quindi se abbiamo avuto un'Agenzia del
lavoro che non era strutturata nel triennio precedente del piano
della politica del lavoro a condurre un'indagine di questo tipo, è
gravissimo.
Queste sono le risposte che il sottoscritto ha avuto tre anni fa
quando cercò di capire cosa c'era in questo contenitore Agenzia del
lavoro.
Andando oltre, sempre leggendo le analisi, a pagina 9 si dice
che il numero degli iscritti alle sezioni circoscrizionali per
l'impiego risulta in costante aumento dal 1992, e qui continuo a
dire che sono in diminuzione.
Vado avanti a pagina 10: una conferma si ricava anche dal fatto
che al momento attuale i disoccupati di lungo periodo, ovvero gli
inscritti da oltre 12 mesi, sono valutabili in circa 1700 persone,
cosa che correttamente ha riportato nella sua relazione il
Presidente anche se sono 1721 in realtà. Pur non disponendo, ed è
questa un'altra cosa importante, di dati per classi di età,
possiamo osservare che al momento attuale oltre il 60 percento
degli avviamenti, cioè di chi va a collocarsi nel lavoro, è
spiegato da contratti atipici e che in particolare i contratti di
formazione lavoro e di apprendistato dell'ultimo triennio pesano
per circa il 13 percento. Questo vuol dire che il 60 percento di
persone che hanno trovato lavoro in questo triennio, ha trovato un
lavoro con contratti atipici, contratti di part-time, di tempo
determinato, di stagionalità e altre cose di questo tipo, mentre
solo il 13 percento di questo 60 è occupato con un contratto di
formazione lavoro. Quindi abbiamo un 47 percento di persone che
hanno trovato occupazione in quest'ultimo triennio, il famoso
triennio del piano di politica del lavoro regionale 1994-1997, dove
metà di questi hanno trovato lavoro con contratti atipici.
Arriviamo al discorso generale dell'analisi per passare poi al
piano che andiamo a discutere. Ho voluto prendere questi 15 minuti
perché è importante capire cosa è successo per i passati tre anni,
altrimenti non possiamo prevedere cosa succederà nei prossimi tre
anni.
Sempre sui dati andiamo a vedere rispetto al novembre 1998 il
novembre 1994. Abbiamo a livello di disoccupati totali - queste
sono fonti ufficiali, dati che vengono pubblicati sul Bollettino
dell'Ufficio regionale del lavoro - nel novembre 1998 8.300
disoccupati complessivi di cui 7.333 togliendo gli occupati a part
time, cioè quelli con 20 ore settimanali di lavoro oppure con meno
di 4 mesi di contratto a tempo determinato, mettiamo che siano
7.300, prendo un dato inferiore; nel novembre 1997 questo discorso
era di 9.157 e 7.928. Quindi qui abbiamo avuto un miglioramento, è
vero, dal 1997 al 1998, un miglioramento che ritengo dell'8
percento. Se però andiamo a vedere da quando è iniziato il passato
piano di politica del lavoro, cioè novembre 1994, noi avevamo 6.356
persone disoccupate togliendo sempre quei contratti o part time con
meno di 20 ore settimanali o contratti a tempo determinato con 4
mesi, quindi avevamo un'occupazione che era superiore del 12
percento, cioè avevamo una situazione migliore dell'attuale con il
12 percento in meno dei disoccupati reali. Questo 4 anni fa quando
è iniziato il triennio del famoso piano del lavoro che si è
concluso lo scorso anno.
Si potrebbe però obiettare che qui si ragiona sul complessivo
perché al collocamento le persone possono iscriversi per tutte
altre ragioni e rimanere iscritte per l'eternità, quindi sono
andato a ricercarmi i disoccupati disponibili a qualsiasi lavoro di
prima classe. Qui ritroviamo quel dato, nella media di
giugno-ottobre abbiamo 1721, quel dato che è riportato poi
correttamente nella relazione, mentre su questi 1721 abbiamo un
altro dato preoccupante: che 702 sono persone con meno di 25 anni,
cioè abbiamo 702 persone con meno di 25 anni che sono da più di 1
anno iscritte al collocamento in prima classe, il che significa che
hanno dato la disponibilità per qualsiasi lavoro. Riprendiamole nel
1994 quando è iniziato il famoso piano, anche qui troviamo dei dati
che ci vedono in recessione perché nel 1994 avevamo 1585 iscritti
complessivi disponibili di prima classe e 354 giovani sotto i 25
anni. Cosa vuol dire? Che noi rispetto al 1994 oggi abbiamo una
situazione che è cresciuta in senso complessivo di gente
disponibile a fare qualsiasi lavoro dell'8,5 percento, passando da
1585 a 1721. Sui giovani sotto i 25 anni in questi due dati vediamo
un aumento del 100 percento perché, rispetto a 354 giovani sotto i
25 anni che avevamo, oggi ne abbiamo 702. Questo è un dato, secondo
noi, preoccupante perché tutte e due le analisi, una fatta sul
generale e una fatta su quelli disponibili a fare tutto, dimostrano
questa situazione.
Questo l'ho fatto a supporto di quello che abbiamo sempre
sostenuto e di quello che riteniamo sia stato fatto di errato nel
passato. Sappiamo che non è facile, non siamo qui a dire che
avremmo trovato noi la soluzione di tutti i problemi; noi chiediamo
solo che si prenda atto di questa situazione perché non possiamo
coprirci gli occhi.
L'altro problema è il discorso del piano attuale, quindi
partiamo dalla formazione, ci siamo lasciati sul risultato del
precedente piano e partiamo con il piano nuovo. In questo piano
abbiamo previsto 8,5 miliardi annui, quindi circa 2 miliardi in più
all'anno rispetto al passato piano. Abbiamo messo 2,5 miliardi in
pubblica utilità e anche il Presidente ha concordato con noi che è
un discorso che deve riguardare un intervento immediato per
risolvere l'immediatezza. Però cos'è che troviamo di anomalo che ci
dice che non è cambiato niente rispetto alla formazione del passato
piano? Come nei passati piani, noi avremo nel 1999 questi 8,5
miliardi che non abbiamo capito nel corso dell'audizione come
saranno divisi, anzi abbiamo capito solo su una voce, su cui
torneremo dopo, 2 miliardi per quello che concerne gli incentivi a
certe categorie, ovvero disoccupati con oltre 12 mesi, e altri tipi
di categorie di questo tipo.
Su tutti gli altri interventi si è detto si vedrà anno per anno
o situazione per situazione dove metteremo i soldi, quindi non c'è
una strategia complessiva, ma dicevo sulla formazione che i soldi
sono tanti perché oltre al piano ci sono 19 miliardi che arrivano
tra lo Stato e la Comunità europea, allora di questi 19 miliardi 3
li gestirà sempre il Dipartimento del lavoro o, come braccio del
Dipartimento, l'Agenzia, dove vanno gli altri 16 miliardi? Gli
altri 16 miliardi vengono gestiti come il passato piano dagli
assessorati che saranno titolari. Cosa vuol dire essere titolari?
Che dovranno fare gli accordi, che dovranno fare le convenzioni,
dovranno seguire i pagamenti e dovranno fare i controlli.
Cos'è cambiato rispetto all'altro piano? È cambiato che c'è una
procedura dove l'Agenzia - o il Dipartimento del lavoro, per non
essere poi frainteso - dovrebbe fare una verifica della sostanza
della richiesta, cioè analizzare le situazioni che vengono
presentate e poi dare un parere ai vari assessorati però, avendo
questa situazione, noi cosa rischiamo di avere per il futuro?
Rischiamo di avere due cose; visto che il piano della Comunità
europea scade nel 1999 non sapremo se si faranno altri piani,
presumo di sì, non sappiamo però quante disponibilità verranno date
alla Valle d'Aosta. Si presume, perché è una domanda che abbiamo
fatto in commissione, di meno e quindi dovremo sapere che dal 2000
avremo meno disponibilità sulla formazione che provengono dallo
Stato e dalla Comunità europea.
L'altro grosso discorso qual è? Che continuiamo, mantenendo
questa tipologia di intervento sulla formazione, a non avere un
ente unico che si occupi di formazione. È un po' come la Fondazione
del turismo o come il discorso che solleva spesso il collega Collé,
cioè abbiamo tante persone che si occupano di turismo e alla fine
abbiamo certi risultati, abbiamo tantissime persone che si stanno
occupando di formazione e non abbiamo la possibilità, quando lo
chiediamo, di avere almeno dei risultati per quanto riguarda il
rapporto fra spesa e resa.
Nessuno ha potuto avere questi risultati, ho letto prima la
lettera che avevo ricevuto dal Presidente nel 1995, e i risultati
non li abbiamo ancora oggi perché in commissione li abbiamo chiesti
e non ci sono stati dati. Sì, ci è stato fornito un dato, bisogna
essere corretti; ci è stato detto che sul triennio del passato
piano di politica del lavoro, nel settore formazione, circa il 60
percento di coloro che hanno fatto il corso di formazione nel
1994-1995 ad oggi ha trovato lavoro. Cosa vuol dire? Ci hanno
risposto loro senza che ponessi la domanda, hanno aperto una
parentesi e hanno precisato che non potevano sapere se avevano
trovato un lavoro per il corso frequentato, ma a me interessa
sapere se queste persone hanno trovato un lavoro che corrisponde a
quello per il quale la Regione ha speso i soldi e non se invece
hanno dovuto trovarne un altro, come pare, perché quando andiamo in
giro per i paesi la gente lamenta di aver frequentato tre corsi
all'Agenzia e di essere da capo, di aver dovuto fare un'altra
cosa.
Su queste cose diciamo che non possiamo commettere gli errori
del passato piano e siamo preoccupati perché su quest'aspetto non
c'è grande diversità. Sarà l'Assessorato a gestire la maggior parte
delle disponibilità finanziarie della formazione, il Dipartimento
utilizzerà altri soldi tramite il braccio dell'Agenzia.
Prima di parlare dei macrobiettivi, vorrei fare una premessa.
Sulle azioni di sistema, parte II, pagina 25, concordiamo e come
potrebbe essere diversamente quando si legge che si opera per
creare le condizioni favorevoli, potenziare la situazione del
mercato, dotare la Valle d'Aosta di servizi per gli impieghi
innovativi, rafforzare e via dicendo. Sono le classiche
enunciazioni che se poi andiamo a vederle dopo, uno si chiede cosa
vogliono dire. Vorrei capire all'atto pratico come si farà.
Dei macrobiettivi analizzerò soprattutto il primo, promuovere
l'occupabilità che ritengo sia insieme alla formazione il
macrobiettivo più importante anche se una certa rilevanza ce
l'hanno ugualmente il terzo e il quarto. Qui si comincia a dire:
qualificare le politiche settoriali, integrandole con le politiche
del lavoro, e si continua a dire le stesse cose che troviamo
dappertutto. Al punto 3 si legge: sostenere l'occupabilità delle
fasce deboli del mercato del lavoro, quindi il discorso è
recuperare al mercato del lavoro le fasce deboli, cioè i lavoratori
inseriti nelle liste di mobilità, i lavoratori collocati in cassa
integrazione, guadagni straordinari, i disoccupati di lunga durata
da oltre 12 mesi e di età superiore ai 32 anni.
Qui però non ci viene detto quanti denari di quegli 8,5 miliardi
vengono destinati a questo punto 3 del macrobiettivo 1 come non ci
viene detto quanti denari vengono messi a disposizione del punto 4
sempre del macrobiettivo 1, cioè erogazione di incentivi finanziari
ai datori di lavoro per assunzione a tempo indeterminato. Qui ho
commesso un errore perché su questo in commissione ci è stato
detto, onestamente, che si erogavano 2 miliardi.
Io ho fatto un conto. Se noi abbiamo quelle 1700 persone che
abbiamo trovato prima e qui mettiamo 2 miliardi, vedo che alla fine
noi potremmo andare incontro alle esigenze di 250 persone. Vorrei
capire in un rapporto di 250 su 1700 cos'è che si pensa di
risolvere. È chiaro che non si può risolvere tutto, però bisogna
fare anche dei rapporti; per questo dico che questo piano, e ho
cercato di farlo comprendere nel mio intervento, ha delle idee
buone, però ricopia per il 95 percento il passato piano ed è quello
che mi preoccupa. Oltre a questo, mi preoccupa che non si abbia
avuto il coraggio di fare almeno alcune scelte prioritarie. In
questo piano non viene detto che, ad esempio, prioritariamente
utilizzeremo queste cose, ma si dice che utilizzeremo di tutto e di
più, toccando tutto così facciamo contenti tutti e poi alla fine
non avremo risorse per portare avanti in maniera complessiva
quell'aspetto o l'altro.
Questo si denota anche nel punto b) successivo del punto 4, dove
si legge: "favorire il raggiungimento dei requisiti per le pensioni
di vecchiaia e anzianità", riferendosi a quelle persone a cui
mancano pochissimi anni per andare in pensione. Di queste non
sappiamo né il numero, perché non ci è stato detto in commissione,
né quanti denari si vogliono mettere. Rispetto al punto a) di cui
ho parlato prima, qui non si dice neanche quello. Quindi le nostre
considerazioni sono di questo tipo.
Abbiamo aggiunto, sì, 2 miliardi e anzi avremmo forse gradito
che ce ne fossero stati di più visto che tanti altri denari vengono
sprecati in altri capitoli e in avanzo di amministrazione, ma in
concreto questi macrobiettivi sono rimasti più o meno gli stessi
del piano precedente. Sono state cambiate le diciture e questo è
avvenuto intanto per un fatto di immagine, ma anche perché si sono
riprese le diciture che sta utilizzando la Comunità europea, ma i
contenuti e gli interventi sono più o meno dello stesso tipo. A
onor del vero, per dimostrare che possiamo anche sbagliare su
alcune cose, ma abbiamo una nostra idea, e ammettiamo anche alcune
cose che possono essere nuove, dalla nostra analisi noi abbiamo
visto solo 3 piccole innovazioni in questo piano che sono: i
vantaggi per quelle persone a cui mancano pochi anni di contributi
per arrivare alla pensione, è quel famoso punto b) del comma 4
dell'obiettivo 1 dove non c'è scritto l'importo che viene
destinato, quindi potrebbero essere anche solo 100 milioni nel
prosieguo di questi tre anni; il maggior peso alla formazione, non
possiamo dire il contrario, esiste per qualche verso un maggior
peso alla formazione che se vogliamo è stato un passo obbligato da
un punto di vista della durata perché lo Stato ha stabilito che la
formazione deve durare 120 ore, quindi la formazione verrà
prolungata e avrà un peso maggiore verso il soggetto che farà
formazione; l'introduzione della concertazione che non vorrei che
fosse pura teoria perché in questi mesi tante volte si è parlato di
concertazione, ma abbiamo visto che poi gli studenti si sono
chiamati all'ultimo momento, si sono chiamate le categorie per
altri versi e per altre questioni all'ultimo momento, si sono dati
dei pareri all'ultimo momento. Pertanto se questa è la
concertazione che deve andare avanti per il piano triennale delle
politiche del lavoro, noi non ci stiamo perché è una concertazione
scritta sulla carta, ma che nella pratica non esiste.
Quindi dico chiaramente che siamo fortemente preoccupati che
questo piano assomigli troppo - e assomiglia troppo - a quello del
triennio precedente. E siamo altrettanto preoccupati perché
crediamo che anche nei prossimi tre anni non sarà possibile
raccogliere quei dati che non abbiamo avuto proprio sul triennio
passato e a cui ho fatto riferimento, anche se devo ammettere che
alcuni dati, alcune cose di autocritica si è avuto il coraggio di
inserirle nelle premesse della relazione a questo piano e che hanno
permesso a noi consiglieri di andare a verificare puntualmente
altri fattori.
Aspetteremo la prosecuzione del dibattito e ci riserviamo di
fare un ulteriore intervento.
Président Je me dois de vous annoncer que les travaux dans la
journée de demain reprendront seulement dans l'après-midi vers de
15 heures. Cela afin de permettre la participation d'un certain
nombre de nos collègues aux funérailles du Général des Carabiniers
récemment disparu.
La parole à la Conseillère Squarzino Secondina.
Squarzino (PVA-cU) Beneforti ha annunciato che poi avrei
continuato anch'io, ma sarò molto più breve data anche l'ora
tarda.
Volevo fare alcune osservazioni integrative rispetto
all'intervento fatto dal collega.
Il piano, lo ha ricordato anche il Presidente Viérin, è solo uno
degli strumenti che l'Amministrazione regionale si dà per operare
per lo sviluppo di questa Regione. Ciò non toglie che sia un
tassello non secondario, è un tassello molto importante perché al
piano è chiesto di esplicitare la filosofia e i criteri per le
scelte che vengono poi fatte nelle varie politiche di investimento,
nel settore dell'occupazione e del lavoro.
È quindi un documento molto importante e rispetto a questo
vorrei sottolineare come in IV Commissione se ne sia parlato poco
per mancanza di tempo. E faccio un paragone con quello che è
avvenuto in II Commissione per il bilancio dove, in mancanza di un
parere della CREL, la Commissione ha ascoltato i vari componenti
della Commissione e ha avuto un ventaglio di opinioni molto ricco e
articolato, molto più di un semplice foglietto in cui sono
riportare quattro righe.
Questo per dire che, se fosse stato dato alla Commissione un
tempo sufficiente per dibattere i problemi e per esaminarli, forse
anche in IV Commissione si sarebbero potuti ascoltare i vari
soggetti interessati al piano. Questo per sottolineare l'importanza
di questo piano, anche perché è un documento ufficiale, approvato
dal Consiglio, quindi è un atto amministrativo ufficiale che
analizza la situazione economica in Valle e sulla base di questa
indica le linee generali in cui agire. I dati forniti dovrebbero
costituire la traccia per la scelta delle azioni del piano, lo ha
ricordato anche prima il Presidente. Ho usato volutamente il
condizionale dovrebbero perché in alcuni casi questo non c'è;
quindi per far vedere come sia un documento che presenta al suo
interno una serie di incoerenze, ne presenta solo due chiaramente
perché non è necessario scendere in un'analisi dettagliata di tutti
i vari punti, ma due che, secondo me, sono i più significativi.
Ricordava prima il Presidente che una delle caratteristiche
della situazione nostra in Valle è l'eccesso della domanda di
lavoro rispetto all'offerta e questo ha come conseguenza un flusso
abbastanza consistente di lavoratori che vengono in Valle più o
meno stagionalmente proprio per occupare quei posti di lavoro che
le risorse umane locali non riescono a ricoprire.
Se questo è un punto importante della nostra situazione, mi
sarei aspettata che nelle varie indicazioni del piano ci fossero
alcuni elementi chiari che dessero una risposta a questo problema.
Noi assistiamo, dice ancora l'analisi, all'immigrazione di bassa
manovalanza e di personale altamente qualificato o molto
qualificato. Allora la domanda è: quale tipo di immigrazione
vogliamo favorire? Nel piano questo io non l'ho visto. Non solo, ma
dato che nell'analisi introduttiva si parla in prospettiva di uno
sviluppo del settore turistico, settore che assorbe la maggior
parte del personale che viene dall'esterno per di più anche
stagionale, mi chiedo che rapporto c'è fra questa situazione del
piano e le linee di possibile intervento? Questo non l'ho visto.
Tra l'altro ricordo che l'arrivo massiccio ogni anno in Valle di
persone (sull'ordine delle centinaia), ci pone anche un problema
dal punto di vista dei servizi che offriamo; occorrono pertanto
interventi per quanto riguarda la casa, i trasporti, altri tipi di
servizi. Capisco che questo non è oggetto del piano, però avrei
apprezzato che si fosse riservata almeno un'attenzione problematica
rispetto a questi aspetti.
Faccio un secondo esempio di non coerenza della prima parte con
la seconda. Un'altra caratteristica della nostra situazione
economica - lo ricordava il Presidente nel suo intervento - è il
fatto che le esigenze di lavoro e anche la possibilità di
soddisfacimento sono diverse nel territorio, c'è cioè una
diversificazione di esigenze nel territorio. Rispetto a questo dato
non ho trovato nessun cenno, cioè non si vede nel piano - se è
vero, come è vero, che è Aosta la zona con più difficoltà per
trovare lavoro - quale tipo di azione viene fatto in questa zona
rispetto ad altre. È vero che nel piano si dice che c'è l'area
Cogne, che sarà un'area possibile per l'occupazione; ma, e qui
aggiungo un secondo elemento, non esiste chiarezza su quali tipi di
insediamento si intendono favorire. Se non c'è chiarezza sui tipi
di industrie a cui è destinata quest'area, è difficile fare
quell'azione di formazione preventiva nei confronti dei giovani per
preparare quel personale qualificato che consente di rispondere
alle esigenze dell'insediamento di queste nuove strutture
produttive.
Aggiungo ancora che questa carenza di progettualità rispetto
all'area Cogne è accentuata rispetto ad un progetto chiaro di
politica di sviluppo, cioè questo piano probabilmente ha queste sue
incoerenze perché non è supportato da un progetto chiaro di
politica di sviluppo di questa Regione. Ricordo come questa sia
stata una delle osservazioni interessanti fatte proprio dal
Rappresentante dell'Associazione industriali nella II Commissione
in sede di bilancio ovvero, mancando la chiarificazione della
direzione alla quale si vuole tendere, è difficile tarare le azioni
che possono favorire lo sviluppo di questa Regione.
Nella seconda parte del piano sono presentate azioni di sistema
ed interventi raggruppati per macrobiettivi. Per quanto riguarda le
azioni di sistema che affrontano argomenti interessanti, qui vorrei
sottolineare come anche in questo caso ci siano alcuni elementi di
non chiarezza. Faccio due esempi. Il primo riguarda il
potenziamento dell'osservazione del mercato del lavoro regionale e
del sistema economico. Il Presidente ha ricordato che abbiamo come
novità un modello di analisi economica interessante, ha precisato
che si vuole potenziare l'Osservatorio economico, si vuole cioè
potenziare questo servizio che l'Agenzia del lavoro dà tramite
l'Osservatorio economico; ma alla domanda precisa su come si
intende realizzare questa finalità, non è stata data risposta. Non
solo, da informazioni che si possono raccogliere, si ha il timore
che proprio delle professionalità che sono occupate in questo
settore tenderanno a emigrare perché sono professionalità che qui
non vengono valorizzate.
Il secondo aspetto su cui volevo soffermarmi nelle azioni di
sistema riguarda la dotazione della Valle d'Aosta di un sistema di
formazione professionale innovativo raccordato alle politiche del
lavoro e raccordato anche al sistema scolastico. Questo mi sembra
un obiettivo estremamente interessante che qui è ancora molto molto
vago. Su questo sarà soltanto nel momento della realizzazione che
si potrà capire dove si va a parare perché ricordo che anche alcuni
anni fa era stato tentato, con un progetto finanziato dalla
Comunità europea, di costruire un sistema integrato fra la
formazione professionale e il sistema scolastico di istruzione
secondaria, un progetto che poi è abortito. Questo per dire che
anche le intenzioni migliori, se non sono seguite da scelte
precise, diventano soltanto petizioni di principio. Proprio perché
è importantissimo che in Valle si crei questo sistema di formazione
professionale innovativo, se il documento avesse chiarito meglio la
direzione, forse avrebbe aiutato maggiormente a rendere leggibile e
condivisibile questo piano. Comunque seguiremo con attenzione
l'attuazione di queste parti in modo da poter capire quale strada
andranno a prendere.
Per quanto riguarda i macrobiettivi, non entro nelle singole
azioni e faccio mie le osservazioni fatte pervenire dalla Consulta
regionale femminile. Qui vorrei far notare come oggi ci siano
pervenuti tre pareri dei quali due sono quattro righe, il terzo di
un altro organismo è invece un parere articolato che tenta un
minimo di valutazione. Si tratta del parere della Consulta
regionale femminile e ritengo che questo vada sottolineato come
elemento estremamente positivo di quest'organismo.
Il Presidente diceva nel suo intervento di sapere già quello che
avrei detto. Rispetto al problema che mi vede sempre interessata,
in questo caso il quarto programma di azione della Comunità europea
che riguarda l'obiettivo di "renforcer les politiques d'égalité des
chances", ho visto con piacere che una serie di iniziative rivolte
a riequilibrare nel mercato del lavoro la presenza delle donne e
degli uomini è stata inserita nei macrobiettivi precedenti. Questa
mi sembra una scelta interessante che ha consentito di imperniare
il quarto programma di azione su un aspetto che è altrettanto
importante, cioè quello di promuovere l'integrazione delle persone
handicappate nella vita attiva. Negli emendamenti presentati c'è
anche, lo voglio sottolineare, la ripresa di questa visione di
genere che è stata inserita nelle azioni di sistema perché è quello
il luogo in cui viene espressa la filosofia dell'azione
dell'Agenzia del lavoro.
Vorrei completare questo tipo di quadro ricordando che sempre
nel documento della Commissione europea, laddove si parla del IV
programma di azione, c'è sicuramente il problema di contrastare la
discriminazione fra uomini e donne e c'è anche un altro obiettivo
che è: "concilier vie professionnelle et vie familiale". Capisco
che non è un piano di politica del lavoro che può intervenire in
questo settore, però credo che, anche in occasione della
discussione di questo piano, si possa fare una raccomandazione
rispetto a quest'aspetto. Proprio a questo riguardo, presento un
ordine del giorno in cui chiedo che si impegni la Giunta ad
intensificare quella serie di azioni al fine di - come dice il
documento della Commissione europea -: "disposer en suffisance de
services de qualité en matière de garde d'enfants et de soins aux
personnes dépendantes afin de favoriser l'entrée et le maintien des
femmes et des hommes sur le marché du travail".
Président Je donne la lecture de l'ordre du jour présenté par
les Conseillers Squarzino, Curtaz et Beneforti:
Ordine del giorno Il Consiglio regionale della Valle d'Aosta
Preso atto degli "Orientamenti per la definizione delle
politiche dell'occupazione degli stati membri - 1998", presentati
dalla Commissione Europea in seguito al Consiglio straordinario
sull'occupazione svoltosi a Lussemburgo il 20 e 21 settembre
1997;
Preso atto che i macro-obiettivi individuati dal piano regionale
di "Politica del lavoro per il triennio 1999-2001" riprendono i
quattro assi portanti scelti dalla Comunità Europea;
Considerato che molte finalità contenute nel IV macro-obiettivo
"renforcer les politiques d'égalité des chances" sono tradotte in
azioni inserite nei precedenti macro-obiettivi;
Considerato altresì che ogni politica di "égalité des chances"
richiede una serie di azioni che favoriscano la conciliazione della
vita professionale con quella familiare;
Considerato che questo non è oggetto diretto delle politiche del
lavoro, ma coinvolge il contesto più generale della predisposizione
di servizi a adeguati;
Viste le specifiche indicazioni formulate dalla Comunità Europea
al riguardo;
Impegna la Giunta
Ad intensificare gli sforzi affinché anche la nostra Regione
possa "disposer en suffisance de services de qualité en matière de
garde d'enfants et de soins aux personnes dépendantes afin de
favoriser l'entrée et le maintien des femmes et des hommes sur le
marché du travail", come raccomandato dalla Comunità Europea.
F.to: Squarzino Secondina - Curtaz - Beneforti
Président La parole au Conseiller Tibaldi.
Tibaldi (FI) Intervengo ad un'ora impossibile, comunque cercherò
di fare alcune brevi riflessioni.
Il lavoro non è un problema, ma il lavoro è il problema. È il
problema perché sappiamo tutti che oggi rappresenta una priorità
assoluta per gli individui e per le famiglie. La ricerca di un
impiego, la ricerca di un posto di lavoro possibilmente fisso, è un
fenomeno di disagio che riguarda non solo la nostra Regione,
riguarda anche le altre regioni, riguarda lo Stato italiano e ha
addirittura una dimensione globale tant'è che si sta cercando di
dare una risposta anche a livello di Unione Europea e il Presidente
ricordava quali sono i livelli di preoccupante diffusione della
disoccupazione a livello del vecchio continente.
Cosa può questo piano di politica del lavoro innanzi ad un
problema di così larga diffusione, un fenomeno così sentito, un
fenomeno che non è neanche facilmente risolvibile. Innanzitutto
dobbiamo dire che questo piano si scontra con dei limiti
strutturali che sono posti da livelli istituzionali superiori,
innanzitutto lo Stato. I limiti posti dallo Stato, in particolare
dallo Stato italiano, sono quelli che il Governo italiano, il
Parlamento e quindi gli organi centrali del nostro Paese hanno
posto all'obiettivo lavoro. Quali sono questi limiti? Sono i limiti
allo sviluppo, i limiti all'occupazione che sono stati creati con
l'introduzione di un sistema fiscale, burocratico, legislativo che
è diventato una vera giungla, difficilmente superabile e
districabile per cercare di creare occupazione nel nostro
Paese.
I limiti allo sviluppo sappiamo quali sono: l'elevata pressione
fiscale, se ne parla tutti i giorni, e facendo la Valle d'Aosta
parte integrante dello Stato italiano non può non subire gli
effetti nefasti della pressione fiscale che sono posti dal Governo
italiano; l'assenza di sensibilità da parte degli enti di
finanziamento, degli istituti bancari in particolare a cercare di
promuovere lo sviluppo nonostante l'abbassamento del tasso di
sconto; limiti all'occupazione e abbiamo avuto una prova evidente
anche alla fine dello scorso anno con l'introduzione dell'IRAP,
imposta regionale sulle attività produttive che è la falcidia
dell'occupazione e dello sviluppo perché l'IRAP - come sappiamo
bene avendo partecipato diversi di noi ad incontri e convegni dove
erano interessate le categorie produttive, in particolare
commercianti, artigiani, piccoli imprenditori o lavoratori autonomi
- è lo strumento dissuasivo nel voler incentivare l'occupazione e
soprattutto l'investimento perché va a colpire, essendo
indeducibile, la volontà di assunzione da parte delle imprese e va
a colpire anche la volontà delle imprese di fare investimenti
assumendo finanziamenti tramite le banche.
Questi sono i due limiti strutturali che sono stati creati dallo
Stato italiano, in particolare dal Governo Prodi che ha delle
responsabilità notevolissime e quindi mi fa specie quando anche
dalla Sinistra, in particolare dal gruppo dell'Ulivo, e in
particolare da Beneforti, arrivano segnali di diverso avviso perché
sappiamo bene che il Governo Prodi, attraverso i suoi super
ministri finanziari, economici, di bilancio e del tesoro, ha
introdotto tutte queste tagliole fiscali, burocratiche, tutte
queste complicazioni compresa anche l'Eurotassa che oggi sono come
delle pesanti catene ad uno Stato che cerca di entrare in Europa
con una concorrenza delle imprese degli altri stati che hanno
fardelli sulle loro spalle che sono decisamente più leggeri.
A questi due limiti strutturali si aggiunge il fenomeno
dell'immigrazione extracomunitaria che non è assolutamente da
trascurare e che viene affrontato in maniera a dir poco vergognosa
dallo Stato italiano. Penso che le cronache dei giornali di questi
giorni stiano testimoniando quanto sto dicendo. Sappiamo bene che
il fenomeno migratorio extracomunitario riguarderà nelle sue
piccole dimensioni numeriche anche la Valle d'Aosta e dico questo
perché poi voglio riallacciarmi ad un altro ragionamento che farò
più avanti.
Di fronte a questi limiti strutturali, che sono posti da un
livello istituzionale superiore, cosa può il piano di politica del
lavoro? Può fare ben poco per una Regione a Statuto normale, può
fare qualcosa di più la Valle d'Aosta perché sappiamo che in quanto
Regione a Statuto speciale ha qualche beneficio finanziario in più,
quindi ha una capacità di intervento che è superiore rispetto alle
sorelle a Statuto ordinario.
Il piano che ci viene proposto oggi si suddivide in diverse
tranches, la prima delle quali ha una funzione piuttosto analitica,
una funzione di analisi di quello che è il fenomeno occupazionale
in Valle in tutti i suoi aspetti e di quelli che sono stati certi
risultati che paiono essere conseguiti. In particolare sui
risultati conseguiti, se l'obiettivo in riferimento al piano
triennale 1994-1997 era quello di mantenere il livello di
disoccupazione al 6 percento, possiamo dire che la Valle d'Aosta lo
ha traguardato perché il livello di disoccupazione non è cambiato,
non è né aumentato stando ai dati che ci sono forniti, né è
diminuito, quindi le risorse impiegate nel triennio precedente
hanno mantenuto immutata completamente la situazione, ma se questo
era l'obiettivo. Certo che, leggendo a posteriori il piano di tre
anni fa, non sembrava questo l'obiettivo, anzi sembrava che fosse
destinato ad un lieve ma significativo miglioramento di questa
situazione.
C'è da dire che l'analisi che viene fatta costituisce anche una
visione parziale del fenomeno del lavoro in Valle d'Aosta perché
comunque il documento è stato elaborato da strutture regionali che
fanno capo alla Giunta e quindi al Governo regionale. Di
conseguenza l'analisi - e infatti in alcuni dati questo si evince
particolarmente - si discosta rispetto a quelli che sono i valori
percentuali che sono stati forniti dall'ISTAT o dallo stesso
Ministero del lavoro, valori percentuali che non sono perfettamente
coerenti con quelle che sono le indicazioni che ci ha fornito nel
piano l'Osservatorio del mercato del lavoro che è un ente di natura
regionale.
Sul 6 percento di disoccupazione non vorrei soffermarmi molto,
mi sembra che il collega Viérin abbia fatto già il suo
approfondimento del caso, però c'è da dire che è un dato sì
inferiore alla media nazionale, però è un dato analogo ai valori di
altre regioni del nord, se non addirittura superiore di alcune
regioni particolarmente più dinamiche da un punto di vista di
sviluppo e di mercato del lavoro.
Nell'analisi del mercato del lavoro che è fatta nel piano c'è un
dato allarmante ed è il dato del flusso migratorio, un dato che è
stato già trattato da chi mi ha preceduto dal quale si evince un
altro elemento importante o che perlomeno riteniamo importante
ovvero buona parte dei nuovi occupati, che sono riusciti a
collocarsi nel mercato del lavoro in questo triennio, sono di
provenienza esterna.
Questo non per voler creare degli elementi discriminatori nei
confronti di chi non è valdostano, residente in loco, ma che viene
da fuori a cercare lavoro in Valle d'Aosta, anzi la mobilità sul
territorio dell'occupazione ben venga però questo è, a mio avviso,
un campanello di allarme perché sta a significare che i Valdostani,
residenti in Valle d'Aosta, prediligono solamente certi tipi di
attività, cioè non sono più disponibili a voler accettare i
cosiddetti lavori umili che relegano solo a coloro che provengono o
da altre regioni o ancor peggio da altre nazioni. Questo, secondo
me, è un fenomeno che deve far riflettere anche questo Consiglio
perché se i dati che ci sono stati forniti non sono improvvisati, e
non penso che lo siano ancorché di parte, comunque essendoci un
saldo demografico negativo e un flusso migratorio di 2000 unità,
abbiamo una differenza di 1300 persone che grosso modo corrisponde
a coloro che hanno trovato lavoro nel triennio, significa che i
Valdostani o sono disponibili ad andare a lavorare in determinati
siti oppure lasciano i lavori a più bassa redditività a coloro che
arrivano da fuori. E questo è un fenomeno preoccupante, a maggior
ragione se collegato a ciò che si sta verificando in questi giorni
con una paurosa ondata migratoria dai Paesi del Mediterraneo
all'interno dei nostri confini che non ha alcun controllo da parte
di questo Governo, anzi siamo in piena "deregulation", lo vediamo
in televisione o sui giornali, e questo produrrà effetti
estremamente nocivi anche per l'equilibrio numerico della nostra
piccola Regione, naturalmente con dimensioni numeriche minori che
però vanno a creare delle alterazioni sull'equilibrio che noi
abbiamo raggiunto in questi anni.
Riallacciandomi al discorso dei flussi migratori, perché i
Valdostani non accettano più di andare a fare lavori umili? Perché
i miraggi di lavori più remunerativi sono stati creati dal sistema
Valle d'Aosta ovvero in Valle d'Aosta si predilige andare a
lavorare nel pubblico oppure in enti che sono strettamente
correlati o dipendono dal pubblico.
È qui che si colloca la grossa responsabilità dell'ente Regione
perché la Regione, che dovrebbe essere un ente di programmazione,
di pianificazione e anche di concertazione, in realtà si è
trasformata in soggetto attivo del sistema economico valdostano e
nell'equilibrio domanda offerta di lavoro è diventato il primo ente
in grado di offrire lavoro. Cioè, in quel rapporto deficitario
domanda e offerta di lavoro che abbiamo letto su questo piano, dove
l'offerta di lavoro si dice è carente, mentre la domanda di lavoro
è eccessiva, ci sarebbe da evidenziare - cosa che invece non appare
dal piano - che l'Amministrazione regionale, o comunque il sistema
del pubblico impiego regionale, è il primo soggetto in Valle
d'Aosta ad offrire lavoro.
È naturale quindi anche la concorrenza sleale, la disparità di
trattamento, sappiamo le disparità di trattamento retributivo che
ci sono tra un ente pubblico e i soggetti privati, disparità che
rendono più appetibile la corsa, il miraggio e quindi cercare di
trovare un posto di lavoro sicuro, fisso, a tempo indeterminato,
praticamente a vita in un ente pubblico come la Regione piuttosto
che andare a volersi collocare in aziende che nascono, si evolvono,
vanno in crisi e muoiono e che hanno una longevità decisamente più
precaria e più difficile rispetto ad un ente pubblico. Questo per
capire che cosa? Per capire che nel mercato del lavoro valdostano
la Regione purtroppo gioca un ruolo pesantemente negativo perché in
qualche maniera ha drogato il mercato del lavoro quindi, quando
anche il Consigliere Beneforti ci dice che dobbiamo tornare
indietro da quell'assistenzialismo, che qualche mese fa era
condiviso e perseguito anche da lui, è il frutto di un insieme di
politiche sbagliate, deformi che sono state attivate negli anni
precedenti, di cui oggi paghiamo le conseguenze e alle quali
dobbiamo trovare soluzione.
Quale tipo di soluzione si può trovare? Senz'altro ci vuole
un'inversione di tendenza e l'inversione di tendenza non va nelle
direzioni che sono anche se in maniera larvata auspicate da questo
piano.
Qui mi riallaccio ad un'affermazione che faceva il Presidente
della Giunta che diceva che il nostro piano per quanto riguarda le
azioni di sistema che costituiscono i nodi di aggancio a tutte le
iniziative che sono state messe in piedi dalla Regione, e di cui il
piano di politica di lavoro non rappresenta che un elemento, e i
macrobiettivi che sono quei quattro che sono stati indicati ed
approfonditi dallo stesso Presidente, il piano è ispirato a
direttrici di carattere europeo, se ho capito bene, anche perché mi
pare che un'analoga considerazione sia stata fatta a livello di IV
Commissione, ebbene le nuove linee direttrici delle politiche del
lavoro, che sono state previste dall'Unione europea, mettono in
primo piano un principio che qui è stato marginalmente considerato
e cioè le azioni attive per il sostegno dell'occupazione
incoraggiando in modo particolare lo spirito di impresa.
In Commissione ho fatto notare una cosa che poteva anche essere
provocatoria e adesso dipenderà da quante risorse e da quanta
volontà di dare spazio si verificherà percorrendo le varie tappe
che sono state fissate nell'arco del triennio, però su 50 pagine
dedicate alla politica del lavoro solo 2 nel macrobiettivo 3 sono
destinate allo sviluppo di nuova imprenditorialità. Sappiamo che
l'ente pubblico ha una funzione di erogare servizi, ha una funzione
di programmazione punto e basta, la ricchezza e il lavoro vengono
maggiormente creati in uno Stato che funziona, in un'economia mista
dalle imprese. Il fatto che dall'Europa arrivi quest'indicazione
secondo cui le politiche del lavoro devono essere orientate in
quella direzione, significa che si è esagerato troppo nell'altro
senso e se quest'inversione di tendenza non avviene in tempi brevi,
sappiamo che il sistema rischia di collassare.
Certo che si tratta di un processo oggettivamente difficile e
complesso, allora come perseguirlo, attraverso quali strumenti?
Anche qui c'è una traccia estremamente marginale e risicata nel
piano, in una parte delle azioni di sistema dove si fa riferimento
all'aggancio con la scuola. È troppo poco, il piano ne parla troppo
poco, lo diceva anche il Ministro Berlinguer stamattina - così
almeno si leggeva sui giornali -, se ne parla a livello di
direttive europee, ormai il binomio scuola lavoro non può essere
più scisso, cioè la formazione avviene essenzialmente negli ambiti
scolastici, quindi il percorso didattico deve essere già un
presupposto necessario per far sì che per quanto possibile i
discenti trovino un domani occupazione a seconda della
professionalità, delle competenze, della cultura che hanno
acquisito.
Nel piano se ne parla, ma a nostro giudizio se ne parla in
misura estremamente blanda. Se ne parla anche, ripeto, come
macrobiettivo da traguardare, ma è un macrobiettivo che appare
ancora in forma decisamente adombrata e non si ha il coraggio di
riconoscergli quest'importanza. D'altronde ne abbiamo parlato anche
stamani a livello di interpellanze dove abbiamo visto quanto lo
spazio di economia che in Valle d'Aosta non riesce ad essere
saturata dai privati per incapacità degli stessi, per assenza di
imprenditorialità, per assenza di cultura di impresa, per
difficoltà a sviluppare una cultura di impresa per quei limiti
strutturali di cui dicevo prima, sia colmato dalla Regione.
Certo è una misura forse necessaria perché, se vogliamo fare
quel riferimento specifico, il Comprensorio della Monte Rosa non
può essere smantellato perché non ci sono privati che non sono in
grado di mantenerlo in piedi, comunque è un fenomeno che non può
essere trascurato e che questa Regione deve avere il coraggio di
affrontare di petto e senz'altro non con certi strumenti che oggi
abbiamo in piedi più o meno attivi.
Qui si faceva riferimento anche da parte di chi mi ha preceduto,
e condivido, alla galassia di enti o sotto enti che si stanno
occupando di politica del lavoro, di formazione professionale in
Valle d'Aosta; abbiamo l'Agenzia del lavoro, abbiamo il Centro
sviluppo, abbiamo la Commissione regionale per l'economia e il
lavoro, abbiamo il Dipartimento regionale, abbiamo l'Osservatorio
con funzione di monitoraggio e così via.
Ci sono tanti enti che hanno una grossissima capacità di gestire
risorse perché le risorse non mancano: 26 miliardi per il piano di
politica del lavoro in un triennio più 20 miliardi annui circa di
formazione, come ci è stato illustrato in Commissione, nell'arco
del triennio siamo già a 86 miliardi, 20 più 20 più 20 fa
60… scusate, 60 di formazione, 26 di
politica del lavoro siamo a 86, ai quali si aggiungono anche dei
residui provenienti da altre regioni, se non abbiamo capito male in
Commissione, per la capacità di spesa che ha dimostrato la nostra
Regione nel gestire risorse in buona parte provenienti e dallo
Stato e dall'Unione Europea. Quindi tanto di cappello, siamo capaci
a spendere da questo punto di vista, ma come spendiamo? Allora,
abbiamo troppi enti e quindi concordo con chi propone una forma di
accentramento o perlomeno di coordinamento della capacità e
soprattutto della qualità di spesa di queste risorse ed altrettanto
concordo quando - ma questo non lo ha detto nessuno mi sembra,
quindi concordo con me stesso, o forse lo ha detto il mio collega
che mi ha preceduto - gli strumenti della formazione professionale
vengono utilizzati come ammortizzatori sociali.
Sovente c'è l'impressione che centinaia di milioni, che
fuoriescono a favore di certe industrie, siano in realtà formule
mascherate di ammortizzatori sociali. Questo è anche un altro
fenomeno che bisogna tenere in estrema considerazione; mi riferisco
ad imprese di dimensioni maggiori che stanno usufruendo e
beneficiando di risorse per la formazione che provengono o dalla
Regione o da altri enti, come quelli che ho citato, deputati alla
distribuzione di queste risorse. Questo per augurare che questa
capacità di spesa maggiore rispetto ad altre regioni venga gestita
in maniera decisamente più oculata.
Indubbiamente contrari su quelli che sono i lavori socialmente
utili; mi ricordo che nel 1996 fui l'unico a votare contro una
legge che proponeva degli interventi miliardari a favore di un
piano di lavori socialmente utili nei confronti di soggetti, è
vero, marginali e quindi difficilmente ricollocabili nel mondo del
lavoro forse perché usciti da processi produttivi o perché di età
lavorativa avanzata e quindi meno concorrenziali e meno competitivi
nei confronti dei più giovani, però è altrettanto vero che i lavori
socialmente utili o i cosiddetti lavori di pubblica utilità si sono
dimostrati un enorme spreco di risorse da parte dell'ente
pubblico.
Questo non sono io a dirlo, sono state le sezioni contabili
della Corte dei conti che hanno lanciato un monito al Governo
italiano e di conseguenza anche alle regioni, richiamando
l'attenzione su come vengono spesi i soldi per i lavori socialmente
utili perché, oltre a buttare via dei soldi, vengono illuse e
create false aspettative in coloro che vengono assunti per quel
breve lasso di tempo, che non hanno poi particolari certezze nello
sbocco occupazionale futuro quindi, piuttosto che creare lavori
socialmente utili, studiare altre formule di utilizzare queste
risorse in modo da creare meno posti a tempo determinato, però che
abbiano la sicurezza di dare rilancio ad attività che possono
permettersi di assumere persone.
Ultima considerazione e poi lascio la parola al Presidente per
la replica riservandomi di fare ulteriori riflessioni in sede di
dichiarazione di voto. Questo piano contiene un insieme di
intenzioni che in parte sono condivisibili, perché sarebbe ipocrita
dire che questo piano è da censurare tout court, mentre per l'altra
parte non lo sono, e mi riferisco a determinati aspetti che sono
stati trattati in forma decisamente marginale. Oltretutto un limite
è anche quello che il piano viene esaminato in un contesto singolo,
a sé stante, avulso da quell'insieme di interventi che invece
sarebbe opportuno una volta per tutte avere sott'occhio in una
seduta tematica.
Diceva il Presidente, tenete presente che questo è uno degli
strumenti, è uno dei momenti di intervento, non è l'unico per
favorire il mercato del lavoro; questo è vero, però sarebbe
opportuno anche come Consiglio avere una visione di insieme una
volta tanto per poter discutere in forma tematica, in una seduta
straordinaria, sulla politica complessiva che vuole portare avanti
questa Regione. Mi auguro che la politica complessiva che vuole
portare d'ora in avanti questa Regione non sia più ispirata a
criteri assistenzialistici e soprattutto che non veda la Regione
protagonista come soggetto attivo nel mercato del lavoro, come
offerente di lavoro, ma come ente di programmazione e come ente di
controllo e comunque di concertazione.
Questo è quanto per ora ci limitiamo ad osservare limitandoci ad
intervenire in sede di dichiarazione di voto.
Président Je ferme la discussion générale. La parole au
Président du Gouvernement, Viérin Dino, pour sa réplique.
Viérin D. (UV) Je veux remercier tous ceux qui sont intervenus
dans la discussion générale. Le débat a été un débat positif et
constructif, des points communs sont ressortis, des critiques, des
remarques, mais aussi des propositions et des suggestions ont été
formulées. Nous en tiendrons compte dans la phase de réalisation de
ce plan.
C'est un plan qui représente un cadre de référence commun pour
les différentes interventions et actions qui représenteront la
réalisation ponctuelle des objectifs et des finalités énoncées et
en grande partie partagées par cette Assemblée. Donc nous aurons,
au moment de la réalisation concrète de ce plan, la possibilité de
revenir et surtout sur la base des retombées d'exprimer un jugement
plus complet quant aux effets attendus, mais surtout quant aux
résultats qui ont été obtenus.
En effet, des différentes interventions est ressortie l'exigence
que ces mesures puissent effectivement satisfaire les nécessités et
les requêtes des travailleurs valdôtains et contribuer à dépasser
certains points critiques qui existent à l'intérieur de notre
marché du travail. Nous exprimons, quant à l'ordre du jour qui a
été présenté, un avis positif et nous déclarons donc notre vote
favorable.
Président La parole au Vice-président Viérin Marco.
Viérin M. (Aut) Mi ha fatto piacere sentire dire dal Presidente
che terrà conto dei dubbi e delle perplessità che sono emerse oggi
e che nella fase di realizzazione lascerà spazio ad un confronto
per verificare gli effetti che il piano avrà nel futuro. Ha
ammesso, per capirci, alcuni aspetti critici che esistono oggi nel
mondo del lavoro valdostano, per questo non voteremo contro, ma ci
asterremo per lasciare una porta aperta fiduciosi a quelli che
potranno essere gli effetti e sicuramente torneremo nei prossimi
tre anni sull'argomento per seguirne le vicende.
Président La parole au Conseiller Tibaldi.
Tibaldi (FI) Per dichiarazione di voto. La dichiarazione
telegrafica del Presidente della Giunta probabilmente è motivata
anche dall'ora tarda e, malgrado la ristrettezza del contenuto,
apre uno spiraglio in quanto ha detto che si terrà conto di
determinate osservazioni che sono state fatte in questa sede.
L'auspicio è che alle parole conseguano i fatti e questi fatti
potranno conseguire se ai consiglieri sarà permesso di seguire
tappa dopo tappa le linee di attuazione che sono state disegnate,
in parte condivise e in parte non condivise, e in particolare se
anche da parte del Presidente della IV Commissione ci sarà la
sensibilità a non voler correre ad affrontare tematiche di questo
tipo come è stato fatto ultimamente, ma a dare la possibilità a noi
consiglieri di verificarne l'attuazione.
Per quanto ci concerne dichiariamo l'astensione che ha quindi un
significato di apertura di credito nei confronti degli intendimenti
che sono stati manifestati in quest'aula e di conseguenza alle
parole conseguano i fatti.
Président On va voter préalablement l'ordre du jour présenté par
les Conseillers Squarzino Secondina, Beneforti et Curtaz. Je
soumets au vote l'ordre du jour:
Conseillers présents et votants: 31
Pour: 31
Le Conseil approuve à l'unanimité.
Je soumets au vote le plan des politiques du travail pour les
années 1997-2001 dans le texte tel qu'il découle des 6 amendements
présentés par la IVème Commission, dont je donne lecture:
Emendamento Aggiungere, dopo il terzultimo capoverso nelle
premesse della deliberazione della Giunta regionale, il seguente
punto:
"Direttive del Presidente del Consiglio dei Ministri del 27
marzo 1997;"
Emendamento Allegato:
Nella Parte II (Azioni di sistema), paragrafo (Azioni), lettera
a) "Creare le condizioni favorevoli per il rafforzamento della
concertazione con le parti sociali sui temi dello sviluppo
economico e sociale", è aggiunto il seguente punto 1 bis:
"1Bis. Valutare in sede di concertazione le politiche degli
orari di lavoro flessibili, tali da adattarsi alle diverse esigenze
delle lavoratrici e dei lavoratori, nei diversi periodi della
vita."
Emendamento Allegato:
Nella Parte II (Azioni di sistema), paragrafo (Azioni), lettera
b) "Potenziare l'osservazione del mercato del lavoro regionale e
del sistema economico", il punto II è così sostituito:
"II. Rafforzare il monitoraggio e la valutazione di politiche
del lavoro, mediante la sperimentazione di adeguate metodologie,
finalizzate anche a valutare l'impatto rispetto alle pari
opportunità, tra uomo e donna, nelle scelte delle politiche di
sviluppo e dei programmi di investimento."
Emendamento Allegato:
Nella Parte II (Azioni di sistema), paragrafo (Azioni), lettera
d) "Rafforzare e consolidare le iniziative e gli strumenti per
l'orientamento", dopo il punto III è aggiunto il seguente punto
IV:
"IV. Mettere in atto azioni di coordinamento, valutazione e
sviluppo di iniziative di orientamento a livello regionale, di
concerto con enti e associazioni con competenze istituzionali in
materia di orientamento, anche mediante specifiche
convenzioni."
Emendamento Allegato:
Nella Parte III (Macrobiettivi e interventi), Macrobiettivo n. 1
(Promuovere l'occupabilità), l'ultimo capoverso della lettera a)
del punto 2 "Intervenire per diminuire il livello di
precarizzazione dei rapporti di lavoro favorendo percorsi di
stabilizzazione o regolazione di tempo determinato e tempo
parziale" è sostituito dal seguente:
"Il contributo non è cumulabile con le misure previste per la
trasformazione a tempo indeterminato dei contratti di formazione
lavoro e delle assunzioni di lavoratori inseriti in lista di
mobilità."
Emendamento Allegato:
Nella Parte III (Macrobiettivi e interventi), Macrobiettivo n. 3
(Sviluppare l'imprenditorialità) le pagine 38 e 39 sono sostituite
dalle seguenti:
(Omissis)
Conseillers présents: 31
Votants: 23
Pour: 23
Abstentions: 8 (Beneforti, Curtaz, Frassy, Lanièce,
Marguerettaz, Squarzino Secondina, Tibaldi, Viérin M.)
Le Conseil approuve.
Le Conseil reprendra ses travaux demain à 16 heures.
La séance est levée.
La séance se termine à 20 heures 36.
