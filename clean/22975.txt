Classificazione
BILANCIO E CONTABILITA' REGIONALE



Oggetto del Consiglio n. 2327 del 7 dicembre 2006 - Resoconto
OGGETTO N. 2327/XII - Disegno di legge: "Disposizioni per la
formazione del bilancio annuale e pluriennale della Regione
autonoma Valle d'Aosta (Legge finanziaria per gli anni 2007/2009).
Modificazioni di leggi regionali".
Presidente
- Avevamo esaminato l'articolo 9. All'articolo
10 vi è l'emendamento n. 2 del Presidente Caveri.
La parola al Presidente della Regione, Caveri.
Caveri (UV)
- È un emendamento meramente tecnico, vi era
uno sbaglio al comma 11, così viene corretto: il riferimento era al
comma 9, non al comma 4.
Presidente
- La parola al Consigliere Bortot.
Bortot (Arc-VA)
- Su questo articolo ci asteniamo, anche
se abbiamo fatto votare una risoluzione del Consiglio
sull'argomento. Perché ci asteniamo? Perché nella discussione al
bilancio di ieri abbiamo verificato che vi sono pochissimi soldi, è
pochissimo finanziato questo articolo. Facendo dei conti, sono
5mila euro per 40 lavoratori nell'arco di un anno, sappiamo che il
fabbisogno è superiore. Sul piano del principio siamo assolutamente
d'accordo, ci asteniamo perché sul piano della sostanza riteniamo
che non vi siano abbastanza soldi.
Presidente
- Do lettura dell'emendamento del Presidente
Caveri:
Emendamento
Dopo il comma 2 dell'articolo 10, è inserito il
seguente:
"2bis. La lettera a) del comma 3 dell'articolo 6 della l.r.
7/2003 è sostituita dalla seguente:
"a) dal Presidente della Regione, o suo delegato scelto tra i
membri del Consiglio regionale, che lo presiede;"."
Pongo in votazione l'articolo nel testo così emendato:
Articolo 10
(Interventi straordinari di politica del lavoro)
1. Per l'anno 2007, la Giunta regionale adotta, secondo
quanto previsto all'articolo 5 della legge regionale 31 marzo 2003
n. 7 (Disposizioni in materia di politica regionale del lavoro, di
formazione professionale e di riorganizzazione dei servizi per
l'impiego), un programma annuale in materia di lavoro, orientato ad
interventi straordinari per contrastare la perdita di posti di
lavoro nei casi di crisi occupazionali e per favorire l'accesso al
mercato del lavoro.
2. Al fine di armonizzare, secondo quanto previsto
dall'articolo 4 della l.r. 7/2003, gli interventi regionali di
politica del lavoro con gli indirizzi della politica comunitaria ed
in particolare con gli interventi previsti dalla programmazione
2007/2013 dell'obiettivo 2 - Competitività regionale e Occupazione
- la definizione di un nuovo piano triennale degli interventi di
politica del lavoro, delle azioni di formazione professionale, di
orientamento e sviluppo dei servizi per l'impiego è rinviata al
2008. Per l'anno 2007, restano valide le indicazioni del piano
triennale 2004/2006, integrate con i contenuti del programma
annuale adottato ai sensi del comma 1.
3. La lettera a) del comma 3 dell'articolo 6 della l.r.
7/2003 è sostituita dalla seguente:
"a) dal Presidente della Regione, o suo delegato scelto tra i
membri del Consiglio regionale, che lo presiede;".
4. L'autorizzazione di spesa per l'attuazione della proroga
per l'anno 2007 del piano triennale 2004/2006, con le integrazioni
previste al comma 1, nonché delle annualità 2008 e 2009 del piano
triennale 2008/2010, di cui alla l.r. 7/2003, è determinata per il
triennio 2007/2009 in complessivi euro 26.791.900, di cui euro
4.897.300 per l'anno 2007 ed annui euro 9.997.300 per l'anno 2008
ed euro 11.897.300 per l'anno 2009 (obiettivo programmatico
2.2.2.16 - capitolo 26010).
Consiglieri presenti: 27
Votanti e favorevoli: 22
Astenuti: 5 (Bortot, Fiou, Fontana Carmela, Squarzino Secondina,
Venturella)
Il Consiglio approva.
Presidente
- All'articolo 11 vi è un emendamento
dell'Assessore Marguerettaz, che recita:
Emendamento
All'articolo 11, comma 11, le parole "al comma 4," sono
sostituite dalle seguenti: "al comma 9,".
Pongo in votazione l'articolo 11 nel testo così emendato:
Articolo 11
(Programmi di investimento oggetto di cofinanziamento
comunitario e statale)
1. L'autorizzazione di spesa per la prosecuzione o il
completamento - nell'ambito del Documento unico di programmazione
(Docup) obiettivo n. 2 per il periodo 2000/2006, di cui al
regolamento (CE) n. 1260/1999 del Consiglio, del 21 giugno 1999,
recante disposizioni generali sui Fondi strutturali, degli
investimenti e delle connesse azioni di assistenza tecnica, di cui
all'articolo 11, comma 1, della legge regionale 21 agosto 2000, n.
27 (Modifiche ed integrazioni a disposizioni legislative aventi
riflessi sul bilancio, rideterminazione di autorizzazioni di spesa
per gli anni 2000, 2001 e 2002 e prima variazione al bilancio di
previsione 2000 e del triennio 2000/2002), intrapresi nell'ambito
dei programmi a finalità strutturale obiettivo n. 2 e di iniziativa
comunitaria Interreg, previsti dal regolamento (CEE) n. 2052/88 del
Consiglio, del 24 giugno 1988, dal regolamento (CEE) n. 4253/88,
del Consiglio del 19 dicembre 1988, dal regolamento (CEE) n.
2081/93 del Consiglio, del 20 luglio 1993 e dal regolamento (CEE)
n. 2082/93 del Consiglio, del 20 luglio 1993, è determinata, per il
periodo 2000/2007, in euro 40.113.709, di cui 20.000 euro per
l'anno 2007, al lordo delle risorse già autorizzate dall'articolo
7, comma 1, della legge regionale 3 agosto 2006, n. 15
(Assestamento del bilancio di previsione per l'anno finanziario
2006, modificazioni a disposizioni legislative, variazione al
bilancio di previsione per l'anno finanziario 2006) - (obiettivo
programmatico 2.2.2.17 - cap. 25026).
2. Gli investimenti di cui al comma 1 sono attuati, secondo
quanto previsto dall'articolo 11, comma 2, della l.r. 27/2000,
anche mediante l'utilizzo delle risorse finanziarie che l'Unione
europea e lo Stato italiano rendono disponibili, in applicazione
del reg. (CE) 1260/1999 e della legge 16 aprile 1987, n. 183
(Coordinamento delle politiche riguardanti l'appartenenza
dell'Italia alle Comunità europee ed adeguamento dell'ordinamento
interno agli atti normativi comunitari), per gli interventi nelle
aree obiettivo n. 2 previsti dal Documento unico di programmazione
finalizzato al conseguimento del medesimo obiettivo (riconversione
economica e sociale delle zone con difficoltà strutturali) per il
periodo 2000/2007.
3. La Regione attua, durante il periodo 2007/2013,
investimenti definiti nell'ambito del Programma obiettivo n. 2
Competitività regionale, previsto dai regolamenti (CE) del
Parlamento europeo e del Consiglio n. 1080/2006 e n.
1083/2006.
4. Gli investimenti di cui al comma 3 sono attuati anche
mediante l'utilizzo delle risorse finanziarie che l'Unione europea
e lo Stato italiano renderanno disponibili, in applicazione del
regolamento (CE) n. 1083/2006 del Consiglio, dell'11 luglio 2006,
recante disposizioni generali sul Fondo europeo di sviluppo
regionale, sul Fondo sociale europeo e sul Fondo di coesione e
della l. 183/1987, ad avvenuta approvazione del Programma obiettivo
n. 2 Competitività regionale, per il periodo 2007/2013.
5. Per i fini di cui al comma 3, è autorizzata, durante il
periodo 2007/2013, la spesa di euro 42.000.000, determinati, con
riferimento al periodo 2007/2009, in complessivi euro 17.000.000
(obiettivo programmatico 2.2.2.17 - cap. 47010), annualmente così
suddivisi:
a) anno 2007: euro 5.000.000;
b) anno 2008: euro 6.000.000;
c) anno 2009: euro 6.000.000.
6. Gli oneri a carico della Regione per il cofinanziamento di
investimenti finalizzati allo sviluppo delle aree sottoutilizzate,
in applicazione di accordi di programma quadro tra lo Stato e la
Regione, sono determinati, con riferimento al periodo 2007/2009, in
complessivi euro 3.000.000 (obiettivo programmatico 2.2.2.17 - cap.
47007), annualmente così suddivisi:
a) anno 2007: euro 1.000.000;
b) anno 2008: euro 1.000.000;
c) anno 2009: euro 1.000.000.
7. Gli oneri a carico della Regione per l'avvio degli
investimenti da intraprendere in favore della cooperazione
territoriale durante il periodo 2007/2013, sono determinati, con
riferimento al periodo 2007/2009, in complessivi euro 4.500.000
(obiettivo programmatico 2.2.2.17 - cap. 47011), annualmente così
suddivisi:
a) anno 2007: euro 1.500.000;
b) anno 2008: euro 1.500.000;
c) anno 2009: euro 1.500.000.
8. L'autorizzazione di spesa per la proposizione, l'avvio e
l'attuazione dei progetti in attuazione dei programmi di iniziativa
comunitaria Interreg III, già determinata in euro 179.600,
rispettivamente per gli anni 2005 e 2006, e in euro 159.600 per il
2007 dall'articolo 13, comma 6, della legge regionale 9 dicembre
2004, n. 30 (Legge finanziaria per gli anni 2005/2007), è
rideterminata in euro 251.600 per l'anno 2007 ed in annui euro
150.000 per gli anni 2008 e 2009 ed è finalizzata anche
all'attuazione dei programmi di cooperazione territoriale 2007/2013
ed al relativo coordinamento e animazione (obiettivo programmatico
2.2.2.17, capitolo 25033).
9. La Regione attua, durante il periodo 2007/2013, gli
interventi definiti nell'ambito del Programma obiettivo n. 2
Occupazione, previsto dai regolamenti (CE) del Parlamento europeo e
del Consiglio n. 1081/2006 e n. 1083/2006.
10. Gli interventi di cui al comma 9 e al comma 2
dell'articolo 10 sono attuati anche mediante l'utilizzo delle
risorse finanziarie che l'Unione europea e lo Stato italiano
renderanno disponibili, in applicazione del reg. CE 1083/2006 del
Consiglio e della l. 183/1987, ad avvenuta approvazione del
Programma obiettivo n. 2 Occupazione, per il periodo
2007/2013.
11. Per i fini di cui al comma 9, è autorizzata, con
riferimento al periodo 2007/2009, la spesa complessiva di euro
18.524.600 (obiettivo programmatico 2.2.2.18, capitoli 26030 e
30055), annualmente così suddivisi:
a) anno 2007: euro 13.224.600;
b) anno 2008: euro 3.600.000;
c) anno 2009: euro 1.700.000.
Consiglieri presenti: 29
Votanti e favorevoli: 25
Astenuti: 4 (Bortot, Fontana Carmela, Squarzino Secondina,
Venturella)
Il Consiglio approva.
Presidente
- La parola alla Consigliera Squarzino
Secondina sull'articolo 12.
Squarzino (Arc-VA)
- Credo che questo articolo metta in
luce un aspetto molto importante: il numero - non so che aggettivo
usare - consistente di personale che lavora presso
l'Amministrazione regionale. Si tratta di un numero, quasi 3.000
unità, che riguarda solo gli organici, a questi dobbiamo aggiungere
i vari consulenti con collaborazioni tecniche che non sono in
organico, non solo, dobbiamo aggiungere le centinaia e centinaia di
addetti ai cantieri forestali, ai lavori, per cui raggiungiamo
quasi 4.500-5.000 persone. Se poi a queste persone aggiungiamo
anche i 2.000 della scuola e degli enti pubblici, capiamo perché la
Valle d'Aosta sia la Regione che ha il maggior numero di presenza
di personale occupato nell'amministrazione locale. In tutta Italia
è quella che, pensando solo all'ISTAT 2005 che fa riferimento agli
anni 2001-2002, ha la maggior presenza di personale occupato
nell'amministrazione locale: su 1.000 residenti infatti 67,5 sono
gli addetti nelle amministrazioni locali e solo 26 in quella
centrale... comunque per dire come questa è la Regione che ha un
numero elevato di personale. Capisco che come Regione esercitiamo
competenze che in altre parti sono esercitate dallo Stato. Ancora,
che sia piccola o grande, una Regione ha bisogno di un numero fisso
di persone che occupino certi servizi, ma credo che un lavoro di
alleggerimento della struttura vada fatto. Ricordo che, ogni volta
che abbiamo parlato in modo approfondito dei progetti informatici,
abbiamo sempre sottolineato come a questi progetti dovrebbe
corrispondere anche una riorganizzazione del personale. La
revisione della legge n. 45 è sempre lì che aspetta, credo sia
urgente intervenire e ci spiace che ancora per un anno rispetto a
questo tema non si sia fatto niente.
Presidente
- Pongo in votazione l'articolo 12:
Consiglieri presenti: 31
Votanti e favorevoli: 23
Astenuti: 8 (Bortot, Fiou, Fontana Carmela, Lattanzi, Sandri,
Squarzino Secondina, Tibaldi, Venturella)
Il Consiglio approva.
Presidente
- All'articolo 13 vi è l'emendamento n. 2 del
gruppo "CdL".
La parola al Consigliere Tibaldi.
Tibaldi (CdL)
- Lo diamo per letto.
Presidente
- Pongo in votazione l'emendamento n. 2 del
gruppo "CdL", che recita:
Emendamento
Dopo il primo comma dell'articolo 13 è inserito il
seguente:
"1bis. I finanziamenti di cui al comma 1 sono erogati
soltanto in presenza di contribuzione erogata dagli altri soci
proporzionalmente alla quota da loro detenuta.".
Consiglieri presenti: 30
Votanti: 27
Favorevoli: 2
Contrari: 25
Astenuti: 3 (Bortot, Squarzino Secondina, Venturella)
Il Consiglio non approva.
Presidente
- Pongo in votazione l'articolo 13:
Consiglieri presenti: 31
Votanti: 26
Favorevoli: 23
Contrari: 3
Astenuti: 5 (Fiou, Fontana Carmela, Lattanzi, Sandri,
Tibaldi)
Il Consiglio approva.
Presidente
- Pongo in votazione l'articolo 14:
Consiglieri presenti: 32
Votanti e favorevoli: 23
Astenuti: 9 (Bortot, Ferraris, Fiou, Fontana Carmela, Lattanzi,
Sandri, Squarzino Secondina, Tibaldi, Venturella)
Il Consiglio approva.
Presidente
- All'articolo 15 vi è l'emendamento n. 1
della II Commissione, vi sono inoltre gli emendamenti nn. 9, 10,
11, 12 del gruppo "Arcobaleno".
La parola alla Consigliera Squarzino Secondina.
Squarzino (Arc-VA)
- Qui illustro brevemente gli
emendamenti nn. 9, 10, 11. Alla base di tali emendamenti vi è
l'esigenza che su questioni inerenti scelte di assegnazione ai
diversi progetti dei fondi che sono stati in modo indifferenziato o
che possono essere trasferiti da un capitolo all'altro vi sia la
presenza, l'ascolto, l'intermediazione della Commissione
consiliare, questi emendamenti sono per dire che prima di ogni
decisione si senta la Commissione consiliare.
Illustro dopo l'emendamento n. 12, perché risponde a una logica
diversa.
Presidente
- La parola all'Assessore alla sanità, salute
e politiche sociali, Fosson.
Fosson (UV)
- La logica è non di voler nascondere nulla,
ma c'è anche una funzionalità: mi riferisco all'emendamento n. 9
che parla di formazione, qui bisognerebbe conoscere in modo
approfondito cosa vuol dire questo. Tale articolo è dovuto al fatto
che, per una norma universitaria le borse di studio si
trasformeranno - probabilmente dall'anno prossimo - in contratti di
formazione. Come avviene il meccanismo della borsa di studio o del
contratto di formazione? Bisogna intanto che un candidato abbia 3
anni di residenza in Valle e che voglia fare una specialità e non
tutti i candidati sono disposti a fare tutte le specialità, per cui
un candidato vuol fare il radiologo, un altro l'anestesista. I
candidati si presentano, dopodiché l'Azienda sanitaria presenta i
fabbisogni in organico di specialisti. Bisognerà quindi poi vedere
che il candidato sia disposto a ricoprire un contratto di
formazione in una di quelle specialità indicate dall'azienda,
dopodiché vi sarà il concorso universitario. In questo comma
prevedere anche un passaggio ulteriore alla Commissione sanitaria
competente mi sembra solo un aggravio di peso per il candidato,
quindi questo non è da accettare. L'emendamento n. 10 lo stesso...
mi sembra che un emendamento al comma 2... la Giunta fa solo delle
variazioni a seconda delle esigenze, però sempre rispettando le
indicazioni del Piano socio-sanitario.
Mi sembra invece corretto accettare l'emendamento n. 11, in
quanto quando la Giunta fa delle variazioni di bilancio
dell'attività dell'USL... ossia per il comma 3, sono perfettamente
d'accordo - io che già penso di essere uno dei più presenti in
Commissione e di quelli che si confrontano più con la stessa - di
portare queste variazioni alla Commissione consiliare.
Direi che gli emendamenti nn. 9 e 10 non si possono accettare,
l'emendamento n. 11 sì.
Presidente
- La parola alla Consigliera Squarzino
Secondina.
Squarzino (Arc-VA)
- A questo punto ritiro gli
emendamenti nn. 9 e il 10 e mantengo solo l'emendamento n. 11.
Illustro l'emendamento n. 12, che parte dal presupposto che in
questo momento, come da tante parti è stato sottolineato, va
potenziato il territorio. Abbiamo visto i volumi di spesa per area
nel 2006 nel documento ufficiale dell'USL e viene detto che nel
2006 il 45% delle risorse sono state spese per l'assistenza
ospedaliera, il 46% per l'assistenza territoriale e il 5% per la
prevenzione, poi attività tecnico-amministrativa... A noi sembra
importante dare un segnale forte di maggiore attenzione al
territorio, per cui chiediamo che nella ripartizione delle spese
fra settore ospedaliero e settore territorio l'USL aumenta di un
punto la percentuale delle spese destinate al territorio, è
un'indicazione chiara di politica.
Presidente
- La parola all'Assessore alla sanità, salute
e politiche sociali, Fosson.
Fosson (UV)
- È difficile aumentare di una percentuale
dell'1 o del 2%. Nel nostro indirizzo il Piano della salute è
chiarissimo nel dire come vi sia il nostro impegno nel potenziare
il territorio, quello che lei dice... nel 45% dell'attività nei
fondi dell'Ospedale vi è anche tutta l'attività amministrativa,
l'attività sanitaria è per il 48%, sul territorio è il 35% e questo
sarà potenziato in futuro sicuramente. Il pensare di aumentare
dell'1 o del 2%... mi sembrano dei calcoli... vi è un impegno
comunque a "giocarsi" sul territorio... per cui non si può
accettare una variazione di questo tipo. Sicuramente si spenderà di
più sul territorio ed è quanto sta avvenendo.
Presidente
- Pongo in votazione l'emendamento n. 1 della
II Commissione, che recita:
Emendamento
All'articolo 15, comma 1, lettera b), le parole "saldo
dell'anno 2003" sono sostituite dalle parole "saldo dell'anno
2004".
Consiglieri presenti: 31
Votanti e favorevoli: 22
Astenuti: 9 (Bortot, Ferraris, Fiou, Fontana Carmela, Lattanzi,
Sandri, Squarzino Secondina, Tibaldi, Venturella)
Il Consiglio approva.
Presidente
- Gli emendamenti nn. 9 e 10 del gruppo
"Arcobaleno" sono ritirati, ne do rispettivamente lettura per il
verbale:
Emendamento
Art. 15, al comma 4, aggiungere alla fine: ", sentita la
commissione consiliare competente".
Emendamento
Art. 15, al comma 2, aggiungere la seguente frase: "tali
variazioni sono illustrate alla commissione consiliare competente
che deve valutarne la coerenza col Piano regionale per la Salute e
il Benessere sociale 2006/2008".
Pongo in votazione l'emendamento n. 11 del gruppo "Arcobaleno",
che recita:
Emendamento
Art. 15, comma 3, aggiungere la seguente frase: "Tali
variazioni sono illustrate alla commissione consiliare competente
che deve valutarne la coerenza col Piano regionale per la salute e
il benessere sociale 2006/2008".
Consiglieri presenti: 31
Votanti e favorevoli: 27
Astenuti: 4 (Ferraris, Fiou, Lattanzi, Tibaldi)
Il Consiglio approva.
Presidente
- Pongo in votazione l'emendamento n. 12 del
gruppo "Arcobaleno", che recita:
Emendamento
Art. 15, aggiungere il comma 3 bis:
"3bis. Nella ripartizione delle spese tra settore ospedaliero
e territoriale, l'USL aumenta di un punto la percentuale delle
spese destinate al territorio.".
Consiglieri presenti: 32
Votanti: 26
Favorevoli: 5
Contrari: 21
Astenuti: 6 (Ferraris, Fiou, Frassy, Lattanzi, Tibaldi, Viérin
Adriana)
Il Consiglio non approva.
Presidente
- Pongo in votazione l'articolo 15 nel testo
così emendato:
Articolo 15
(Finanziamento della spesa sanitaria regionale di parte
corrente e modificazione alla legge regionale 23 gennaio 1996, n.
3)
1. La spesa sanitaria di parte corrente è determinata, per
l'anno 2007, in euro 244.866.091 di cui:
a) trasferimenti all'Azienda regionale USL della Valle
d'Aosta per complessivi euro 237.288.500, dei quali euro
225.000.000 quale assegnazione per l'erogazione dei livelli
essenziali di assistenza (obiettivo programmatico 2.2.3.01. -
capitolo 59900 parz.) e:
1) euro 1.500.000, per prestazioni sanitarie aggiuntive
(obiettivo programmatico 2.2.3.01. - capitolo 59980);
2) euro 212.000, per iniziative di formazione (capitolo 59900
parz.);
3) euro 2.702.000, per attuazione e potenziamento di
iniziative di assistenza sanitaria (capitolo 59900 parz.);
4) euro 595.000, per prestazioni sanitarie particolari e
ricerca (capitolo 59900 parz.);
5) euro 7.279.500, per accordo integrativo di lavoro del
personale dipendente e convenzionato e prestazioni aggiuntive rese
dal personale (capitolo 59900 parz.);
b) rimborso al Fondo sanitario nazionale degli oneri connessi
alla mobilità passiva di euro 5.718.000 quale saldo dell'anno 2004
(obiettivo programmatico 2.2.3.01. - capitolo 59910);
c) interventi diretti della Regione, euro 1.859.591
(obiettivi programmatici 2.2.3.01. e 2.2.3.03.- capitoli 59920,
61265).
2. La Giunta regionale è autorizzata ad apportare al bilancio
di previsione variazioni compensative tra le assegnazioni disposte
dal comma 1, lettera a).
3. La Giunta regionale può autorizzare l'Azienda USL ad
apportare variazioni compensative tra le assegnazioni trasferite,
come disposte dal comma 1, lettera a). Tali variazioni sono
illustrate alla commissione consiliare competente che deve
valutarne la coerenza con il Piano regionale per la salute e il
benessere sociale 2006/2008.
4. La Regione, nell'ambito dello sviluppo dei servizi
sanitari, può finanziare, con utilizzo degli stanziamenti previsti
sul capitolo 59920 del bilancio di previsione della Regione,
contratti annuali di formazione specialistica aggiuntivi rispetto a
quelli previsti dal decreto legislativo 17 agosto 1999, n. 368
(Attuazione della direttiva 93/16/CE in materia di libera
circolazione dei medici e di reciproco riconoscimento dei loro
diplomi, certificati ed altri titoli e delle direttive 97/50/CE,
98/21/CE, 98/63/CE e 99/46/CE che modificano la direttiva
93/16/CE), secondo criteri e modalità disciplinati con
deliberazione della Giunta regionale.
5. A decorrere dall'anno 2008, la formazione, l'aggiornamento
e l'addestramento permanente del personale volontario operante nel
sistema regionale dell'emergenza sanitaria, nonché dei docenti
formatori e volontari istruttori del personale soccorritore, sono
svolti dall'Azienda USL della Valle d'Aosta secondo direttive
approvate dalla Giunta regionale.
6. Al comma 6 dell'articolo 2 e al comma 2 dell'articolo 3
della legge regionale 23 gennaio 1996, n. 3 (Norme di profilassi e
cura delle malattie degli animali), la parola "cinquanta" è
sostituita con la parola "sessanta".
Consiglieri presenti: 32
Votanti: 25
Favorevoli: 22
Contrari: 3
Astenuti: 7 (Ferraris, Fiou, Fontana Carmela, Frassy, Lattanzi,
Sandri, Tibaldi)
Il Consiglio approva.
Presidente
- All'articolo 16 vi sono gli emendamenti n. 7
del collega Sandri e n. 13 del gruppo "Arcobaleno".
La parola alla Consigliera Squarzino Secondina.
Squarzino (Arc-VA)
- Il nostro emendamento prende atto
che in questo momento vi è tutta una serie di programmi di
modifiche dell'attuale Presidio ospedaliero di Viale Ginevra,
programmi di modifica della struttura che, in caso di ampliamento
ad est dell'Ospedale, avrebbero un senso, ma, se per caso questa
non fosse la decisione finale, allora avrebbero meno senso. Visto
che si fa notare anche come vi siano delle risorse stanziate per
concludere la fase di definizione delle varie ipotesi progettuali e
i tempi della decisione per quanto riguarda la Giunta e il
Consiglio dovrebbero essere abbastanza ravvicinati, la nostra
proposta è di questo tipo: finché non si giunga a una
determinazione per quanto riguarda l'ammodernamento delle strutture
ospedaliere di un unico presidio, così come è stato individuato nel
Piano per la salute e il benessere sociale, si sospendono alcuni
lavori, in particolare quello del Triangolo che non ha tanto senso
in caso di nuova costruzione, e anche la RSA di Regione Gotrau:
questa è la logica dell'emendamento.
Presidente
- La parola al Consigliere Sandri.
Sandri (GV-DS-PSE)
- Annuncio che ritiro l'emendamento
che ho presentato, ma vi farò perdere 2 minuti di tempo per darvene
la spiegazione. Ho apprezzato - qui ho sottomano la documentazione
che mi ha fornito - l'intervento dell'Assessore, in quanto ha
specificato molto bene quali sono tutti gli interventi. Alcuni li
trovo assolutamente essenziali, abbiamo anche noi segnalato che
nell'ex Maternità vi è una situazione dal punto di vista
impiantistico che deve essere risolta abbastanza rapidamente, né si
può dimenticare che uno degli interventi più rilevanti è il milione
e trecentomila euro per la struttura socio-sanitaria di Nus, più
un'altra serie di interventi. Ci sentiamo quindi rassicurati su
tutto questo elenco, perché sono una serie di spese che rientrano
nel "buco" di spese che occorre fare ogni anno per una struttura
che "fa acqua da tutte le parti"; tutte queste spese sicuramente
sarebbero notevolmente ridotte se la struttura fosse di tipo più
moderno. In tale senso ritiro l'emendamento e auspico che questa
quantità di soldi faccia riflettere chi ha altre prospettive.
Presidente
- La parola all'Assessore alla sanità, salute
e politiche sociali, Fosson.
Fosson (UV)
- Grazie, collega Sandri, di aver ritirato
l'emendamento. Certo, queste spese se vi fosse un ospedale nuovo,
non ci sarebbero, perché gli ospedali nuovi per definizione non
hanno bisogno di manutenzioni.
Per quanto riguarda la collega Squarzino, le chiedo di ritirare
l'emendamento perché su Gotrau vi è una richiesta di ripensamento
da parte del Comune. Per quanto riguarda triangolo e piastra: se
sospendiamo le attività di progettazione, perdiamo un ingente
finanziamento statale di più di 4 milioni di euro e per questo
finanziamento stanno scadendo i termini, per cui o presentiamo il
progetto nei mesi che vengono, oppure perdiamo un finanziamento di
questo tipo, che, inoltre, è l'ultimo finanziamento che lo Stato ci
dà, per cui la pregherei di ritirare l'emendamento perché non me la
sento di rinunciare a un finanziamento di questo tipo!
Presidente
- La parola alla Consigliera Squarzino
Secondina.
Squarzino (Arc-VA)
- Non abbiamo alcuna difficoltà a
ritirare l'emendamento, tanto non è mantenendo l'emendamento o
ritirandolo che il problema si risolve, nel senso che esiste un
problema reale ed è il problema reale di cosa vogliamo fare di
tutta questa struttura e il fatto che quanto più potenziamo
l'attuale struttura tanto più è difficile pensare a una soluzione
diversa: questo è il punto! Noi possiamo anche ritirare
l'emendamento, però il mantenerlo vuol dire sottolineare il fatto
che è urgente giungere a una decisione, altrimenti si continua ad
operare in un senso e nell'altro. Possiamo anche ritirarlo, ma
voteremo contro tutto quanto l'articolo 16.
Presidente
- L'emendamento n. 7 del collega Sandri è
ritirato; ne do lettura per il verbale:
Emendamento
All'art. 16 è aggiunto il seguente comma 5:
"5. Tutte le autorizzazioni di spesa di cui ai precedenti 4
commi sono autorizzate a condizione che non pregiudichino le
valutazioni in merito alla realizzazione di un nuovo ospedale,
eventualmente localizzato anche in sede differente da quella
attuale.".
È altresì ritirato l'emendamento n. 13 del gruppo "Arcobaleno",
che recita:
Emendamento
Art. 16, aggiungere il comma 5:
"5. Fino alla determinazione circa l'attività "Ammodernamento
delle strutture ospedaliere in un unico presidio" della direttiva
n. 27 (Realizzare l'unificazione delle sedi ospedaliere al fine di
organizzare l'assistenza per acuti in base al miglior rapporto tra
tipologie di prestazioni e risorse impiegate) della legge regionale
20 giugno 2006, n. 13 (Approvazione del Piano regionale per la
salute ed il benessere sociale 2006/2008), sono sospesi i lavori
relativi alla progettazione e realizzazione del "Triangolo" e della
residenza sanitaria assistenziale di Aosta, in regione
Gotrau.".
Pongo in votazione l'articolo 16:
Consiglieri presenti: 28
Votanti: 22
Favorevoli: 20
Contrari: 2
Astenuti: 6 (Ferraris, Fiou, Fontana Carmela, Lattanzi, Sandri,
Tibaldi)
Il Consiglio approva.
Presidente
- Pongo in votazione l'articolo 17:
Consiglieri presenti: 28
Votanti: 22
Favorevoli: 20
Contrari: 2
Astenuti: 6 (Ferraris, Fiou, Fontana Carmela, Lattanzi, Sandri,
Tibaldi)
Il Consiglio approva.
Presidente
- All'articolo 18 vi è l'emendamento n. 14 del
gruppo "Arcobaleno".
La parola alla Consigliera Squarzino Secondina.
Squarzino (Arc-VA)
- Penso sia abbastanza chiaro,
richiamando la difficoltà che si ha nel momento in cui si decidono
le risorse per i grandi fondi, in questo caso il Fondo regionale
per le politiche sociali, è importante che questa assegnazione sia
accompagnata come documento, nel momento in cui si vota il
bilancio, da una proposta di distribuzione dei vari capitoli e in
sede di prima applicazione, cioè questa, la ripartizione sia
presentata nel giro di pochi mesi alla Commissione consiliare.
Presidente
- La parola all'Assessore alla sanità, salute
e politiche sociali, Fosson.
Fosson (UV)
- Le assicuro che sono un po' demoralizzato
perché sono 3 anni che cerco in tutti i modi di illustrarle questo,
lo hanno capito tutti, ma forse vi sono ancora delle difficoltà...
ieri ho passato un quarto d'ora a spiegarle che il fondo sociale è
aumentato del 16%, che parte di questo, e più precisamente 14
milioni di euro sono già stati assegnati e le ho anche detto tutte
le voci e di quanto erano aumentate. Il resto ha una variazione che
è rapida a seconda dei cambiamenti, non è per non voler passare in
Commissione dove sono quasi sempre. È tutto indicato già qui ed è
accettato dal Consiglio votando questo articolo.
Presidente
- La parola alla Consigliera Squarzino
Secondina.
Squarzino (Arc-VA)
- Chiedo solo che quello che lei dice
qui, rispondendo a domande precise, sia un documento allegato; se
non è d'accordo, accettiamo che non sia d'accordo.
Presidente
- Pongo in votazione l'emendamento n. 14 del
gruppo "Arcobaleno", che recita:
Emendamento
Art. 18, aggiungere il comma 3:
"3. Contestualmente alla definizione del Fondo regionale per
le politiche sociali è presentata la proposta di assegnazione delle
risorse ai diversi capitoli del bilancio che sono conglobati in
tale Fondo. In sede di prima applicazione, tale ripartizione è
presentata alla commissione consiliare competente entro due mesi
dall'entrata in vigore della presente legge.".
Consiglieri presenti: 29
Votanti: 25
Favorevoli: 3
Contrari: 22
Astenuti: 4 (Ferraris, Fiou, Fontana Carmela, Sandri)
Il Consiglio non approva.
Presidente
- Pongo in votazione l'articolo 18:
Consiglieri presenti: 29
Votanti e favorevoli: 21
Astenuti: 8 (Bortot, Ferraris, Fiou, Fontana Carmela, Lattanzi,
Squarzino Secondina, Tibaldi, Venturella)
Il Consiglio approva.
Presidente
- All'articolo 19 vi sono gli emendamenti nn.
3, 4, 5 e 6 del gruppo "CdL".
La parola al Consigliere Tibaldi.
Tibaldi (CdL)
- Illustro congiuntamente gli emendamenti
nn. 3, 4, 5, mentre illustro separatamente l'emendamento n. 6.
Probabilmente questi emendamenti che oggi il nostro gruppo
ripropone non sarebbero stati ripresentati se il Presidente Caveri
e l'Assessore delegato avessero mantenuto l'impegno di rivedere la
legge n. 36/2001, istitutiva della "Casinò S.p.a.", e l'impegno di
aggiornare lo statuto della medesima. Ne abbiamo parlato anche
nella scorsa edizione della finanziaria, un anno fa, quando i
nostri emendamenti analoghi a questi venivano respinti perché era
improponibile modificare con una simile violenza - queste le
motivazioni addotte dal Presidente -, attraverso una modifica in
finanziaria, la legge n. 36. Noi pensiamo che comunque la Giunta
abbia il diritto-dovere politico di non rimanere un semplice
spettatore davanti al declino di una casa da gioco, ma debba
intervenire con delle misure strutturali e le misure che
proponiamo, piaccia o non piaccia il loro inserimento in
finanziaria, ci sono, mancano purtroppo da parte della Giunta.
Con questi 3 emendamenti proponiamo una graduale privatizzazione
della gestione, il pubblico ha dimostrato tutti i suoi limiti, a
nostro avviso la gestione pubblica è anzi assolutamente
indilazionabile, perché non ha dato segni di ripresa nonostante
siano cambiati, come è stato ricordato da qualcuno, 3 consigli di
amministrazione, siano stati proposti dei piani di sviluppo che poi
sono stati ritagliati in maniera diversa e siano passati solo pochi
anni da quando è entrata in funzione la "Casinò S.p.a.". Crediamo
che il gestore debba avere una fisionomia diversa, una natura
diversa; siamo consapevoli che questa natura e questa fisionomia
non possano essere cambiate "manu militari", passando dal pubblico
di oggi al privato di domani, e questa nostra consapevolezza
l'abbiamo scritta in questi 3 emendamenti, che prevedono una
privatizzazione graduale che permette anzitutto alla "Casinò
S.p.a." di diventare una società a prevalente capitale pubblico,
mentre adesso è a totale capitale pubblico (è partecipata al 99%
dalla Regione e all'1% dal Comune di Saint-Vincent) e questo è il
significato del primo emendamento. Adesso si aggiunge la
possibilità che nella quota residuale possano intervenire non solo
i Comuni della Regione eventualmente interessati, ma soprattutto
persone fisiche o giuridiche private. Il terzo emendamento
garantisce che la Regione, che è anche l'ente concedente, abbia una
quota di partecipazione maggioritaria, quindi prevediamo che questa
quota sia indicata all'interno del capitale sociale in una misura
non inferiore al 51%.
Sono questi i 3 accorgimenti che ci sentiamo di riproporre,
anche alla luce di alcuni dati che appaiono quanto meno
preoccupanti, e penso che anche voi, Presidente e Assessore, ne
siate consapevoli, non solo perché "La Stampa" oggi ha trattato
l'argomento in prima pagina, ma anche perché i risultati di gioco
all'undicesimo mese del 2006 indicano una perdita secca di 5
milioni di euro in termini di introiti. Voi allora oggi ci
riproponete di ricapitalizzare con 2 milioni di euro, perché la
vostra previsione per il 2007 è già una previsione di disfatta, si
interverrà per l'ennesima volta, il socio pubblico dovrà di nuovo
"mettere mano al portafoglio" e lo fa con i soldi dei contribuenti
per cercare di aggiustare e di ripianare una gestione che si
prevede già in difetto nel 2007, ma i dati di quest'anno indicano
che vi è una progressione verso la decadenza, non vi sono segnali
di inversione di tendenza. Capiamo che "sbagliare è umano", ma
sappiamo che "perseverare è diabolico" e qui si sta perseverando in
una formula gestionale attraverso soluzioni professionali e
gestionali che non sono indicate per la nostra casa da gioco.
Crediamo che anche lo sciopero clamoroso che vi è stato nel mese di
ottobre e che ha portato alla chiusura delle sale per circa una
settimana sia stato un segnale eloquente di preoccupazione da parte
di chi lavora lì dentro. Voi che avete la responsabilità di
rappresentare l'azionista Regione in seno alla "Casinò S.p.a.", di
indicare le linee strategiche insieme al "CdA" per il rilancio del
casinò, date dei segnali politici che finora non sono pervenuti.
Con questi emendamenti crediamo si possano indicare delle
soluzioni, altrimenti mantenete fede all'impegno: proponete la
modifica della legge n. 36, come avevate annunciato un anno fa,
proponete la revisione dello statuto della S.p.a., perché, di
fatto, vi sono delle incongruenze già solo normative e
regolamentari che non sono più adatte a una gestione di questo
tipo.
Presidente
- La parola all'Assessore al bilancio,
finanze, programmazione e partecipazioni regionali,
Marguerettaz.
Marguerettaz (UV)
- Intervengo sia sugli emendamenti, sia
sull'articolo solo per rappresentare la contrarietà a tutti gli
emendamenti, la soluzione è una soluzione che sicuramente merita di
essere analizzata e di essere approfondita. All'interno di questo
dibattito è da posizionare la modifica della legge sul casinò e da
considerare la modifica del disciplinare, è da inserire la modifica
del regolamento.
Mi fa piacere che il gruppo "CdL", così come altri, abbiano le
risposte "in tasca"; in realtà, ogni volta che mi rapporto con
qualsiasi altro casinò trovo una situazione identica alla nostra,
ossia un settore fortemente in crisi. Vedo delle persone che si
propongono di essere interpreti del bene e del male, quindi anche
nel nostro caso hanno lasciato il Casinò di Saint-Vincent per
andare al Casinò di Campione e al Casinò di Campione sono state
rimosse e nel giro di un anno probabilmente gli verranno chiesti
anche i danni. Questa speculazione, questa continua attività di
intervento sul casinò quindi sicuramente vi premierà dal punto di
vista politico ma, dal punto di vista della sostanza, introducete
delle idee, ma siete lontani dall'avere una soluzione "in
tasca".
Rispetto poi anche ai giornali e all'accanimento, ho avuto modo
oggi di parlare con il responsabile dell'articolo su "La Stampa" e
ho ritenuto perlomeno superficiale l'articolo, perché parlare del
calo del mese di novembre senza citare né lo sciopero di ottobre,
né lo sciopero di novembre la dice lunga! È come se avesse - ho
voluto ridicolizzare - affrontato la mortalità dell'Iraq senza
parlare della guerra! Il titolo può aver fatto vendere qualche
copia in più, può essere utilizzato dal gruppo "CdL" per le sue
considerazioni sul casinò, mi pare che, dal punto di vista della
correttezza giornalistica, sia perlomeno discutibile.
Detto questo, nessuno vuole negare né il problema che esiste nel
settore, né il problema delle professionalità che devono essere
introdotte. Oggi riteniamo di mantenere un articolo dove mettiamo
una norma di salvaguardia, perché se, così come nel passato,
dovessero esserci eventuali perdite, non vorremmo trovarci nella
situazione senza avere delle risorse, di avere delle crisi che
possono poi portare gli amministratori o il collegio sindacale a
dei comportamenti che mettono in gioco quello che oggi assicura 65
milioni al bilancio regionale.
Presidente
- La parola al Consigliere Tibaldi.
Tibaldi (CdL)
- Pacatamente ho illustrato questi
emendamenti, pensando e sperando che un Assessore alle finanze
desse delle risposte sensate. È triste, Assessore, che dalla sua
bocca - noi la riteniamo una persona intelligente, una persona che
ha delle competenze rispettabili - venga banalizzata, con delle
parole che si possono fare in un bar facendo battute fra amici, una
situazione così grave. Lei si rende conto che dice: "ai giornalisti
ciò che scrivono sul giornale serve solo per fare del volume di
vendita di un quotidiano, serve eventualmente per fare una
speculazione elettorale da parte di qualche partito politico" - e
cita il gruppo "CdL" -, ma si rende conto che la casa da gioco da
quando l'avete in mano voi... lei rappresenta l'azionista...
(interruzione dell'Assessore Marguerettaz, fuori
microfono)
... vanno meno peggio di Saint-Vincent! Saint-Vincent in termini
di crescita è peggiore perché è calato più degli altri. Mi dice
allora quali sono i risultati di gestione visto che, da quando è
cessata la "GS" ed è entrata in funzione la "Casinò S.p.a.", sono
peggiorati i dati!
Marguerettaz
(fuori microfono)
- ... ma cosa
dice!
Tibaldi (CdL)
- ... guardi, nel bilancio che ci fornite
ci date anche i paragoni con le altre case da gioco, li vediamo!
Hanno protestato i 200 dipendenti che sono venuti qui sotto a
chiedervi di tirare fuori una strategia perché si trovano "in mezzo
al guado", ve lo hanno chiesto i dipendenti, non lo chiediamo noi!
Li avete tacitati promettendo di cambiare la legge, lo statuto, il
disciplinare e di mettere un regolamento: parole finora, solo
parole! Da quando lei è alla guida delle partecipazioni regionali,
ha cambiato 3 "CdA", avete scelto voi le persone di fiducia e di
convenienza, le avete cambiate 2 volte perché questo è il terzo
"CdA": cosa è cambiato in termini di risultati? È successo che
adesso questo "CdA" - e introduco l'illustrazione del prossimo
emendamento - è ancora più litigioso e disomogeneo, è ancora più
incoerente e lasciato a sé stesso, senza una guida; un "CdA" che ha
dovuto riunirsi per licenziare un dipendente, e non vogliamo
entrare nel merito: si rende conto cosa vuol dire? E di cosa si sta
occupando questo "CdA"? Non abbiamo le verità "in tasca", non siamo
così presuntuosi, ma voi non avete nulla "in tasca", perché non
avete proposto alcuna modifica di una legge! Il piano di sviluppo
che ci avete portato qui, lo avete stralciato di 4 punti su 6,
adesso lo dovete rivedere tutto quanto perché il "Billia" poi è
stato acquistato, quel piano di sviluppo è già messo in "stand-by",
non va più bene. Cosa pensate di fare allora?
Chiudo la parentesi, vi è tutto un percorso da sviluppare, ma
questo percorso voi non volete iniziarlo, perché siete inchiodati
alla gestione pubblica che aveva disegnato Dino Viérin, lui se non
altro aveva un'idea di come gestire una casa da gioco, cioè
attraverso il controllo pubblico. Voi cosa volete fare? Il solco
che state continuando a percorrere è fallimentare, non va bene, se
ne sono accorti anche i dipendenti con le mansioni più umili presso
il casinò e non ve ne accorgete voi, commercialisti, dottori,
consulenti? "KPMG", "TBridge" sono state ingaggiate per fare delle
analisi di mercato e interne, ma cosa è emerso, quali conclusioni
avete tratto per dare respiro a una casa da gioco? A nostro avviso,
non vi sono linee di ripresa di questa casa da gioco, perché il
mercato, se il problema è congiunturale - voi continuate ad
aggrapparvi alla colpa congiunturale del declino della casa da
gioco -, non può prevedere una soluzione di ripresa per il casinò.
Inventatevi allora qualcosa, siete voi che avete l'onere di
inventarvi qualcosa! Venite qui per l'ennesima volta a proporci una
finanziaria e l'unica norma che prevedete è la ricapitalizzazione
di quello che si sta perdendo! Sono queste le soluzioni politiche?
Mettiamo cioè 2 milioni di euro quest'anno, lo scorso anno ne avete
messi 4,5 milioni, avete appena votato la scorsa edizione del
Consiglio un intervento di 14 milioni di euro per far fronte a
determinate operazioni contabili che sono state rilevate scorrette
dall'Agenzia delle entrate sugli anni pregressi, quindi sono soldi
che questa casa da gioco continua a divorare, dovrebbe invece
portarne di soldi!
Lei dice: "ci dà 65 milioni di euro"; sì, 65 milioni di euro
meno i 13 milioni di euro che dobbiamo mettere a titolo di spese
correnti di cui abbiamo parlato ancora ieri sera, i soldi che
vengono accantonati per il piano di sviluppo che sono quasi 4
milioni di euro, che vanno a detrazione di questi 65 milioni di
euro, ma la soluzione politica da parte di questa Giunta dove sta?
Dal 2003 al 2006 non abbiamo visto nulla se non il perdurante calo
degli introiti e delle presenze, se queste sono le soluzioni... noi
non abbiamo verità "in tasca", ma almeno abbiamo il coraggio di
fare delle proposte, voi nemmeno quelle!
Presidente
- Pongo in votazione l'emendamento n. 3 del
gruppo "CdL", che recita:
Emendamento
Dopo il primo comma dell'articolo 19 è inserito il
seguente:
"2. Il comma 1 dell'articolo 1 della legge regionale 30
novembre 2001, n. 36 è sostituito dal seguente:
"1. La Regione autonoma Valle d'Aosta promuove la
costituzione di una società per azioni a prevalente capitale
pubblico, denominata "Casino de la Vallée S.p.a.."."
Consiglieri presenti: 33
Votanti: 27
Favorevoli: 3
Contrari: 24
Astenuti: 6 (Bortot, Fiou, Fontana Carmela, Sandri, Squarzino
Secondina, Venturella)
Il Consiglio non approva.
Presidente
- Pongo in votazione l'emendamento n. 4 del
gruppo "CdL", che recita:
Emendamento
Dopo il secondo comma dell'articolo 19 è inserito il
seguente:
"3. L'articolo 2 della legge regionale 30 novembre 2001, n.
36 è sostituito dal seguente:
"Art. 2
(Soci)
1. Possono essere soci della Casino de la Vallée S.p.a. la
Regione autonoma Valle d'Aosta, i Comuni della regione interessati
e persone fisiche o giuridiche private."."
Consiglieri presenti: 33
Votanti: 27
Favorevoli: 3
Contrari: 24
Astenuti: 6 (Bortot, Fiou, Fontana Carmela, Sandri, Squarzino
Secondina, Venturella)
Il Consiglio non approva.
Presidente
- Pongo in votazione l'emendamento n. 5 del
gruppo "CdL", che recita:
Emendamento
Dopo il terzo comma dell'articolo 19 è inserito il
seguente:
"4. Il comma 2 dell'articolo 5 della legge regionale 30
novembre 2001, n. 36 è sostituito dal seguente:
"2. Alla Regione autonoma Valle d'Aosta è riservata la
proprietà di una quota del capitale sociale non inferiore al 51
percento, da sottoscriversi interamente all'atto della costituzione
della società."."
Consiglieri presenti: 34
Votanti: 28
Favorevoli: 3
Contrari: 25
Astenuti: 6 (Bortot, Fiou, Fontana Carmela, Sandri, Squarzino
Secondina, Venturella)
Il Consiglio non approva.
Presidente
- La parola al Consigliere Tibaldi.
Tibaldi (CdL)
- Archiviato il progetto della
privatizzazione - speriamo si tratti di una parentesi momentanea,
perché prima o poi dovrete ripescarla un'idea del genere -,
parliamo del "CdA". Questa è la terza edizione del "CdA", composto
da 5 persone, che non riesce a trovare unità di intenti su ciò che
dovrebbe essere fatto per il casinò. Per l'ennesima volta
proponiamo una soluzione che non vuole essere una soluzione
definitiva o ideale, ma è quanto meno una soluzione che prevede un
contenimento della spesa e un contenimento dei litigi o delle
difficoltà di interazione fra i vari componenti del "CdA", perché,
invece di avere 5 Consiglieri di amministrazione, non possiamo
permetterci - lo dico in forma ironica - di averne solo 3. Così
perlomeno si tagliano un po' di spese, si evitano incomprensioni
fra le parti, litigi a mezzo stampa e forse anche le capacità di
scelta da parte dell'Assessore o del Presidente della Regione
riescono a convergere su persone che abbiano una sintonia maggiore.
Non crediamo che le 5 persone che sono state messe nell'attuale
"CdA" siano servite per una lottizzazione politica, non vogliamo
pensare tanto; proviamo a pensare che 5 persone necessitino di una
formula collegiale che sia di forte coesione, allora 3 persone
possono essere una soluzione intermedia, ponderata sulla base delle
esigenze di una società, tra l'altro aiutate nelle loro funzioni
anche da un certo "pool" di dirigenti che dovrebbero occuparsi
delle varie mansioni - dal "marketing" al personale -, che, visti
gli emolumenti che percepiscono, dovrebbero essere i migliori sul
mercato. Crediamo quindi che questa proposta, anche se va a
modificare la legge n. 36, che sembra intangibile da un certo punto
di vista, possa contribuire a stemperare anche il clima di
difficoltà e di rapporti fra le parti. Con questo emendamento
chiediamo che il "CdA" sia composto non più da 5 membri, ma da 3
membri, 2 dei quali nominati dalla Giunta che rappresenta il socio
largamente maggioritario e ciò avvenga ai sensi dell'articolo 2458
del Codice civile e in deroga a quanto previsto dalla legge
regionale n. 11/1997, che disciplina nomine e incarichi.
Vorrei a conclusione ricordare che vi era stato anche qui un
impegno del Presidente Caveri di intervenire nel corso dell'anno,
anno che si sta consumando, ci sembrava che il Presidente Caveri
fosse dell'avviso di ridurre il numero dei componenti del "CdA" in
quanto ritenuto eccessivo, a distanza di 12 mesi sono rimaste le
parole e la memoria di quelle parole; domandiamo che la Giunta si
faccia promotrice di quell'annuncio che aveva fatto a suo tempo.
Chiederemmo - se i colleghi del gruppo "Arcobaleno" sono favorevoli
- un voto segreto su questo punto.
Si dà atto che dalle ore 16,52 presiede il Vicepresidente
Lanièce.
Presidente
- La parola alla Consigliera Squarzino
Secondina.
Squarzino (Arc-VA)
- È prassi che i gruppi
dell'opposizione si aiutino l'un l'altro in queste richieste,
quindi appoggiamo la richiesta del gruppo "CdL".
Presidente
- La parola all'Assessore al bilancio,
finanze, programmazione e partecipazioni regionali,
Marguerettaz.
Marguerettaz (UV)
- Per confermare la posizione contraria
all'emendamento.
Presidente
- Pongo in votazione, con voto segreto,
l'emendamento n. 6 del gruppo "CdL"; ne do lettura:
Emendamento
Dopo il quarto comma dell'articolo 19 è inserito il
seguente:
"5. Il comma 1 dell'articolo 6 della legge regionale 30
novembre 2001, n. 36 è sostituito dal seguente:
"1. La Casino de la Vallée s.p.a. è amministrata da un
consiglio di amministrazione composto da tre membri, due dei quali
nominati dalla Giunta regionale, ai sensi dell'articolo 2458 del
codice civile e in deroga a quanto previsto dalla legge regionale
10 aprile 1997, n. 11 (Disciplina delle nomine e delle designazioni
di competenza regionale)."."
Consiglieri presenti: 29
Votanti: 27
Favorevoli: 7
Contrari: 20
Astenuti: 2
Il Consiglio non approva.
Presidente
- La parola al Consigliere Bortot
sull'articolo 19.
Bortot (Arc-VA)
- Inizio da dove ha finito il gruppo
"CdL", nel senso che sull'analisi fatta siamo interamente d'accordo
su quello che è stato detto, poi sugli sbocchi potremmo discutere
tanto tempo. Mi rivolgo in particolare all'Assessore Marguerettaz:
lei ha fatto per tanto tempo il curatore fallimentare di tante
aziende, ho l'impressione che stia facendo il curatore fallimentare
del casinò, perché ha avuto tutti i segnali, non ha ascoltato
questo Consiglio regionale quando criticavamo la gestione, si è
ritrovato per la prima volta nella storia del casinò con uno
sciopero da parte di tutti i dipendenti, vi sono state
manifestazioni, segnali, richieste, proposte, non ne ha ascoltata
una! Vi è stato un ulteriore sciopero la settimana scorsa di un
settore del casinò, che è stato un ulteriore segnale di disagio
della crisi e della situazione; nonostante tutto, non si prendono
interventi. Oggi vi è l'articolo, se la prende con i giornalisti
che scrivono le cose che capitano in questo mondo, poi giustamente
l'articolista ci mette del suo, come io ci avrei messo del mio, e
forse, avendo noi in Consiglio più informazioni del giornalista,
avrei anche accentuato il tono...
(interruzione del Presidente della Regione, fuori
microfono)
... noi e il giornalista non ci siamo parlati, naturalmente
facciamo delle analisi, cioè non è scagliandosi contro la stampa o
il giornalista che si risolvono i problemi del casinò!
Quando dico che lei ha fatto anche il curatore fallimentare,
Assessore, non è detto che continui a farlo in questa sede. Il
casinò non è ancora al fallimento, allora, secondo me, è
estremamente necessario ed urgente intervenire, rimuovere le cause
del mancato corretto funzionamento della casa da gioco e la
responsabilità è qui dentro soprattutto alla mia destra, in questo
caso non è la Destra politica, è la destra di Governo...
Caveri
(fuori microfono)
- ... oh!
Finalmente...
Bortot (Arc-VA)
- ... non riusciamo a capire perché non
volete prendere delle decisioni, rimuovendo o intervenendo
sull'attuale gestione, per questo motivo votiamo contro l'articolo;
purtroppo ci ritroveremo fra qualche mese con la situazione
ulteriormente aggravata, senza che voi siate intervenuti. Mi spiace
di conseguenza votiamo contro.
Si dà atto che il Presidente Perron riassume la Presidenza
dalle ore 16,57.
Presidente
- La parola all'Assessore al bilancio,
finanze, programmazione e partecipazioni regionali,
Marguerettaz.
Marguerettaz (UV)
- Per onor del vero, non ho strapazzato
nessun giornalista, ho solo rilevato che all'interno di un quadro
non dare tutti gli elementi è criticabile, ma ognuno... D'altra
parte, credo sia una buona "cartina di tornasole" immaginare che
l'articolo poteva essere fatto meglio nel momento in cui lei si
trova perfettamente in sintonia... cioè lei che rappresenta un
gruppo politico che ha detto che il casinò va chiuso... quindi
credo sia vergognoso che un gruppo politico che ha sempre
dichiarato che il casinò va chiuso, addirittura che ha ritenuto il
casinò da sempre un luogo perlomeno di perdizione, perlomeno
immorale, perlomeno non compatibile... che addirittura venga a dare
delle lezioni... qui non vi è bisogno di avere delle conoscenze di
diritto fallimentare: qui si parla di buon senso e qui abbiamo
perso vuoi il buon senso, vuoi il comune senso del pudore! Fate una
cosa quindi: non date consigli sul casinò! Criticate i risultati,
ma non vi permettete di andare a fare gli allenatori di un gioco
che non conoscete!
Presidente
- Pongo in votazione l'articolo 19:
Consiglieri presenti: 32
Votanti: 30
Favorevoli: 24
Contrari: 6
Astenuti: 2 (Fontana Carmela, Sandri)
Il Consiglio approva.
Presidente
- Pongo in votazione l'articolo 20:
Consiglieri presenti: 32
Votanti e favorevoli: 24
Astenuti: 8 (Bortot, Fontana Carmela, Frassy, Lattanzi, Sandri,
Squarzino Secondina, Tibaldi, Venturella)
Il Consiglio approva.
Presidente
- Pongo in votazione l'articolo 21:
Consiglieri presenti: 33
Votanti e favorevoli: 28
Astenuti: 5 (Fontana Carmela, Frassy, Lattanzi, Sandri,
Tibaldi)
Il Consiglio approva.
Presidente
- Emendamento n. 12 del collega Sandri.
La parola al Consigliere Sandri.
Sandri (GV-DS-PSE)
- Qui voglio richiamare l'attenzione
del Consiglio sulla mitica storia Cogne-Charemoz-Plan Praz: un
quarto di secolo al servizio di una rapidissima ferrovia che supera
i 25 km/h... Prendendo atto delle difficoltà strutturali
soprattutto di adeguamento di questa infrastruttura alle normative
vigenti, soprattutto al senso di panico da claustrofobia che
prenderà quasi tutti coloro che lo dovranno prendere se mai sarà
aperta in futuro, pensavo che potesse essere interessante abrogare
tutte le risorse finanziarie per la sua realizzazione, manutenzione
e spese di gestione e invece trasportare tutte queste somme, che
corrispondono a circa 1.150.000 euro per il 2007, a 850.000 euro
per il 2008, a 850.000 euro per il 2009, a rafforzare gli
investimenti per il miglioramento della ferrovia ordinaria
Aosta-Torino o Aosta/Pré-Saint-Didier.
Presidente
- La parola al Consigliere Frassy.
Frassy (CdL)
- Devo dire che la politica è l'arte del
possibile e molte volte dell'impossibile, nel senso che sul trenino
di Cogne abbiamo assistito tante volte a discussioni che
teorizzavano e riformulavano un progetto ormai datato nel tempo e
per il quale sono state spese ingenti risorse, alle quali ha
contribuito in questo lungo periodo anche il gruppo "DS", che hanno
condiviso tale impostazione. Sul trenino di Cogne ricordo anche
come il collega Sandri, abile comunicatore, sia riuscito a
guadagnarsi un'intera pagina della stampa locale, a tenere attenta
l'aula per un'ora e mezza, salvo poi ritirare il documento che
aveva annunciato con grande clamore di stampa e che aveva
illustrato in Consiglio. Questo atteggiamento mi fa venire in mente
una patologia che ha poco a che fare con la buona
amministrazione... ed è un po' la barzelletta del manicomio, dove
si forma una cordata di pazzi che decidono di fuggire dal manicomio
e devono scavalcare i famosi 10 muri, arrivati al decimo e ultimo
muro, decidono che sono troppo stanchi perché ne hanno scavalcati 9
e tornano indietro. Sembra che questo emendamento vada in tale
direzione ed è una direzione che non ci sentiamo di seguire.
Presidente
- La parola al Consigliere Venturella.
Venturella (Arc-VA)
- Non citerò nessuna barzelletta, ma
credo che questo emendamento vada nella direzione contraria a
quella che abbiamo sempre indicato: quella di finire in fretta e
aprire la tramvia Cogne-Charemoz-Pila; quindi il nostro voto sarà
contrario.
Presidente
- La parola all'Assessore al turismo, sport,
commercio e trasporti, Pastoret.
Pastoret (UV)
- J'ai déjà eu l'occasion d'exprimer à M.
Sandri, lorsqu'il avait présenté une requête analogue, il y a
quelques mois, notre contrariété à cette perspective qui reste
toujours présente, nous sommes encore contraire à cette proposition
aujourd'hui.
Presidente
- La parola al Consigliere Sandri.
Sandri (GV-DS-PSE)
- Volevo citare non una barzelletta,
ma un bellissimo film, annunciando che mantengo l'emendamento:
"Nuovo Cinema Paradiso", di Tornatore. Tale film racconta la storia
di questo soldato, una storia un po' simile, che vuole a tutti i
costi sposare una principessa che gli dice:
"se tu stai 100
giorni sotto la mia finestra con qualunque tempo, il centesimo
giorno ti sposerò"
. La storia finisce che al 99° giorno, dopo
aver superato fame, freddo, il soldato se ne va. Tornatore spiega
che questo è la base della saggezza, credo che il Consigliere
Frassy mi abbia fatto un complimento e lo ringrazio, gli auguro di
andarsi a vedere "Nuovo Cinema Paradiso" e di capirlo, se ci
riesce...
Per quanto riguarda il trenino di Cogne, vale quello che avevo
detto prima al collega Fosson, mi auguro per la Valle d'Aosta che
dopo tante sciocchezze si riesca ad arrivare a una soluzione
corretta: quella di chiudere questo cantiere, perché pensare ancora
di spendere 1 milione di euro all'anno per i prossimi anni per
spostare non si sa bene quanta gente o a quale velocità e in quali
condizioni... soldi che potrebbero essere molto meglio utilizzati
per l'Aosta-Torino credo sia una cosa che "grida vendetta al
cospetto di Dio". Soprattutto quando il buon collega Venturella -
che lo fa a mio avviso perché ha un collegamento diretto spirituale
con l'Assessore che aveva buttato 34 mld in tale azione: Elio
Riccarand - non si rende conto che questo affermare "finiamola in
fretta" lo sentiamo da 20 anni, perché già Riccarand 20 anni fa qui
dentro diceva: "bisogna finire in fretta!". Se il "Governo loyal",
che ho già citato un paio di volte... ma vi invito a seguirla
perché è interessante come novità politica moderna... dice: "le
cose si fanno in 2 giorni, in 15 giorni o non si fanno"... credo
che questa sia sulla strada del non farsi per il bene di tutti.
Presidente
- La parola al Consigliere Ottoz.
Ottoz (UV)
- Credo che la mia posizione sul trenino di
Cogne sia stata spiegata molto chiaramente in questa sala parecchi
anni fa e ebbi anche la fortuna - di questo devo ringraziare l'"UV"
- di poter pubblicare sul "Peuple" la mia opinione in proposito:
prendere una di quelle grosse frese che fanno 15 metri di buco al
giorno, allargare la galleria e fare la strada Aosta-Cogne, senza
stare sotto schiaffo della valanga, risparmiando 70 mld necessari
per mettere in sicurezza l'altra strada; ebbi la possibilità di
scriverlo in modo libero e ancora ringrazio. Sono certo che però
oggi non vi siano alternative, ossia un progetto deve andare a fine
e a fine andrà. Guardando le cifre spese negli ultimi anni, si è
comunque arrestata l'incontrollabile "emorragia" e le cifre ancora
necessarie per portare all'apertura sono sotto controllo. Mantengo
tutte le mie perplessità sulla possibilità di gestire in modo
economico il trenino di Cogne, tenuto conto del numero di persone
che porta, la velocità alla quale le porta... quindi dichiaro che
voterò a favore per disciplina di gruppo, cioè contro l'emendamento
del Consigliere Sandri... ma non posso fare a meno di ricordare che
la mia posizione personale sul problema è stata espressa
chiaramente anni fa e non ho ancora avuto alcun motivo per
modificarla...
(interruzione del Consigliere Lattanzi, fuori
microfono)
... non sono in un gruppo "Indipendente", faccio parte del
gruppo dell'"Union", ma da non iscritto, caro Consigliere
Lattanzi!
Presidente
- Pongo in votazione l'emendamento n. 12 a
firma del Consigliere Sandri, che recita:
Emendamento
È aggiunto un art. 21 bis:
"Art. 21 bis
1. Tenuto conto delle difficoltà strutturali e delle nuove
normative in materia di sicurezza, cui la struttura non può
adeguarsi, se non con un ulteriore forte incremento della spesa di
investimento e conseguentemente delle spese di gestione, sono
abrogate tutte le risorse finanziarie per la realizzazione, la
manutenzione e le spese di gestione della tramvia intercomunale
Cogne-Charemoz-Plan Praz.
2. I capitoli 68090, 68095 e 68100 sono abrogati e le
relative risorse di 1.150.000 € per il 2007, 850.000 € per il 2008
e 850.000 € per il 2009 sono trasferite al capitolo 67975, che
risulta pertanto incrementato da 350.000 € a 1.500.000 € per il
2007 da 600.000 € a 1.450.000 € per il 2008 e da 600.000 € a
1.450.000 € per il 2009.".
Consiglieri presenti e votanti: 32
Favorevoli: 2
Contrari: 30
Il Consiglio non approva.
Presidente
- La parola al Consigliere Venturella
sull'articolo 22.
Venturella (Arc-VA)
- Il nostro gruppo voterà contro
questo articolo, perché non si va affatto nella direzione di
delocalizzare gli edifici a rischio idrogeologico.
Presidente
- Pongo in votazione l'articolo 22:
Consiglieri presenti: 33
Votanti: 27
Favorevoli: 24
Contrari: 3
Astenuti: 6 (Fiou, Fontana Carmela, Frassy, Lattanzi, Sandri,
Tibaldi)
Il Consiglio approva.
Presidente
- Pongo in votazione l'articolo 23:
Consiglieri presenti: 33
Votanti: 27
Favorevoli: 24
Contrari: 3
Astenuti: 6 (Fiou, Fontana Carmela, Frassy, Lattanzi, Sandri,
Tibaldi)
Il Consiglio approva.
Presidente
- Pongo in votazione l'articolo 24:
Consiglieri presenti: 34
Votanti e favorevoli: 28
Astenuti: 6 (Fiou, Fontana Carmela, Frassy, Lattanzi, Sandri,
Tibaldi)
Il Consiglio approva.
Presidente
- Pongo in votazione l'articolo 25:
Consiglieri presenti: 34
Votanti e favorevoli: 28
Astenuti: 6 (Fiou, Fontana Carmela, Frassy, Lattanzi, Sandri,
Tibaldi)
Il Consiglio approva.
Presidente
- Pongo in votazione l'articolo 26:
Consiglieri presenti: 33
Votanti: 27
Favorevoli: 24
Contrari: 3
Astenuti: 6 (Fiou, Fontana Carmela, Frassy, Lattanzi, Sandri,
Tibaldi)
Il Consiglio approva.
Presidente
- Pongo in votazione l'articolo 27:
Consiglieri presenti: 34
Votanti e favorevoli: 25
Astenuti: 9 (Bortot, Fiou, Fontana Carmela, Frassy, Lattanzi,
Sandri, Squarzino Secondina, Tibaldi, Venturella)
Il Consiglio approva.
Presidente
- All'articolo 28 vi sono 2 emendamenti del
collega Sandri: il n. 6 e il n. 6 bis.
La parola al Consigliere Sandri.
Sandri (GV-DS-PSE)
- Ne annuncio il ritiro perché vi è un
impegno nella "omnibus" da parte del Governo di recuperare questo
nostro proponimento, però colgo l'occasione per ricordare al
Presidente che nelle ultime 2 ore l'unico atteggiamento
ostruzionistico è stato quello dell'Assessore Marguerettaz, che ci
ha trattenuto sul casinò per parecchio tempo, quindi facciamo la
"tara" sulla minoranza.
Presidente
- Gli emendamenti nn. 6 e 6 bis del
Consigliere Sandri sono ritirati; ne do rispettivamente lettura per
il verbale:
Emendamento
All'art. 28 il comma 1 è così modificato:
le parole "€ 60.000 per il triennio 2007-2009, di cui €
20.000 per ciascun anno (obiettivo programmatico 2.2.2.16-capitolo
27000)" sono sostituite dalle seguenti: "€ 90.000 per il triennio
2007-2009, di cui 30.000 € per ciascun anno (capitolo 27000),
mentre il capitolo 68110 (Spese per interventi di promozione del
progetto per il Traforo Ferroviario del Gran San Bernardo e
collegamenti annessi) è diminuito, per ciascun anno dal 2007 al
2009, da 60.000 a 50.000 €".
Emendamento
All'art. 28 è aggiunto il seguente comma 2:
"2. Le anticipazioni delle provvidenze a favore dei
dipendenti in cassa integrazione, previste dalla legge regionale 26
gennaio 2005, n. 4 (Disposizioni in materia di anticipazione dei
trattamenti di cassa integrazione guadagni straordinaria e di
integrazione salariale a seguito della stipula di contratti di
solidarietà), sono estese ai lavoratori di tutte le aziende, anche
se in liquidazione, amministrazione controllata o fallimento.
L'articolo 6 della legge regionale n. 4 del 2005 è
abrogato."
Pongo in votazione l'articolo 28:
Consiglieri presenti: 33
Votanti e favorevoli: 30
Astenuti: 3 (Fiou, Fontana Carmela, Sandri)
Il Consiglio approva.
Presidente
- Pongo in votazione l'articolo 29:
Consiglieri presenti: 33
Votanti e favorevoli: 24
Astenuti: 9 (Bortot, Fiou, Fontana Carmela, Frassy, Lattanzi,
Sandri, Squarzino Secondina, Tibaldi, Venturella)
Il Consiglio approva.
Presidente
- Vi è l'emendamento n. 16 del gruppo
"Arcobaleno".
La parola al Consigliere Bortot.
Bortot (Arc-VA)
- Abbiamo presentato un articolo 29
bis.
Presidente
- La parola all'Assessore all'agricoltura e
risorse naturali, Isabellon.
Isabellon (UV)
- In merito alla promozione, siamo in
procinto di mettere in campo tutta una serie di attività
promozionali che riguardano anche l'agricoltura biologica, è in
atto una collaborazione con la Coldiretti che ha un'apposita
Associazione, "Tera Nouva", che si occupa di promuovere sia
l'agricoltura biologica, sia l'agricoltura biodinamica con delle
iniziative tipo la biodomenica. Vi sono poi tutti gli accessi a
tutte le sovvenzioni che le aziende agricole cosiddette "normali"
hanno, quindi il fatto di andare a prevedere delle somme in maniera
casuale credo non sia in questo momento accettabile, piuttosto
nell'ambito delle attività previste bisogna mettere in evidenza
l'aspetto particolare dell'agricoltura biologica; su questo
sicuramente un impegno c'è perché è già in corso e un potenziamento
di tali impegni è prevedibile. Teniamo anche conto delle azioni che
si fanno di concerto con il Consorzio di tutela della fontina, in
cui si è andati oltre, si è addirittura richiesto e concordato
un'azione di autotutela per il non utilizzo come integratori di
mangimi contenenti "OGM". Vi sono quindi tutta una serie di
sensibilità in atto in questo campo, credo che l'impegno si possa
prendere.
Presidente
- La parola al Consigliere Bortot.
Bortot (Arc-VA)
- Ritiriamo l'emendamento a fronte di un
impegno sostanziale che viene preso, ci riserviamo di presentare la
bozza di disegno di legge nella Commissione a disposizione poi del
lavoro della Commissione e del Consiglio.
Presidente
- L'emendamento n. 16 del gruppo "Arcobaleno"
è ritirato; ne do lettura per il verbale:
Emendamento
Dopo l'articolo 29 è inserito l'articolo 29bis:
"Articolo 29 bis
( Interventi per la promozione dei prodotti biologici, tipici
e tradizionali)
Al fine di promuovere il consumo di prodotti biologici,
tipici e tradizionali nella ristorazione collettiva regionale,
nonché l'educazione alimentare, è autorizzata la spesa per il
2007-2009, in euro 150.000 ripartiti uniformemente nel
triennio.
A tal fine è riportato in diminuzione il capitolo 64330 con
pari importo."
All'articolo 30 vi sono gli emendamenti nn. 7 e 8 del gruppo
"CdL" e l'emendamento n. 19 del collega Sandri che ha subito anche
una modifica.
La parola al Consigliere Tibaldi.
Tibaldi (CdL)
- Ringrazio l'Assessore Pastoret che ha
dato seguito agli impegni presi in occasione di un recente
dibattito consiliare, quando, presentando una mozione, il gruppo
"CdL" sollecitava la modifica normativa di questo tema.
Per quanto riguarda i nostri 2 emendamenti, il n. 7 lo
ritiriamo, in quanto, introducendo una variazione percentuale della
variazione concessa, va a incidere su quegli equilibri finanziari
di bilancio che non ne permettono l'accoglimento. Manterremo invece
l'emendamento n. 8, il quale tende a specificare meglio la linea di
azione della Giunta, che, per quanto riguarda le agevolazioni
concesse agli studenti universitari che frequentano facoltà fuori
Valle, nella definizione delle condizioni per la concessione di
questi benefici dovrebbe informarsi a criteri meritocratici e che
tengono conto delle differenze di durata delle diverse facoltà.
Viene abolito il principio anagrafico di 26 anni, che aveva creato
non poco disagio in seno agli studenti universitari che si trovano
in queste condizioni, però le agevolazioni dovrebbero essere
concesse nel rispetto di criteri di merito e della durata delle
facoltà. Vi sono facoltà che hanno durata minore e facoltà che
hanno durata maggiore e, in particolare, bisogna tener conto dei
cosiddetti "fuoricorso": quando uno studente è in corso, rientra
nei parametri di merito; quando è fuori corso, penso che le
valutazioni debbano essere differenti. Con questo emendamento
vogliamo sottolineare che la Giunta nella sua potestà decisoria si
attenga a tali criteri fondamentali, peraltro richiesti anche dagli
studenti.
Presidente
- La parola al Consigliere Sandri.
Sandri (GV-DS-PSE)
- Due osservazioni: una
sull'emendamento del gruppo "CdL" che non condividiamo, perché è
una palese pratica di statalismo sovietico, di cui non ci mancava
in Valle d'Aosta un ulteriore esempio. Tutti noi abbiamo a che fare
con persone che si occupano di studi universitari, ci si rende
conto di chi è in pari con gli esami, soprattutto se sono studenti
lavoratori, gente che si è rimessa a studiare perché ha avuto
l'Università nella propria Regione, non sempre hanno i genitori che
li mantengono vita natural durante a fare nelle migliori condizioni
l'Università, ma spesso si "arrabattano" mescolando bambini,
lavoro... per cui è molto difficile alzarsi su questo scranno e
decidere chi deve prendere e chi non deve prendere... Dobbiamo
invece aiutare tutte le persone che dimostrano intenzione di
misurarsi con questo livello di educazione, perché rimuovere le
cause materiali sia dare il servizio ai cittadini... poi sarà il
vostro amatissimo mercato che farà il discernimento fra gli uni e
gli altri, ma andare "a fare le pulci" su questo è la dimostrazione
di una cecità politica impressionante. Credo si debba dare un
grande aiuto agli studenti universitari, ritengo che la Regione
stia facendo molto e da molto tempo. Si sono già poste una serie di
misure limitative, da quest'anno è stato deliberato l'indicatore
regionale socio-economico, quindi credo vi siano una serie di
valutazioni che consentono di evitare determinati sprechi, ma
d'altra parte ritengo che la cosiddetta "meritocrazia statalista"
non sia qualcosa che porti da nessun altra parte. Termino
l'intervento annunciando il ritiro dell'emendamento, in quanto
recuperato con una risoluzione che voteremo alla fine di questa
finanziaria.
Presidente
- La parola alla Consigliera Viérin
Adriana.
Viérin A. (UV)
- Juste deux mots simplement pour signaler
à M. Tibaldi que, malheureusement, il n'y a pas que des riches dans
ce Pays. Je n'en fais pas partie, je n'en faisais pas partie, donc
j'ai mis exactement 10 ans pour obtenir ma maîtrise à l'Université
de Turin en travaillant, donc 5 ans "en cours" et 5 "fuori corso".
Je solliciterais par contre le Gouvernement à continuer à faire des
lois non pas en regardant les malhonnêtes, mais en faisant des lois
pour primer les gens honnêtes.
Presidente
- La parola al Consigliere Frassy.
Frassy (CdL)
- Un'ulteriore considerazione rispetto alle
questioni che sono state esposte in alcuni casi anche a sproposito.
La questione che abbiamo sollevato con l'emendamento nasce
soprattutto da una situazione di tipo finanziario di bilancio,
perché ci sembra opportuno ricordare che sono state proprio
situazioni di disponibilità di bilancio non sufficienti ad
intervenire in passato su questi e su altri contributi a
convincerci della necessità di introdurre dei correttivi che
potessero essere non dei correttivi anagrafici, ma meritocratici.
Se non vi fosse alcun problema di tipo finanziario, perciò non ci
sarebbe alcun problema a porre dei limiti ma, visto che da qualche
tempo ci siamo resi conto che le risorse non sono infinite, bisogna
adottare dei criteri. Pensiamo che criteri come quelli che andiamo
ad indicare siano dei criteri pertinenti e compatibili con il
settore di intervento, che è il settore dello studio e di chi vuole
studiare; di conseguenza, chi ritiene di privilegiare altri impegni
magari accompagnandoli allo studio ha altre priorità. La scelta che
viene fatta è quella di agevolare coloro che sono studenti a tempo
pieno, nel senso che a tempo pieno dedicano il loro tempo
all'università. Non vi è alcun altro intendimento, collega Viérin,
poi ogni esperienza di vita personale è interessante, tanto che in
molti casi arrivando ad una certa età si fanno anche le
autobiografie, forse la sua meriterebbe il caso di iniziare ad
essere scritta.
Presidente
- La parola alla Consigliera Viérin
Adriana.
Viérin A. (UV)
- Malheureusement je vois que le niveau
hier avait touché et ce matin même des niveaux de café peuplé par
des gens qui avaient un peu trop bu, mais on continue de la même
sorte, parce qu'après les boutades on plaisante d'une façon parfois
un peu trop poussée... enfin c'est mon idée. J'apprécie énormément
par contre que M. Frassy s'occupe du bilan et de récupérer de
l'argent, donc l'Assesseur sera sûrement ravi de cette
collaboration si poussée envers la majorité régionale, au nom de la
majorité je vous en remercie infiniment. La méritocratie, M.
Caveri, m'intéresse, mais le mérite de ceux qui n'ont pas l'argent
pour se payer des études ou les parents n'ont pas l'argent pour
leur payer les études peut être apprécié aussi. Tout est lié...
parce qu'un enfant qui passe son temps tranquille et qu'il n'a pas
besoin de faire autre chose, même s'il est à temps complet, il y en
a plein... je connais des garçons qui sont à temps complet à Turin
et ils travaillent le samedi et le dimanche et parfois même la
nuit.
Presidente
- La parola all'Assessore al turismo, sport,
commercio e trasporti, Pastoret.
Pastoret (UV)
- Tout d'abord je voudrais remercier M.
Sandri pour avoir tenu un engagement qui est celui de retirer son
amendement, compte tenu que la résolution qu'il a présentée nous
permettra de débattre ce thème dans un moment plus opportun. Quant
à l'autre question, il y a un grand personnage qui a vécu en France
qui s'appelait Lionel Terray, un alpiniste, qui a eu aussi un
esprit littéraire et qui a écrit un très joli livre dont je
conseillerais la lecture à tout le monde dont le titre est: "Les
conquérant de l'inutile". Je pourrais le paraphraser un peu à ce
qu'on fait ici, parce que moi je n'ai pas besoin d'être côtoyé par
personne, mais je pense que les paroles comptent encore quelque
chose. Il y a 25 jours je suis venu dans cette salle, on avait posé
ce problème, j'avais répondu à des initiatives et j'avais pris 2
engagements: le premier celui de voir si existait la possibilité
d'inscrire cette mesure dans la loi de budget. C'est ce qu'on a
fait: deuxièmement j'avais posé la question suivante: comme le
budget avait déjà été fait dans les chiffres, ce n'était pas
possible à ce moment-là d'aller retoucher ces chiffres, donc
j'aurais fait en sorte d'essayer de prévoir 80% de contribution,
mais j'ai dit en Commission que cela n'avait pas été possible et
qu'on devait tenir compte de 75%. Je remercie donc M. Tibaldi
d'avoir retiré l'amendement qui prévoyait la différenciation de
cette mesure.
J'avais ajouté qu'il fallait introduire des critères de mérite
et je pense que cela ne veut pas dire de mettre quelqu'un dans des
conditions négatives et d'autres dans des conditions positives,
mais de donner la sensation que l'on contrôle de quelle manière on
dépense l'argent public que la Région met à disposition. Dans ce
sens j'avais quelques tracas quant à la définition que M. Tibaldi
avait donnée de cet amendement, donc, comme on le fait souvent, je
lui ai parlé, parce que moi je considérais que cette façon de dire
cette chose méritait un éclaircissement et l'éclaircissement était
le suivant: de ne pas changer le fait qu'avant tout des critères
seront prévus dans une délibération du Gouvernement régional, que
cette délibération - comme je l'avais dit à l'époque - fera son
parcours en venant en Commission avant d'être adoptée, là où on
aura tout le temps de définir quels seront les critères de mérite,
compte tenu que ce n'était pas ni l'Assesseur, ni M. Tibaldi qui
les établira ici, parce qu'une partie de ces critères sont les
mêmes qui sont déjà appliqués pour la distribution des bourses
d'études par la Direction des politiques de l'éducation de
l'Assessorat de la culture. Après nous pourrons en fixer d'autres,
mais on n'a aucune intention d'aller faire une définition des
critères méritocratiques en excluant des personnes, mais en donnant
des reconnaissances à ceux qui se sont engagés davantage, cela me
semble tout à fait normal.
Presidente
- La parola al Presidente della Regione,
Caveri.
Caveri (UV)
- Il merito scolastico non è né di Destra, né
di Sinistra, né di Centro, ritengo che nella valutazione del merito
vi sia anche il merito di chi è studente lavoratore, come sono
stato anch'io pur non essendo figlio di minatori e reputo che
questo sia uno degli elementi del merito, ossia ritengo che una
persona che svolga un altro mestiere e faccia l'università sia
altrettanto bravo di un ragazzo che fa solo l'universitario ed è in
pari con i propri esami.
Ci tengo però a dire una cosa: da un certo punto di vista, non
esiste una legislazione accogliente come in Valle d'Aosta da
nessun'altra parte, perché noi paghiamo i libri agli studenti
universitari, paghiamo i collegi universitari, paghiamo i
trasporti, quindi vorrei che si desse merito a questo Consiglio di
una politica condotta in questi anni. Abbiamo l'Università che ha
un libero accesso e che organizza con costi notevoli i doppi corsi:
abbiamo i corsi di giorno e i corsi di sera per consentire agli
studenti lavoratori di potersi laureare. Ci tengo a dire che non vi
è nessun altro posto nel mondo che è così significativamente legato
alla speranza che le persone si possano laureare, quindi il merito
è opportuno, ma va riconosciuto a seconda delle diverse situazioni,
con attenzione anche nei confronti dei meno abbienti, perché
abbiamo una rete nei confronti delle persone che sono meno
fortunate che è elevatissima, compresa una serie di borse di
studio, la possibilità nel settore medico di poter accedere a delle
specializzazioni, cosa che è del tutto impensabile fuori dalla
Valle d'Aosta.
Presidente
- L'emendamento n. 7 del gruppo "CdL" è
ritirato; ne do lettura per il verbale:
Emendamento
Modificare l'art. 30, primo comma, nel modo seguente:
"1. Il comma 6 dell'articolo 24 della legge regionale 1°
settembre 1997, n. 29 (Norme in materia di servizi di trasporto
pubblico di linea) è sostituito dal seguente:
"6. La Giunta regionale, nell'ambito degli interventi per
l'attuazione del diritto allo studio, è autorizzata a concedere,
con onere a carico della Regione e previa approvazione di modalità,
procedure, convenzioni e condizioni, agevolazioni sino a un massimo
dell'80 percento di sconto sul costo di corsa semplice per l'uso di
qualunque mezzo di trasporto pubblico, agli studenti residenti in
Valle d'Aosta che frequentino università o corsi di tipo
universitario e post-universitario, purché lo spostamento sia
finalizzato al raggiungimento delle sedi di studio o al
ritorno."
L'emendamento n. 19 del collega Sandri, nel testo originale e
con l'ulteriore modifica, è ritirato; ne do lettura per il
verbale:
Emendamento
All'art. 30 è aggiunto un comma 3:
"3. La Giunta regionale è autorizzata a deliberare un aumento
della percorrenza massima autorizzabile per l'esercizio del
trasporto pubblico su gomma, fino alla misura di ulteriori 500.000
km annui, da assegnare al territorio della città di Aosta e dei
comuni adiacenti al fine di ridurre l'inquinamento atmosferico
attraverso la riduzione dell'utilizzo delle autovetture private e
dei motoveicoli, nonché a deliberare il reperimento delle risorse
necessarie attraverso opportune variazioni di bilancio.".
Emendamento modificato
All'emendamento n. 19 le parole comprese tra "nonché a
deliberare" e "variazioni di bilancio" sono sostituite dalle
seguenti: "riducendo di una pari quantità i chilometri autorizzati
ad altri sub-ambiti del Piano di bacino di traffico".
Pongo in votazione l'emendamento n. 8 del gruppo "CdL", che
recita:
Emendamento
Aggiungere all'art. 30, il comma 1bis:
"1bis. Dopo il comma 6 dell'articolo 24 della l.r. 29/1997 è
aggiunto il seguente:
"6 bis. Nella definizione di modalità, procedure, convenzioni
e condizioni per la concessione dei benefici di cui al comma 6, la
Giunta regionale si informa a criteri meritocratici e che tengono
conto delle differenze di durata delle diverse facoltà."."
Consiglieri presenti: 31
Votanti e favorevoli: 24
Astenuti: 7 (Bortot, Ferraris, Fiou, Fontana Carmela, Sandri,
Squarzino Secondina, Venturella)
Il Consiglio approva.
Presidente
- Pongo in votazione l'articolo 30 nel testo
così emendato:
Articolo 30
(Norme in materia di servizi di trasporto pubblico di linea.
Agevolazioni e gratuità. Modificazione alla legge regionale 1°
settembre 1997, n. 29)
1. Il comma 6 dell'articolo 24 della legge regionale 1°
settembre 1997, n. 29 (Norme in materia di servizi di trasporto
pubblico di linea), è sostituito dal seguente:
"6. La Giunta regionale, nell'ambito degli interventi per
l'attuazione del diritto allo studio, è autorizzata a concedere,
con onere a carico della Regione e previa approvazione di modalità,
procedure, convenzioni e condizioni, agevolazioni fino a un massimo
del 75 per cento di sconto sul costo di corsa semplice per l'uso di
qualunque mezzo di trasporto pubblico, agli studenti residenti in
Valle d'Aosta che frequentino università o corsi di tipo
universitario e post-universitario, purché lo spostamento sia
finalizzato al raggiungimento delle sedi di studio o al
ritorno.".
2. Dopo il comma 6 dell'articolo 24 della l.r. 29/1997 è
aggiunto il seguente:
"6bis. Nella definizione di modalità, procedure, convenzioni
e condizioni per la concessione dei benefici di cui al comma 6, la
Giunta regionale si informa a criteri meritocratici e che tengono
conto delle differenze di durata delle diverse facoltà.".
3. L'autorizzazione di spesa è determinata, per il triennio
2007/2009, in complessivi euro 5.100.000 di cui euro 1.700.000 per
ciascun anno (obiettivo programmatico 2.2.2.14 - capitolo
67770).
Consiglieri presenti: 33
Votanti e favorevoli: 29
Astenuti: 4 (Ferraris, Fiou, Fontana Carmela, Sandri)
Il Consiglio approva.
Presidente
- All'articolo 31 vi è l'emendamento n. 2
della Commissione e l'emendamento n. 17 del gruppo
"Arcobaleno".
La parola al Consigliere Venturella.
Venturella (Arc-VA)
- Solo per annunciare che ritiriamo
l'emendamento n. 17 perché vi è una risoluzione che verrà discussa
fra breve.
Presidente
- L'emendamento n. 17 del gruppo "Arcobaleno"
è ritirato; ne do lettura per il verbale:
Emendamento
Art. 31, comma 5
Il comma 5 è così sostituito:
"5. L'autorizzazione di spesa per le finalità della l.r.
3/2006 è determinata, per il triennio 2007/2009, in complessivi
euro 13.570.000, di cui annui euro 4.190.000 con riferimento ai
capitoli di spesa 33770 e 33771 aumentati per ciascuno di essi di
500.000 euro per l'anno 2007, 750.000 euro per gli anni 2008 e
2009. A tal fine, sono portati in diminuzione i capitoli di spesa
51300 e 51340 per pari importo.".
Pongo in votazione l'emendamento della II Commissione, che
recita:
Emendamento
Il comma 2 dell'articolo 31 è sostituito dal
seguente:
"
2. Al comma 2 dell'articolo 7 della legge regionale 3
gennaio 2006, n. 3 (Nuove disposizioni in materia di interventi
regionali per la promozione dell'uso razionale dell'energia), sono
aggiunte, in fine, le seguenti parole: "nella forma del contributo
in conto capitale"."
Consiglieri presenti: 33
Votanti e favorevoli: 23
Astenuti: 10 (Bortot, Ferraris, Fiou, Fontana Carmela, Frassy,
Lattanzi, Sandri, Squarzino Secondina, Tibaldi, Venturella)
Il Consiglio approva.
Presidente
- La parola al Consigliere Bortot
sull'articolo 31.
Bortot (Arc-VA)
- Molto velocemente, sottoscriviamo lo
spirito dell'articolo, ma ci asterremo nella votazione, perché
tutto l'articolo poi è ridotto all'uso razionale dell'energia, con
particolare riguardo a quella inerente alla realizzazione dei
progetti pilota e impianti dimostrativi. Noi lo abbiamo detto ieri
che in questo settore le dimostrazioni e le sperimentazioni sono
finite, è un settore maturo che crea lavoro, meno inquinamento, di
conseguenza ci asteniamo.
Spero che le intese arriveranno in Consiglio e vorrei dare 2
suggerimenti: il primo è che bisognerà per il fotovoltaico
coinvolgere la "DEVAL" perché i costi di allacciamento saranno cari
e rischiano di inficiare l'installazione di impianti; il secondo,
dobbiamo intervenire sulle norme urbanistiche perché vi è il
rischio che ci troviamo con veti dal punto di vista di tutele che
ci impediranno di fare investimenti massicci nel settore. La terza
cosa riguarda la filosofia di tutto il settore: sono meglio
impianti di medie dimensioni o impianti unifamiliari? Negli
appositi protocolli di intesa e nelle Commissioni vorremmo poter
dire la nostra a questo riguardo.
Presidente
- Pongo in votazione l'articolo 31 nel testo
così emendato:
Articolo 31
(Interventi regionali per la promozione dell'uso razionale
dell'energia. Modificazioni alla legge regionale 3 gennaio 2006, n.
3)
1. Al fine di promuovere ulteriormente lo sviluppo del
sistema energetico regionale, le iniziative volte a favorire l'uso
razionale dell'energia, con particolare riguardo a quelle inerenti
alla realizzazione di progetti-pilota o di impianti dimostrativi,
possono essere promosse dalla Regione con il sostegno, anche
finanziario, della Compagnia valdostana delle acque-Compagnie
Valdôtaine des eaux S.p.A. (CVA S.p.A.), mediante sottoscrizione di
appositi protocolli d'intesa.
2. Al comma 2 dell'articolo 7 della legge regionale 3 gennaio
2006, n. 3 (Nuove disposizioni in materia di interventi regionali
per la promozione dell'uso razionale dell'energia), sono aggiunte,
in fine, le seguenti parole: "nella forma del contributo in conto
capitale".
3. Dopo il comma 3 dell'articolo 21 della l.r. 3/2006, è
aggiunto il seguente:
"3bis. In deroga a quanto stabilito dal comma 2, le domande
comprese nella graduatoria di cui all'articolo 9 della l.r.
62/1993, relativa all'anno 2006, sono considerate ammissibili ad
agevolazione purché rispondenti ai requisiti stabiliti dalla
presente legge e dalle relative disposizioni applicative. Alle
predette domande non si applica quanto stabilito dall'articolo 12,
comma 2.".
4. Le disposizioni di cui all'articolo 7, comma 2, della l.r.
3/2006, come modificate dal comma 2, si applicano anche alle
domande di agevolazione la cui documentazione di spesa sia stata
emessa successivamente al 1° giugno 2005, a condizione che le
stesse siano presentate alla struttura regionale competente entro e
non oltre il 31 maggio 2007.
5. L'autorizzazione di spesa per le finalità della l.r.
3/2006 è determinata, per il triennio 2007/2009, in complessivi
euro 9.570.000, di cui annui euro 3.190.000 (obiettivo
programmatico 2.2.2.15, capitoli 33765, 33766, 33767, 33768, 33769,
33770, 33771, 33772, 33773 e 33774).
Consiglieri presenti: 32
Votanti e favorevoli: 22
Astenuti: 10 (Bortot, Ferraris, Fiou, Fontana Carmela, Frassy,
Lattanzi, Sandri, Squarzino Secondina, Tibaldi, Venturella)
Il Consiglio approva.
Presidente
- All'articolo 32 vi è l'emendamento n. 18 del
gruppo "Arcobaleno".
La parola al Consigliere Venturella.
Venturella (Arc-VA)
- Questo emendamento viene ritirato
in quanto c'è un preciso impegno del Presidente della III
Commissione Borre e dell'Assessore Cerise a vedere di sviluppare
tutto il tema in III Commissione.
Presidente
- L'emendamento n. 18 del gruppo "Arcobaleno"
è ritirato; ne do lettura per il verbale:
Emendamento
Articolo 32
Aggiungere nella rubrica dopo "termovalorizzazione" le parole
"di trattamento meccanico biologico".
Presidente
- Pongo in votazione l'articolo 32:
Consiglieri presenti: 32
Votanti e favorevoli: 22
Astenuti: 10 (Bortot, Ferraris, Fiou, Fontana Carmela, Frassy,
Lattanzi, Sandri, Squarzino Secondina, Tibaldi, Venturella)
Il Consiglio approva.
Presidente
- Pongo in votazione l'articolo 33:
Consiglieri presenti: 32
Votanti e favorevoli: 22
Astenuti: 10 (Bortot, Ferraris, Fiou, Fontana Carmela, Frassy,
Lattanzi, Sandri, Squarzino Secondina, Tibaldi, Venturella)
Il Consiglio approva.
Presidente
- Pongo in votazione l'articolo 34:
Consiglieri presenti: 32
Votanti e favorevoli: 22
Astenuti: 10 (Bortot, Ferraris, Fiou, Fontana Carmela, Frassy,
Lattanzi, Sandri, Squarzino Secondina, Tibaldi, Venturella)
Il Consiglio approva.
Presidente
- Vi è l'emendamento aggiuntivo della II
Commissione.
La parola al Presidente della Regione, Caveri.
Caveri (UV)
- In un minuto volevo solo rimarcare
l'importanza di questo emendamento che è stato presentato dalla
Commissione. Si tratta della presenza del Politecnico di Torino in
Valle d'Aosta che si sposterà, a partire dal prossimo anno
accademico, nell'ex Cotonificio "Brambilla" di Verrès, dove i
Consiglieri avranno la possibilità il 22 dicembre, in occasione del
consueto scambio degli auguri, di poter apprezzare il grandissimo
valore architettonico del lavoro che è stato svolto in questa ex
fabbrica, che si trasformerà per metà in un istituto di scuola
media superiore e per metà sarà non solo sede del Politecnico, ma
anche un centro per la ricerca scientifica e lo sviluppo
dell'innovazione tecnologica: questa è una delle novità più
importanti di tale legge finanziaria e mi auguro che su questo
possa esserci un voto unanime del Consiglio.
Presidente
- La parola al Consigliere Sandri.
Sandri (GV-DS-PSE)
- Almeno a livello personale devo dare
una delusione al Presidente, perché, pur apprezzando l'impegno e
l'aver messo a disposizione dell'Università - anche se non quella
della Valle d'Aosta, ma del Politecnico di Torino - degli
importanti strumenti sia di locali che di attrezzature, riprendendo
l'introduzione che ho fatto nel corso del dibattito a questa
finanziaria, devo dire che ho avuto una delusione da questo suo
intervento, perché speravo che lei fosse indenne da quella malattia
comunale che affligge il suo partito, invece prendo atto che un
altro pezzo di Aosta se ne va a Verrès, tutto questo senza nessun
indennizzo, senza particolari rinforzi della struttura a livello
della città di Aosta e che il posizionamento di questa
infrastruttura non rientra in una logica regionale, quindi con i
trasporti, la logistica... ma di viaggiare sulla tattica del giorno
dopo giorno. Credo che questo alla fine potrà portare qualche
vantaggio e qualche aspettativa positiva sul breve periodo, ma sul
lungo periodo lo pagheremo tutti, sia quelli che abitano lì vicino,
sia quelli che lo utilizzano, sia quelli che abitano in tutti gli
altri Comuni della nostra Regione.
Presidente
- Pongo in votazione l'emendamento della II
Commissione, che recita:
Emendamento
Dopo l'articolo 34 è inserito il seguente:
"Art. 34bis
(Promozione di servizi formativi e ricerca scientifica per lo
sviluppo dell'innovazione tecnologica)
1. La Regione promuove la costituzione, nell'edificio
denominato "ex cotonificio Brambilla", in Comune di Verrès, di un
nuovo polo per l'offerta di servizi formativi e di ricerca
scientifica, finalizzati allo sviluppo dell'innovazione tecnologica
in ambito regionale e al rafforzamento del tessuto
produttivo.
2. Per le finalità di cui al comma 1, la Giunta regionale è
autorizzata a stipulare convenzioni con l'Università della Valle
d'Aosta -
Université
de la Vallée d'Aoste ed altre
istituzioni universitarie.
3. L'onere per le convenzioni di cui al comma 2 è
determinato, per il triennio 2007/2009, in complessivi euro
2.100.000 di cui euro 700.000 per ciascuno anno (obiettivo
programmatico 2.2.4.04. - capitolo 56656 parz.).".
Consiglieri presenti: 33
Votanti e favorevoli: 23
Astenuti: 10 (Bortot, Ferraris, Fiou, Fontana Carmela, Frassy,
Lattanzi, Sandri, Squarzino Secondina, Tibaldi, Venturella)
Il Consiglio approva.
Presidente
- All'articolo 35 c'è l'emendamento n. 13 del
collega Sandri.
La parola al Consigliere Sandri.
Sandri (GV-DS-PSE)
- Questo emendamento è ritirato e
annuncio già il ritiro dei successivi che riguardano la scuola,
anche se poi ne farò un piccolo riassunto, perché nella sua
esposizione in risposta ai vari capitoli l'Assessore ha preso degli
impegni e dato delle spiegazioni che sono state convincenti.
Presidente
- L'emendamento n. 13 del Consigliere Sandri è
ritirato; ne do lettura per il verbale:
Emendamento
L'art. 35, comma 1, è così modificato:
le parole ", dopo aver prioritariamente utilizzato in tale
insegnamento tutto il personale interno con adeguata preparazione
nell'ambito dell'orario di servizio," sono abrogate.
Pongo in votazione l'articolo 35:
Consiglieri presenti: 33
Votanti e favorevoli: 23
Astenuti: 10 (Bortot, Ferraris, Fiou, Fontana Carmela, Frassy,
Lattanzi, Sandri, Squarzino Secondina, Tibaldi, Venturella)
Il Consiglio approva.
Presidente
- L'emendamento n. 15 del Consigliere Sandri è
ritirato; ne do lettura per il verbale:
Emendamento
È aggiunto l'articolo 35 bis:
"Art. 35 bis
1. Al fine di attuare la Legge regionale 18 del 2005, in
materia di revisione dei criteri per la formazione dell'organico,
il mantenimento delle piccole scuole di montagna, gli interventi
per la piena integrazione dei diversamente abili e degli stranieri
e per l'innalzamento dell'offerta turistica il capitolo 55145 è
aumentato di 500.000,00 € per ogni anno del triennio 2007/2009,
mentre il capitolo 64330 è ridotto di 500.000,00 € l'anno per lo
stesso triennio.".
Presidente
- L'emendamento n. 14 del Consigliere Sandri è
ritirato; ne do lettura per il verbale:
Emendamento
All'art. 36 è aggiunto il seguente secondo comma:
"2. Al fine di provvedere alla rimessa a norma e alla
riqualificazione degli edifici sede di scuole pubbliche secondarie
di secondo grado della città di Aosta sono stanziati 5.000.000,00
di euro per ciascun anno nel triennio 2007/2009 ad aumentare il
capitolo 56360. Delle stesse risorse finanziare è diminuito il
capitolo 38400 (Realizzazioni di interventi strutturali per la
difesa dei rischi idrogeologici).".
Pongo in votazione l'articolo 36:
Consiglieri presenti: 33
Votanti e favorevoli: 23
Astenuti: 10 (Bortot, Ferraris, Fiou, Fontana Carmela, Frassy,
Lattanzi, Sandri, Squarzino Secondina, Tibaldi, Venturella)
Il Consiglio approva.
Presidente
- All'articolo 37 vi è l'emendamento n. 15 del
gruppo "Arcobaleno".
La parola alla Consigliera Squarzino Secondina.
Squarzino (Arc-VA)
- Lo ritiro perché so che è inutile
discutere di questo. Votiamo contro l'articolo per tale motivo.
Presidente
- L'emendamento n. 15 del gruppo "Arcobaleno"
è ritirato; ne do lettura per il verbale:
Emendamento
All'art. 37, aggiungere il comma 1bis:
"1bis. In aggiunta al Centro territoriale permanente per
l'istruzione e la formazione in età adulta di cui al comma 1,
possono essere istituiti ulteriori Centri.".
Pongo in votazione l'articolo 37:
Consiglieri presenti: 32
Votanti: 26
Favorevoli: 23
Contrari: 3
Astenuti: 6 (Ferraris, Fiou, Fontana Carmela, Lattanzi, Sandri,
Tibaldi)
Il Consiglio approva.
Presidente
- L'emendamento n. 16 del Consigliere Sandri è
ritirato; ne do lettura per il verbale:
Emendamento
È aggiunto un art. 37 bis:
"Art. 37 bis
1. Al fine di adeguare la dotazione annua attribuita
all'Istituto Storico della Resistenza il relativo capitolo 57340 è
aumentato da 80.000,00 a 100.000,00 €, per ciascun anno dal 2007 al
2009, mentre il capitolo 57400 (Spese per manifestazioni ed
iniziative culturali e scientifiche) è ridotto di 20.000,00 per
ciascun anno dal 2007 al 2009.".
Presidente
- Pongo in votazione l'articolo 38:
Consiglieri presenti: 31
Votanti e favorevoli: 23
Astenuti: 8 (Bortot, Ferraris, Fiou, Fontana Carmela, Lattanzi,
Squarzino Secondina, Tibaldi, Venturella)
Il Consiglio approva.
Presidente
- Pongo in votazione l'articolo 39:
Consiglieri presenti: 31
Votanti e favorevoli: 23
Astenuti: 8 (Bortot, Ferraris, Fiou, Fontana Carmela, Lattanzi,
Squarzino Secondina, Tibaldi, Venturella)
Il Consiglio approva.
Presidente
- All'articolo 40 vi è l'emendamento n. 18 del
collega Sandri.
La parola al Consigliere Sandri.
Sandri (GV-DS-PSE)
- Siamo ormai in dirittura di arrivo,
questo mi fa piacere. L'emendamento n. 18 è un emendamento con sub
emendamento, come avevamo previsto. Lo rileggo per
comprensione:
"La Giunta regionale è delegata a deliberare la costituzione
di un'Agenzia regionale dei beni culturali e museali, a cui
affidare la gestione di tutti i beni culturali regionali e dei
musei della Valle d'Aosta; tale agenzia, retta da un consiglio di
amministrazione di nomina del Consiglio regionale, subentrerà nella
gestione di tutti i siti regionali entro 6 mesi dalla sua
costituzione e godrà delle risorse finanziarie previste attualmente
per la gestione di tali beni".
Questa è un'idea che possiamo trattare oggi o in futuro, perché
è un tema che potrebbe essere inserito in una "omnibus", è un tema
di riflessione cui mi sembra che anche il Presidente della Regione
abbia detto di essere interessato e che dovrebbe dare una
sistemazione e un'organizzazione migliore, tra l'altro impedendo
quell'obbrobrio dal punto di vista normativo che è la Regione che
vende i biglietti per far entrare nei musei. Non ultimo credo che
con agenzie di questo tipo si possa andare a una stabilizzazione
del lavoro precario, come discuteremo nella prossima risoluzione.
Per questo motivo ho presentato questo emendamento e, sulla base
delle risposte della Giunta, valuteremo il ritiro o la
conferma.
Presidente
- La parola all'Assessore all'istruzione e
cultura, Viérin Laurent.
Viérin L. (UV)
- Questo Assessorato ha promosso alcune
azioni mirate ad ottenere sistemi di valutazioni indispensabili
alla configurazione di possibili scenari futuri nella materia che
lei evocava. È stata avviata una sperimentazione pilota relativa
alla gestione dell'attività in seguito all'apertura del Forte di
Bard, quindi l'associazione... Faremo le nostre valutazioni sul
funzionamento di questa associazione, nel contempo è stato affidato
un incarico a un gruppo di lavoro pluridisciplinare per
l'elaborazione di un progetto per la ridefinizione della struttura
dell'offerta dei beni culturali della Regione. Data la complessità
- poi le fornirò l'allegato che specifica meglio questa cosa - e
l'importanza delle possibili ricadute in termini politici ed
economici di tali scelte, in questo momento si ritiene ancora di
essere nella fase di valutazione e di non intraprendere ancora
alcuna decisione. Il progetto di ente museale è da affrontare, ma
la complessità dell'argomento impone adeguati tempi per
rifletterci.
Presidente
- La parola al Consigliere Sandri.
Sandri (GV-DS-PSE)
- Sono un po' deluso dalla risposta
dell'Assessore, non per quello che ha detto lui che è lì da poco,
ma è la stessa risposta che abbiamo avuto nel 1999, quando dopo
aver messo, grazie al contributo di un ex funzionario della Regione
che è esponente del nostro partito, Gianni Torrione, nel programma
di legislatura 1998-2003 la costituzione dell'ente museale, dopo un
anno abbiamo chiesto se l'ente museale era in procinto di essere
costituito, ci è stato risposto: "stiamo studiando il problema". Lo
abbiamo riproposto nel 2003, nel 2004 ricordo di essermi mosso per
capire, ancora mi è stato detto che il problema era allo studio,
dopodiché è partita l'Associazione del Forte di Bard, cioè si è
proceduto in modo diverso. Ho l'impressione che, malgrado la sua
buona volontà, Assessore, il mondo andrà in un'altra direzione, che
è la direzione di avere "le mani libere". Mi è arrivato dalla
Presidenza della Regione il rendiconto di qualche mese
dell'Associazione del Forte di Bard, pertanto ritiro l'emendamento,
ma solo perché dal prossimo Consiglio ce ne divertiremo con
interpellanze, interrogazioni e mozioni, perché non avete alcuna
voglia di fare nulla, non avete nessuna motivazione per fare
qualcosa, quindi prendiamo atto negativamente del vostro
atteggiamento.
Presidente
- L'emendamento n. 18, nel testo originale e
con l'ulteriore modifica, del Consigliere Sandri è ritirato; do
rispettivamente lettura dei testi:
Emendamento
All'art. 40 è aggiunto un comma 2:
"2. La Giunta regionale è delegata a deliberare la
costituzione di un'Agenzia regionale dei beni culturali e museali,
a cui affidare la gestione di tutti i beni culturali regionali e
dei musei della Valle d'Aosta; tale agenzia, retta da un consiglio
di amministrazione di nomina del Consiglio regionale, subentrerà
nella gestione di tutti i siti regionali entro sei mesi dalla sua
costituzione e l'Associazione Forte di Bard per la valorizzazione
del turismo culturale del Forte di Bard non potrà più avere
finanziamenti regionali.".
Emendamento modificato
All'emendamento n. 18 le parole comprese tra "e
l'Associazione Forte di Bard" e "finanziamenti regionali" sono
sostituite dalle seguenti: "e godrà delle risorse finanziarie
previste attualmente per la gestione di tali beni".
Pongo in votazione l'articolo 40:
Consiglieri presenti: 30
Votanti: 24
Favorevoli: 22
Contrari: 2
Astenuti: 6 (Ferraris, Fiou, Fontana Carmela, Lattanzi, Sandri,
Tibaldi)
Il Consiglio approva.
Presidente
- Vi sono ora alcuni emendamenti: il n. 19 del
gruppo "Arcobaleno", che prevede l'introduzione dell'articolo 40
bis e i seguenti emendamenti del Consigliere Sandri: il n. 17, che
prevede ugualmente l'introduzione dell'articolo 40 bis; il n. 20,
che prevede l'introduzione dell'articolo 40 ter, e il n. 1, che
introduce un nuovo titolo: il titolo III "Misure di aumento delle
entrate".
La parola al Consigliere Sandri.
Sandri (GV-DS-PSE)
- Sempre per l'apprezzamento di quanto
è stato detto nella risposta alle domande sui capitoli,
l'emendamento n. 17, relativo alla Fondazione dell'Istituto
musicale, e l'emendamento n. 20, relativo all'attività teatrale,
sono ritirati.
Presidente
- Gli emendamenti nn. 17 e 20 del Consigliere
Sandri sono ritirati, ne do rispettivamente lettura per il
verbale:
Emendamento
È aggiunto un articolo 40 bis:
"Art. 40 bis
1. Al fine di garantire la totale copertura dei costi del
personale, con gli aggiornamenti previsti dall'attuazione delle
norme contrattuali e la copertura dei costi per l'attuazione della
Riforma, nonché l'avvio di alcuni bienni di specializzazione il
contributo annuo per il funzionamento della Fondazione Istituto
musicale della Valle d'Aosta è aumentato di 1.000.000,00 €.
Pertanto il capitolo 57490 raggiunge una consistenza di
4.346.500,00 € per il 2007, 4.211.000,00 € per il 2008/2009.
Parallelamente il capitolo 57400 (Spese per manifestazioni ed
iniziative culturali e scientifiche) è ridotto di 1.000.000,00 di €
per ciascun anno dal 2007 al 2009.".
Emendamento
È aggiunto un articolo 40 ter:
"Art. 40 ter
1. Al fine di sostenere l'attività teatrale, sia in lingua
italiana sia in lingua francese, il capitolo 57491 (Contributi per
lo svolgimento dell'attività teatrale) è aumentato di 100.000,00 €
per ciascun anno dal 2007 al 2009, mentre il capitolo 57400 (Spese
per manifestazioni ed iniziative culturali e scientifiche) è
ridotto per ciascuna del triennio 2007/2009 di 100.000,00
€.".
La parola al Consigliere Sandri.
Sandri (GV-DS-PSE)
- Rimane l'emendamento n. 1, di cui
volevo capire l'atteggiamento del Governo, nel senso che questo è
un capitolo che prevede un aumento delle entrate, lo leggo:
"Sovrimposta sugli autoveicoli per il trasporto privato con
particolare emissione di gas serra
.
1. Al fine di contenere
l'emissione di gas serra, per raggiungere alle date previste i
livelli indicati dal protocollo di Kyoto, adottati dalla Repubblica
Italiana, tutti gli autoveicoli ad uso privato con emissione di
anidride carbonica superiore a 200 gr./km. sono
assoggettati..."
- questa è una competenza ex articolo 12 dello
Statuto -
"... ad una sovrattassa annuale di 5 € per grammo di
anidride carbonica superiore a 200, con esenzione del pagamento per
importi sino a 10 €.
2. La sovrattassa di cui al comma 1 dovrà essere pagata
annualmente, con modalità stabilite dalla Giunta regionale e
concorrerà ai parametri da rispettare per ottenere l'erogazione di
carburanti in esenzione.
3. Le risorse finanziarie di cui ai precedenti commi sono
destinate al nuovo capitolo 01170 con una previsione di Entrate per
il 2007 di 100.000 €, per il 2008 di 120.000 e per il 2009 di
150.000 €.
4. Il capitolo di spesa 30500 (Trattamento economico a tutto
il personale regionale) è incrementato delle risorse finanziarie di
cui al precedente comma.".
Andiamo quindi a recuperare delle risorse sull'effetto serra e
le rigiriamo in termini di capacità di rispondere ai bisogni di
formazione del personale regionale.
Presidente
- La parola al Consigliere Venturella.
Venturella (Arc-VA)
- Anche noi per dichiarare che
l'emendamento è ritirato.
Presidente
- L'emendamento n. 19 del gruppo "Arcobaleno"
è ritirato; ne do lettura per il verbale:
Emendamento
Al capo VIII, aggiungere il seguente:
"Art. 40bis
(Fondazione per la valorizzazione e la divulgazione del
patrimonio musicale tradizionale e per lo sviluppo e la diffusione
della cultura musicale)
1. È aumentata di 200.000 euro annui, a valere per il
triennio 2007/2009, l'autorizzazione di spesa in riferimento alla
legge regionale 17 marzo 1992, n. 8 (Interventi regionali a favore
di una Fondazione per la valorizzazione e la divulgazione del
patrimonio musicale tradizionale e per lo sviluppo e la diffusione
della cultura musicale in Valle d'Aosta) (cap. 57490). È diminuita
di pari importo l'autorizzazione di spesa in riferimento alla legge
regionale 28 giugno 1991, n. 20 (Promozione di una fondazione per
la formazione professionale turistica) (cap. 64330).".
Presidente
- La parola all'Assessore alle attività
produttive e politiche del lavoro, La Torre.
La Torre (FA)
- Ormai è palese l'impegno che stiamo
cercando di mettere su queste argomentazioni, quindi anche i
suggerimenti che vengono dall'emendamento del collega Sandri sono
sicuramente interessanti, ma oggi, non avendo ancora la competenza
sulla motorizzazione, non siamo ancora in grado di andare fino in
fondo a una valutazione di questo tipo, quindi non credo che oggi
siamo in condizione di mettere delle sovrattasse. Vi è però una
volontà di discutere su tutta la questione delle benzine e
dell'impatto ambientale che esse generano, per cui credo che in
questo Consiglio e nelle Commissioni potremo trovare un terreno su
cui spero tutto il Consiglio si possa riconoscere ed emettere dei
regolamenti e delle leggi che vadano nella direzione di tutti, per
questo lo invito a ritirare l'emendamento.
Si dà atto che dalle ore 18,16 presiede il Vicepresidente
Lanièce.
Presidente
- La parola al Consigliere Lattanzi.
Lattanzi (CdL)
- L'Assessore si è barricato dietro un
aspetto di tipo tecnico di competenze, voglio essere molto più
politico ed esplicito sul tema. Ci siamo già stati in occasione dei
regolamenti che prevedevano l'esclusione dei buoni benzina agli
"Euro 0". Voglio ribadire che, quando si parla di tassare chi
inquina, dovete andare con "i piedi più deboli", perché chi emette
gas serra è la persona che non si è potuta permettere negli ultimi
15 anni di cambiare la "Panda", l'"Ape", non è la gente ricca che
ha il fuoristrada, come tu pensi, che inquina, quelli non hanno
quei coefficienti. Consigliere Sandri, mi dispiace dover essere io
quello che ti fa notare che chi oggi inquina sono i poveri del
mondo e che, invece che essere tassati, dovrebbero essere aiutati a
modificare l'inquinamento ambientale. Questa cultura del colpire
attraverso le tasse oggi chi non si può permettere di cambiare
l'auto...
(interruzione dell'Assessore La Torre, fuori
microfono)
... stiamo parlando dell'emendamento che il Consigliere Sandri
non mi pare abbia ancora ritirato e che prevede una tassazione di 5
€ per ogni milligrammo, quello che ha spiegato e che ho ascoltato
con attenzione. Sono sbalordito perché non si riesce a capire da
parte vostra...
(interruzione del Presidente della Regione, fuori
microfono)
... ma tu che sei bravo con le auto, se ti dico che una "Panda"
di 15 anni consuma più di un motorino nuovo, tu mi dici: "hai
ragione". Bene, andiamo a tassare quel poveraccio che non ha avuto
i soldi per cambiarsi la macchina o l'"Ape" negli ultimi 15 anni.
Ogni tanto mi trovo in macchina ad inseguire quei camion vecchi che
inquinano in una maniera pazzesca...
(nuova interruzione del Presidente della Regione, fuori
microfono)
... non mi pare che la Moratti ci sia riuscita, ci ha provato,
come ci sta provando il collega Sandri, ma non mi sembra che ci sia
riuscita, perché auspico che persone di buon senso facciano capire
che oggi chi inquina sono i più poveri e, se li vogliamo aiutare a
non inquinare, c'è solo da aiutarli, non punirli con le tasse.
Presidente
- La parola al Consigliere Venturella.
Venturella (Arc-VA)
- Naturalmente siamo d'accordissimo
con l'"emendamento Sandri", perché crediamo che l'emendamento vada
nella direzione di colpire la quantità di grammi di "CO2" prodotta
per km. percorso, che non c'entra nulla con l'"Euro 0", "Euro 1",
"Euro 2", "Euro 3", "Euro 4", perché dipende dalla cilindrata, dal
peso della macchina, per cui la quantità di "CO2" prodotta dipende
da quanto l'auto è potente. La "Panda Euro 0" non è compresa
infatti in questo emendamento, perché produce meno di 200 gr.
per..., le polveri sospese, il benzene...
(interruzione del Consigliere Lattanzi, fuori
microfono)
...
mi pare che l'"Automobilclub" e "Legambiente" abbiano
pubblicato un libro bianco, con più di 2-3.000 tipi di auto con a
fianco i grammi di "CO2" prodotti per km. e che hanno sì attinenza
con l'anno di fabbricazione, ma è soprattutto una questione di
peso, di potenza, di KWatt, anche se è "Euro 5", ad esempio un 3000
di cilindrata, produce più di 200 gr. di "CO2" per km. ed è quello
che si vuole colpire.
Presidente
- La parola al Consigliere Sandri.
Sandri (GV-DS-PSE)
- Ho l'impressione che il Consigliere
Lattanzi ogni tanto dovrebbe leggere di più, perché si è preso una
topica micidiale. Lei avrebbe preso una posizione condivisibile se
si fosse parlato di castigare gli "Euro 0" rispetto agli "Euro 4",
cosa che ha fatto qualcun altro in quest'aula, ma non c'entra con
questa proposta, la quale invece va a colpire un altro tipo di
inquinamento: quello da gas serra, che è direttamente proporzionale
alla cilindrata. Qui si vanno a colpire le auto che viaggiano dai
150 KWatt in su; la vecchia "500" la vecchia "850", la "Bravo" sono
tutte fuori, sono dentro le "X5", le "Ferrari", i "Volvo XC90", per
fare degli esempi. Mi permetterà collega di farle avere il plico...
non quello di "Legambiente", perché sono troppo "Verdi" e non mi
fido, ma c'è un plico pubblicato dall'Unione europea, che indica
tutti i modelli prodotti dal 1999 ad oggi. Diciamo che mediamente
viaggiano dai 2800 di cilindrata se sono in su... dai 2500 di
cilindrata in su se sono a benzina. Si va a colpire un piccolissimo
numero di auto, ma soprattutto si vuole dare un segnale educativo
di incentivare a una mobilità più "soft", nel senso che non ha
molto senso andare in giro, noi che pesiamo intorno al quintale
salvo le lodevoli eccezioni, trasportati da una macchina che ne
pensa 20-25. Quando vado al parcheggio e penso a tutti i quintali
che qualcuno ritiene indispensabile avere intorno per farsi bello,
qualche preoccupazione dal punto di vista psicologico viene fuori.
Penso che una riflessione su uno strumento che deve essere uno
strumento per muoversi, non per farsi vedere o per dire: "posso
andare a 250 km/h" quando sulle autostrade italiane a più di 130
non si può andare... io ho una grande passione di andare a correre
con la mia auto negli autodromi... per cui ognuno di noi deve
riflettere su queste cose, nel senso che la proposta di tale tassa
vuole far riflettere su un andazzo esistente: questo aumento dei
"SUV", auto di grossa cilindrata, ed è una "cosa" che non è
valdostana, ma europea. Vi sono delle città che stanno pensando di
proibire l'entrata ai "SUV", perché è un'esagerazione questo tipo
di automezzo: grande, pesante, pericoloso, anche perché sono meno
protetti di altri dal punto di vista dell'impatto con i pedoni,
soprattutto in un territorio piccolo come quello della Valle
d'Aosta. Tornando a questo, le farò avere il materiale, credo che
l'Assessore abbia capito che si tratta di una cosa collaterale
rispetto a quella di cui ha parlato lei, la volontà di lavorare c'è
anche da parte nostra, quindi spero che prossimamente avremo la
possibilità di realizzare qualcosa di positivo. L'emendamento è
ritirato.
Presidente
- L'emendamento n. 1 del collega Sandri è
ritirato; ne do lettura per il verbale:
Emendamento
Al DL 135 è aggiunto un nuovo Titolo III "Misure di Aumento
delle Entrate"
"Art. 40 bis
(Sovrimposta sugli autoveicoli per il trasporto privato con
particolare emissione di gas serra)
1. Al fine di contenere l'emissione di gas serra, per
raggiungere alle date previste i livelli indicati dal protocollo di
Kyoto, adottati dalla Repubblica Italiana, tutti gli autoveicoli ad
uso privato con emissione di anidride carbonica superiore a 200
gr./km sono assoggettati ad una sovrattassa annuale di 5 € per
grammo di anidride carbonica superiore a 200, con esenzione del
pagamento per importi sino a 10 €.
2. La sovrattassa di cui al comma 1 dovrà essere pagata
annualmente, con modalità stabilite dalla Giunta regionale e
concorrerà ai parametri da rispettare per ottenere l'erogazione di
carburanti in esenzione.
3. Le risorse finanziarie di cui ai precedenti commi sono
destinate al nuovo capitolo 01170 con una previsione di Entrate per
il 2007 di 100.000 €, per il 2008 di 120.000 e per il 2009 di
150.000 €.
4. Il capitolo di spesa 30500 (Trattamento economico a tutto
il personale regionale) è incrementato delle risorse finanziarie di
cui al precedente comma.".
La parola al Consigliere Lattanzi.
Lattanzi (CdL)
- Solo una battuta per non tediare i
colleghi. Accetterò con grande piacere di leggere la documentazione
che lei mi fornirà, forse lei non sa che nell'ultimo anno ho
partecipato almeno a 4 convegni sulle risorse rinnovabili,
l'inquinamento, il gas serra, è una cosa che mi interessa, ho 3
figli e il futuro dei miei figli mi interessa, quindi ho un animo
ambientalista pur non essendo troppo radicale. In questo contesto
credo che lei possa condividere con me... e sarò disponibile ad
accettare emendamenti di questo tipo il giorno dopo che avrò visto
da parte delle amministrazioni pubbliche la riduzione dei gas serra
attraverso l'abbattimento dei gas inquinanti del pubblico, perché
l'80% dell'inquinamento dei gas serra è prodotto dalle
amministrazioni pubbliche che continuano a tenere i termosifoni a
200 all'ora con le finestre aperte! Quando vedrò che il pubblico
comincerà a tassarsi e a ridurre i gas serra, accetterò emendamenti
che tassino il privato.
Presidente
- L'emendamento n. 10 del collega Sandri è
ritirato; ne do lettura per il verbale:
Emendamento
All'art. 41 è aggiunto il seguente comma 2:
"2. Il finanziamento della legge regionale 47/99, per la
valorizzazione del comprensorio del Marais nei comuni di La Salle e
Morgex, prevista dall'allegato B del comma precedente è vincolata
al rispetto dei diritti di derivazione dell'acqua dei Consorzi di
Miglioramento Fondiario "Ru du moulin", "Ru Entre la Salle", "La
Salle Nord" e "Morgex".".
Pongo in votazione l'articolo 41:
Consiglieri presenti: 30
Votanti: 24
Favorevoli: 21
Contrari: 3
Astenuti: 6 (Ferraris, Fiou, Fontana Carmela, Lattanzi, Sandri,
Tibaldi)
Il Consiglio approva.
Presidente
- Pongo in votazione l'articolo 42:
Consiglieri presenti: 28
Votanti: 24
Favorevoli: 20
Contrari: 4
Astenuti: 4 (Ferraris, Fiou, Fontana Carmela, Sandri)
Il Consiglio approva.
Presidente
- Pongo in votazione l'articolo 43:
Consiglieri presenti: 30
Votanti e favorevoli: 22
Astenuti: 8 (Ferraris, Fiou, Fontana Carmela, Lattanzi, Sandri,
Squarzino Secondina, Tibaldi, Venturella)
Il Consiglio approva.
Presidente
- Pongo in votazione l'allegato A:
Consiglieri presenti: 31
Votanti: 27
Favorevoli: 22
Contrari: 5
Astenuti: 4 (Ferraris, Fiou, Fontana Carmela, Sandri)
Il Consiglio approva.
Presidente
- Pongo in votazione l'allegato B:
Consiglieri presenti: 31
Votanti: 27
Favorevoli: 22
Contrari: 5
Astenuti: 4 (Ferraris, Fiou, Fontana Carmela, Sandri)
Il Consiglio approva.
Presidente
- Pongo in votazione il disegno di legge nel
suo complesso:
Consiglieri presenti: 32
Votanti: 28
Favorevoli: 23
Contrari: 5
Astenuti: 4 (Ferraris, Fiou, Fontana Carmela, Sandri)
Il Consiglio approva.
