Classificazione
TURISMO E INDUSTRIA ALBERGHIERA


Resoconto integrale del dibattito dell'aula
Oggetto del Consiglio n. 1841 del 7 febbraio 2001 - Resoconto
OGGETTO N. 1841/XI Disegno di legge: "Riforma
dell’organizzazione turistica regionale.
Modificazioni alla legge regionale 7 giugno 1999, n. 12 (Principi e
direttive per l’esercizio
dell’attività commerciale) e abrogazione delle leggi
regionali 29 gennaio 1987, n. 9, 17 febbraio 1989, n. 14, 2 marzo
1992, n. 4, 24 giugno 1992, n. 33, 12 gennaio 1994, n. 1 e 28
luglio 1994, n. 35".
CAPO I DISPOSIZIONI GENERALI
Articolo 1 (Oggetto e finalità)
1. Allo scopo di promuovere lo sviluppo del turismo nel
territorio regionale, la presente legge detta norme per la riforma
dell'organizzazione turistica della Valle d'Aosta, in particolare
per quanto concerne:
a) la pianificazione, il coordinamento, il monitoraggio e la
realizzazione di iniziative dirette alla promozione dell'offerta
turistico-commerciale regionale nel suo complesso, tenuto conto che
l'intero territorio della regione è considerato turisticamente
rilevante;
b) la promozione di idonei strumenti di valorizzazione e
commercializzazione dell'offerta turistico-commerciale regionale in
tutte le sue componenti ed articolazioni;
c) l'organizzazione, sul territorio regionale, di adeguati
servizi di informazione, assistenza e accoglienza turistica.
CAPO II ATTIVITÀ DI PROMOZIONE, COORDINAMENTO E MONITORAGGIO
Articolo 2 (Organizzazione dell'attività promozionale
turistica)
1. Al fine di incrementare il movimento turistico verso il
territorio regionale e di favorire il prolungamento delle stagioni
turistiche, nonché la destagionalizzazione e la più ampia
diffusione sul territorio dei flussi turistici, la Regione provvede
alla pianificazione e all'attuazione di idonee iniziative destinate
ad affermare sul mercato nazionale ed internazionale un'adeguata
immagine della Valle d'Aosta, nonché a promuoverne l'offerta
turistica nel suo complesso.
2. Le iniziative di cui al comma 1 sono definite ed approvate
dalla Giunta regionale e consistono in:
a) effettuazione di campagne pubblicitarie sui mercati di
origine dei flussi turistici, avvalendosi dei mezzi di
comunicazione ritenuti più idonei;
b) partecipazione a o organizzazione di mostre, fiere,
esposizioni, manifestazioni, spettacoli e convegni aventi
particolare riflesso sull'immagine turistica della Valle
d'Aosta;
c) acquisto, edizione e produzione di materiale promozionale e
pubblicitario;
d) effettuazione di studi, indagini e ricerche volti a
raccogliere elementi utili per l'impostazione e la successiva
verifica dell'efficacia dell'attività promozionale e per la
conoscenza, l'organizzazione e la valorizzazione delle risorse
turistiche regionali;
e) individuazione di un logo identificativo del prodotto
turistico regionale da utilizzare nell'ambito delle iniziative
promozionali e pubblicitarie attuate dalla Regione e, previa
autorizzazione della struttura regionale competente in materia di
turismo, nell'ambito di quelle attuate da operatori turistici;
f) effettuazione di ogni altra iniziativa idonea a favorire
l'incremento del movimento turistico verso la regione e la migliore
organizzazione dell'offerta turistica valdostana.
3. Nello svolgimento dell'attività promozionale, la Regione può
avvalersi della collaborazione e del concorso di enti pubblici e
privati.
Articolo 3 (Attività di coordinamento e monitoraggio)
1. La Regione promuove la creazione di strumenti in grado di
realizzare un efficace e continuo raccordo fra le strategie di
comunicazione, promozione e accoglienza turistica e le iniziative
attuate per la commercializzazione del prodotto turistico
regionale, nonché di assicurare un'adeguata azione di monitoraggio
del mercato e dell'offerta turistico-commerciale valdostana.
2. L'Osservatorio regionale del commercio e del turismo previsto
dall'articolo 11 della legge regionale 7 giugno 1999, n. 12
(Principi e direttive per l'esercizio dell'attività commerciale),
come modificato dall'articolo 4 della presente legge, rientra tra
gli strumenti di cui al comma 1 e persegue le seguenti
finalità:
a) garantire gli elementi informativi per impostare la
programmazione regionale nei settori del commercio e del turismo e
per valutare il grado di attuazione ed efficacia degli
interventi;
b) promuovere l'acquisizione, l'elaborazione e la diffusione
delle informazioni e delle statistiche per una migliore conoscenza
dei settori del commercio e turismo, valorizzando i dati ricavabili
dagli archivi di natura amministrativa, curando un rapporto di
scambio informativo tra le banche dati degli enti pubblici,
evitando duplicazioni di adempimenti per gli operatori e per le
stesse Amministrazioni pubbliche.
Articolo 4 (Modificazioni all'articolo 11 della l.r.
12/1999)
1. La lettera a) del comma 2 dell'articolo 11 della l.r. 12/1999
è sostituita dalla seguente:
"a) collaborare alla realizzazione di un sistema di monitoraggio
della rete distributiva, con l'apporto dei Comuni e del sistema
informativo delle Camere di commercio per l'utilizzazione dei dati
indicati nella modulistica relativa alle comunicazioni, alle
autorizzazioni e alle denunce all'Ufficio del registro delle
imprese di cui all'articolo 10, comma 5, del d.lgs. 114/1998;".
2. La lettera b) del comma 2 dell'articolo 11 della l.r. 12/1999
è sostituita dalla seguente:
"b) collaborare alla realizzazione di un sistema di monitoraggio
del mercato turistico in grado di fornire informazioni a carattere
dinamico sui principali fenomeni del mercato stesso e di garantire
una costante osservazione delle caratteristiche e dell'evoluzione
delle imprese turistiche al fine di favorire lo sviluppo e
l'innovazione dell'offerta turistica regionale;".
3. Il comma 4 dell'articolo 11 della l.r. 12/1999 è sostituito
dal seguente:
"4. Per il conseguimento delle sue finalità, l'Osservatorio
regionale, per il tramite della struttura regionale competente in
materia di turismo e commercio, provvede a:
a) promuovere indagini e ricerche e attivare collaborazioni per
lo studio delle problematiche strutturali ed economiche dei settori
del commercio e del turismo, anche avvalendosi della collaborazione
della struttura regionale competente in materia di statistica;
b) collaborare all'elaborazione e all'attivazione di un sistema
di rilevazione dei flussi turistici che consenta una tempestiva
valutazione del loro andamento, in quanto strumento essenziale per
indirizzare le politiche di marketing della Regione e degli
operatori turistici, pubblici e privati, la cui struttura e
modalità di attuazione sono definite con deliberazione della Giunta
regionale, su proposta dell'Assessore regionale competente in
materia di turismo;
c) pubblicare un rapporto annuale sullo stato della rete
distributiva regionale e sull'andamento del settore turistico;
d) esprimere pareri sui programmi promozionali della Regione,
favorendone il raccordo con analoghe iniziative degli altri
operatori, pubblici e privati;
e) predisporre annualmente il programma della propria attività
per l'anno successivo.".
4. Il comma 6 dell'articolo 11 della l.r. 12/1999 è
abrogato.
Articolo 5 (Inserimento dell'articolo 11bis alla l.r.
12/1999)
1. Dopo l'articolo 11 della l.r. 12/1999, come modificato
dall'articolo 4 della presente legge, è inserito il seguente:
"Articolo 11bis
(Composizione e funzionamento dell'Osservatorio regionale)
1. L'Osservatorio regionale è nominato con decreto del
Presidente della Giunta regionale ed è composto da:
a) l'Assessore regionale competente in materia di turismo e
commercio o suo delegato, che lo presiede;
b) il dirigente della struttura regionale competente in materia
di turismo e commercio, o suo delegato;
c) il dirigente della struttura regionale competente in materia
di promozione e sviluppo delle attività turistiche e sportive, o
suo delegato;
d) il dirigente della struttura regionale competente in materia
di strutture ricettive e attività economiche terziarie, o suo
delegato;
e) il dirigente della struttura regionale competente in materia
di industria, o suo delegato;
f) il dirigente della struttura regionale competente in materia
di beni culturali, o suo delegato;
g) il dirigente della struttura regionale competente in materia
di agricoltura, o suo delegato;
h) un rappresentante degli enti locali, designato dal Consiglio
permanente degli enti locali di cui all'articolo 60 della legge
regionale 7 dicembre 1998, n. 54 (Sistema delle autonomie in Valle
d'Aosta);
i) quattro rappresentanti designati d'intesa tra le associazioni
di categoria maggiormente rappresentative delle imprese operanti
nel settore del turismo;
j) due rappresentanti designati d'intesa tra le associazioni di
categoria maggiormente rappresentative delle imprese operanti nel
settore del commercio;
k) un rappresentante designato d'intesa tra le associazioni dei
consumatori, riconosciute ai sensi dell'articolo 5 della legge 30
luglio 1998, n. 281 (Disciplina dei diritti dei consumatori e degli
utenti);
l) due rappresentanti designati d'intesa tra le organizzazioni
sindacali dei lavoratori dipendenti dei settori turistico e
commerciale;
m) due rappresentanti designati d'intesa tra le Aziende di
informazione e accoglienza turistica – Syndicats
d'initiatives;
n) un rappresentante designato d’intesa tra i
consorzi di operatori turistici riconosciuti esistenti in Valle
d'Aosta.
2. La struttura regionale competente in materia di turismo e
commercio richiede agli organismi interessati di designare i propri
rappresentanti entro trenta giorni dalla relativa richiesta;
trascorso tale termine, in difetto di designazioni, provvede la
Giunta regionale su proposta dell'Assessore regionale competente in
materia di turismo e commercio.
3. I componenti dell'Osservatorio regionale debbono avere
adeguata esperienza nei loro settori specifici, turistico o
commerciale, o essere in possesso di titoli di studio idonei a
comprovare la loro competenza negli specifici settori del turismo o
del commercio o, in generale, in materia di economia o
statistica.
4. L'Osservatorio regionale, nella seduta d'insediamento,
approva il regolamento interno recante la disciplina e le modalità
per il proprio funzionamento.
5. L'Osservatorio è convocato dall'Assessore regionale
competente in materia di turismo e commercio almeno due volte
l'anno e ogniqualvolta se ne ravvisi la necessità; deve inoltre
essere convocato entro il termine di quindici giorni dalla
richiesta fatta da almeno un terzo dei componenti l'Osservatorio
stesso.
6. Alle riunioni dell'Osservatorio regionale possono essere
invitati a partecipare, senza diritto di voto, esperti o
rappresentanti di enti o associazioni interessati all'attività
dell'Osservatorio medesimo.
7. Le funzioni di segreteria dell'Osservatorio regionale sono
assicurate da un funzionario designato nell'ambito dell'Assessorato
regionale competente in materia di turismo e commercio.
8. L'Osservatorio regionale dura in carica cinque anni; sessanta
giorni prima della sua scadenza la struttura regionale competente
in materia di turismo e commercio invita gli organismi interessati,
affinché provvedano a designare i loro rappresentanti, effettivi e
supplenti.".
Articolo 6 (Sistema Informativo Regionale del Commercio e del
Turismo)
1. È istituito il Sistema Informativo regionale del Commercio e
del Turismo (SIRECT), per lo svolgimento delle seguenti
attività:
a) valutazione della consistenza e dell'evoluzione delle
caratteristiche strutturali della rete distributiva al dettaglio e
comparazione del fenomeno distributivo tra le varie parti del
territorio regionale e la rete distributiva nazionale;
b) realizzazione di un sistema di monitoraggio del mercato
turistico in grado di fornire informazioni a carattere dinamico sui
principali fenomeni del mercato stesso e di garantire una costante
osservazione delle caratteristiche e dell'evoluzione delle imprese
turistiche al fine di favorire lo sviluppo e l'innovazione
dell'offerta turistica regionale.
2. Alla realizzazione e alla gestione del SIRECT provvede
l'Assessorato regionale competente in materia di turismo e
commercio, in collaborazione con la struttura regionale competente
in materia di sistemi informativi e con i Comuni, sulla base delle
indicazioni fornite dall'Osservatorio regionale del commercio e del
turismo.
3. Per gli adempimenti di cui al comma 2, possono essere
stipulate convenzioni con soggetti, pubblici e privati, aventi
specifica competenza nei settori della distribuzione commerciale,
del marketing e del turismo.
4. Nell'ambito del SIRECT è realizzata una Banca dati regionale
centralizzata contenente i principali dati relativi alla rete di
vendita e all'infrastruttura turistica, nonché al monitoraggio del
mercato turistico e commerciale.
5. I Comuni e le Aziende di informazione e accoglienza turistica
- Syndicats d'initiatives di cui all'articolo 12 collaborano al
regolare aggiornamento della Banca dati regionale sulla base dei
dati statistici e amministrativi in loro possesso e, nel caso dei
Comuni, sulla base dei dati relativi alle autorizzazioni rilasciate
e alle comunicazioni pervenute.
6. L'Assessorato regionale competente in materia di turismo e
commercio definisce le modalità di accesso alla Banca dati
regionale da parte dei privati interessati.
Articolo 7 (Programma informatico)
1. Entro un anno dall'entrata in vigore della presente legge, la
struttura regionale competente in materia di sistemi informativi,
in collaborazione con l'Assessorato regionale competente in materia
di turismo e commercio e sulla base delle indicazioni fornite
dall'Osservatorio regionale del commercio e del turismo, cura,
avvalendosi di esperti, la creazione di un programma informatico di
archiviazione dei principali dati delle attività turistiche e della
rete distributiva, che sia compatibile con il sistema informatico
dei servizi camerali, in grado di gestire le procedure di
autorizzazione e di comunicazione previste dal decreto legislativo
31 marzo 1998, n. 114 (Riforma della disciplina relativa al settore
del commercio, a norma dell'articolo 4, comma 4, della legge 15
marzo 1997, n. 59).
2. Il programma di cui al comma 1 è ceduto gratuitamente ed è
utilizzato dai Comuni e dalle Aziende di informazione e accoglienza
turistica – Syndicats d'initiatives.
3. La Giunta regionale definisce con propria deliberazione le
modalità di collegamento dei Comuni con la struttura regionale
competente in materia di servizi camerali ai fini dell'acquisizione
dei dati relativi alle iscrizioni nel registro delle imprese e nel
repertorio economico ed amministrativo.
Articolo 8 (Modalità di realizzazione della Banca dati
regionale)
1. La Banca dati regionale di cui all'articolo 6, comma 4, è
costituita per fasi successive nel corso di un triennio.
2. Entro un anno dall'entrata in vigore della presente legge, il
soggetto incaricato della gestione del SIRECT provvede, con la
collaborazione dei Comuni e della struttura regionale competente in
materia di servizi camerali, a raccogliere i dati relativi alle
caratteristiche anagrafiche e tipologiche degli esercizi
commerciali e turistici della regione.
3. Entro il termine di cui al comma 2, i Comuni forniscono
notizie sulle principali variazioni intervenute nella rete
distributiva al dettaglio nel corso dell'anno 2000.
4. Entro venti mesi dall'entrata in vigore della presente legge,
il soggetto incaricato della gestione del SIRECT invia a ciascun
Comune l'elenco delle attività commerciali e turistiche operanti
nel rispettivo territorio, affinché il Comune provveda, entro
sessanta giorni, al riscontro della loro correttezza e completezza
e all'aggiornamento in relazione alle variazioni intervenute.
5. Entro tre anni dall'entrata in vigore della presente legge,
la Banca dati regionale è integrata, con le procedure e le modalità
definite dall'Assessorato regionale competente in materia di
turismo e commercio, sulla base delle indicazioni fornite
dall'Osservatorio regionale del commercio e del turismo, da
ulteriori dati utili ai fini di una più completa conoscenza
dell'infrastruttura turistica e commerciale della regione.
6. Ultimata la fase di costituzione della Banca dati regionale,
l'aggiornamento dei dati avviene secondo modalità e tempi definiti
dall'Assessorato regionale competente in materia di turismo e
commercio, sulla base delle indicazioni fornite dall'Osservatorio
regionale del commercio e del turismo.
7. L'Assessorato regionale competente in materia di turismo e
commercio promuove altresì l'ulteriore arricchimento della Banca
dati regionale mediante:
a) la rilevazione, anche a campione, di ulteriori dati e notizie
sulla rete distributiva al dettaglio e sull'infrastruttura
turistica;
b) la raccolta di dati acquisiti da altri enti regionali,
nazionali o internazionali, istituti di ricerca ed altri organismi
specializzati;
c) l'effettuazione di indagini sui prezzi e sui consumi di
residenti e turisti.
CAPO III VALORIZZAZIONE E COMMERCIALIZZAZIONE DELL'OFFERTA
TURISTICO-COMMERCIALE
Articolo 9 (Promozione delle iniziative di
commercializzazione)
1. Per garantire la maggiore efficacia delle attività volte alla
promozione e alla commercializzazione dell'offerta
turistico-commerciale valdostana, la Regione:
a) favorisce la costituzione dei consorzi e delle associazioni
di cui all'articolo 10, quale fondamentale strumento di
aggregazione finalizzato ad una più efficace commercializzazione
del prodotto turistico locale;
b) promuove la predisposizione e la commercializzazione di
pacchetti turistici che comprendano e valorizzino le diverse
componenti dell'offerta turistica regionale.
Articolo 10 (Riconoscimento di consorzi e associazioni di
operatori turistici)
1. La Regione riconosce i consorzi e le associazioni di
operatori turistici costituiti, in uno o più ambiti territoriali
delle Aziende di informazione e accoglienza turistica - Syndicats
d'initiatives, la cui attività abbia almeno ad oggetto la
promozione e la vendita dei servizi turistici prodotti dagli
operatori associati.
2. Il riconoscimento è concesso su istanza delle associazioni o
dei consorzi a ciò interessati con decreto dell'Assessore regionale
competente in materia di turismo, subordinatamente alla verifica
che il relativo statuto non precluda in alcun modo la possibilità
di adesione da parte di qualsiasi operatore turistico, operante
nell'ambito territoriale interessato o nel territorio di Comuni
limitrofi, il quale accetti e rispetti le condizioni poste dallo
statuto medesimo.
3. Possono far parte di un consorzio o di un'associazione
riconosciuti gli operatori turistici che hanno sede operativa
nell'ambito territoriale in cui è costituito il medesimo consorzio
o associazione.
4. La vendita diretta al pubblico da parte dei consorzi o delle
associazioni riconosciuti, se limitata ai servizi prodotti dai
propri associati, non è soggetta ad autorizzazione di agenzia di
viaggi e turismo.
CAPO IV INFORMAZIONE, ASSISTENZA E ACCOGLIENZA TURISTICA
SEZIONE I SERVIZI DI INFORMAZIONE, ASSISTENZA E ACCOGLIENZA
TURISTICA
Articolo 11 (Organizzazione dei servizi)
1. I servizi di informazione, accoglienza e assistenza turistica
sono svolti dalle Aziende di informazione e accoglienza turistica -
Syndicats d'initiatives e dalle associazioni Pro loco.
2. I servizi di cui al comma 1 sono svolti ed organizzati anche
in conformità agli indirizzi e alle direttive formulati
dall'Assessorato regionale competente in materia di turismo.
3. Per omogeneizzare ed incrementare la qualità, l'efficienza e
l'economicità dei servizi di cui al comma 1, nonché al fine di
assicurare il conseguimento degli obiettivi attinenti la
realizzazione della Banca dati di cui all'articolo 6, comma 4, e
del sistema informativo turistico di cui al comma 4, la Regione
promuove iniziative di formazione volte ad elevare la
professionalità degli addetti.
4. La Regione promuove inoltre la realizzazione di un sistema
informativo turistico, basato su una banca dati informatizzata e
gestita in rete con le Aziende di informazione e accoglienza
turistica - Syndicats d'initiatives e con gli operatori turistici
interessati; la Regione cura inoltre la distribuzione sulle reti
telematiche delle informazioni contenute nella banca dati
turistica.
SEZIONE II AZIENDE DI INFORMAZIONE E ACCOGLIENZA TURISTICA -
SYNDICATS D'INITIATIVES
Articolo 12 (Istituzione delle Aziende di Informazione e
Accoglienza Turistica - Syndicats d'initiatives)
1. Al fine di assicurare sul territorio regionale una più
capillare e razionale organizzazione dei servizi di informazione,
assistenza e accoglienza turistica, sono istituite le Aziende di
Informazione e Accoglienza Turistica - Syndicats d'initiatives
(AIAT), di seguito denominate Aziende.
2. Le Aziende hanno personalità giuridica di diritto pubblico e
autonomia amministrativa, gestionale, patrimoniale, contabile e
finanziaria, nei limiti stabiliti dalla presente legge e dagli atti
di indirizzo adottati dalla Regione.
3. Le Aziende operano in collaborazione con gli operatori e le
organizzazioni turistiche territorialmente interessati.
4. L'iniziativa per l'istituzione di un'Azienda è assunta da uno
o più Comuni, il cui territorio complessivamente soddisfi i
requisiti di cui all'articolo 13 ed è approvata con deliberazione
della Giunta regionale; la relativa istanza è indirizzata
all'Assessorato regionale competente in materia di turismo ed è
corredata di copia degli atti deliberativi con cui i Comuni
richiedenti approvano l'iniziativa.
5. Entro centoventi giorni dal ricevimento dell'istanza, la
struttura regionale competente in materia di turismo provvede a
trasmettere alla Giunta regionale una motivata proposta di
approvazione o di reiezione dell'istanza.
Articolo 13 (Ambito territoriale delle Aziende)
1. Ai fini della costituzione di un'Azienda, il relativo ambito
territoriale deve possedere i seguenti requisiti:
a) estensione sull'intero territorio di almeno un Comune;
b) esistenza di strutture ricettive alberghiere ed
extralberghiere non inferiori a 7.000 posti letto ufficialmente
censiti, di cui almeno 3.500 presso esercizi alberghieri.
2. Qualora l'ambito sia esteso sull'intero territorio di tutti i
Comuni di una Comunità montana, il numero minimo dei posti letto
ufficialmente censiti, di cui al comma 1, lettera b), è ridotto del
50 per cento.
3. Salvo quanto previsto al comma 2, qualora l'ambito
territoriale sia costituito da più Comuni, ciascuno degli stessi
deve essere limitrofo rispetto ad almeno un Comune rientrante nel
medesimo ambito.
4. Decorsi tre anni dall'entrata in vigore della presente legge,
la Giunta regionale può provvedere alla modificazione e
all'aggiornamento del requisito di cui al comma 1, lettera b).
Articolo 14 (Compiti delle Aziende)
1. È compito delle Aziende:
a) assicurare, in attuazione e in conformità degli indirizzi e
delle direttive di cui all'articolo 11, comma 2, i servizi di
informazione, accoglienza ed assistenza turistica, attuando a tale
scopo tutte le iniziative comunque funzionali al soddisfacimento
delle esigenze della clientela turistica;
b) promuovere, coordinare e anche, in collaborazione con altre
Aziende, enti pubblici e privati ed associazioni locali, attuare la
realizzazione di manifestazioni, spettacoli, convegni, eventi e
ogni altra attività destinata a qualificare l'animazione turistica
della località;
c) realizzare e diffondere materiale illustrativo ed informativo
atto a favorire la conoscenza delle risorse turistiche del proprio
ambito territoriale;
d) istituire e gestire uffici periferici o strumenti idonei
all'informazione turistica;
e) effettuare la rilevazione dei dati statistici concernenti il
movimento turistico, secondo le modalità stabilite dai competenti
organi statali e regionali e operando adeguati controlli sulla
correttezza e tempestività dei dati forniti dagli operatori;
f) collaborare con la Regione, per l'attuazione di iniziative di
promozione;
g) svolgere attività di supporto e di cooperazione nei confronti
dei consorzi e associazioni di cui all'articolo 10 e degli
operatori turistici allo scopo di favorirne e coordinarne
l'attività di commercializzazione del prodotto turistico
locale;
h) collaborare, nel rispetto degli indirizzi e direttive
regionali, alla realizzazione e alla gestione della Banca dati di
cui all'articolo 6, comma 4, e del sistema informativo turistico di
cui all'articolo 11, comma 4.
2. Qualora ciò sia funzionale alla migliore realizzazione degli
obiettivi di cui al comma 1, lettera a), le Aziende hanno facoltà
di assumere, senza finalità di lucro, la gestione di infrastrutture
e servizi di interesse turistico-ricreativo e sportivo.
Articolo 15 (Uffici di Informazione Turistica)
1. Le Aziende possono istituire propri uffici di Informazione e
Accoglienza Turistica (IAT) nei Comuni inclusi nel proprio ambito
territoriale.
2. È consentito l'uso della denominazione IAT anche agli uffici
di informazione eventualmente gestiti dalle associazioni Pro loco o
dai Centri polifunzionali di servizio di cui all'articolo 12 della
l.r. 12/1999, sulla base di apposite convenzioni con le Aziende
territorialmente competenti volte a garantire l'idoneità dei
locali, delle attrezzature e del personale addetto.
3. Gli IAT adottano il medesimo segno distintivo, le cui
caratteristiche sono stabilite con deliberazione della Giunta
regionale.
Articolo 16 (Organi dell'Azienda)
1. Sono organi dell'Azienda:
a) l'Assemblea;
b) il Comitato esecutivo;
c) il Presidente;
d) il Collegio dei revisori dei conti.
Articolo 17 (Assemblea)
1. L'Assemblea dell'Azienda è nominata con decreto
dell'Assessore regionale competente in materia di turismo ed è
composta da:
a) il Sindaco, o un consigliere comunale da questi designato, di
ciascun Comune compreso nell'ambito territoriale dell'Azienda;
b) un rappresentante di ciascuna delle seguenti categorie,
designato d'intesa dalle associazioni di categoria maggiormente
rappresentative operanti a livello regionale e su proposta delle
associazioni locali, qualora esistenti:
1) albergatori;
2) esercenti di centri turistici all'aperto;
3) esercenti impianti a fune;
4) commercianti;
5) altri pubblici esercenti.
c) un rappresentante delle associazioni Pro loco esistenti
nell'ambito territoriale dell'Azienda;
d) un rappresentante delle scuole di sci autorizzate ed operanti
nell'ambito territoriale dell'Azienda;
e) un rappresentante delle società locali di guide alpine
autorizzate ed operanti nell'ambito territoriale dell'Azienda;
f) un rappresentante delle associazioni di accompagnatori della
natura costituite ed operanti nell'ambito territoriale
dell'Azienda;
g) un rappresentante dei consorzi o delle associazioni di
operatori turistici riconosciuti ai sensi dell'articolo 10, aventi
sede nell'ambito territoriale dell'Azienda;
h) un rappresentante dei lavoratori del settore turistico,
designato d'intesa tra le organizzazioni sindacali operanti nella
regione;
i) un esperto in materia di turismo designato dalla Giunta
regionale, su proposta dell'Assessore regionale competente in
materia di turismo, anche quale componente del Comitato
esecutivo.
2. Le funzioni di segretario sono esercitate dal responsabile
amministrativo dell'Azienda, individuato ai sensi dell'articolo 27,
comma 4.
3. La struttura regionale competente in materia di turismo
richiede alle categorie di cui al comma 1, lettere b), c), d), e),
f), g) e h), di designare i propri rappresentati in seno
all'Assemblea; qualora la designazione non avvenga entro trenta
giorni dalla richiesta, provvede la Giunta regionale, su proposta
dell'Assessore regionale competente in materia di turismo, previa
diffida ad adempiere entro un termine non superiore a quindici
giorni.
4. I componenti dell'Assemblea, con l'eccezione dei
rappresentanti dei Comuni e della Regione, debbono risiedere o
svolgere in modo continuativo la propria attività nell'ambito
territoriale dell'Azienda.
5. L'Assemblea dura in carica cinque anni.
6. L'Assemblea è convocata dal Presidente almeno due volte
l'anno e ogniqualvolta se ne ravvisi la necessità; deve essere
inoltre convocata entro il termine di quindici giorni dalla
richiesta fatta da almeno un terzo dei propri componenti.
7. Le deliberazioni dell'Assemblea sono prese a maggioranza di
voti e con la presenza della maggioranza dei componenti; in caso di
parità, prevale il voto del Presidente.
8. Se gli intervenuti non rappresentano la maggioranza dei
componenti, l'Assemblea è nuovamente convocata non prima di cinque
giorni dalla prima convocazione e con il medesimo ordine del
giorno; in seconda convocazione le deliberazioni sono valide
qualunque sia il numero degli intervenuti.
9. Le disposizioni di cui ai commi 6, 7 e 8 si applicano fatta
salva ogni diversa disposizione statutaria.
10. I componenti dell'Assemblea decadono dalla carica quando
perdano i requisiti di cui al comma 4 o quando non intervengano,
senza giustificato motivo, a tre sedute consecutive dell'Assemblea.
In tal caso, la Giunta regionale, su proposta dell'Assessore
regionale competente in materia di turismo, a seguito di
segnalazione da parte del responsabile amministrativo dell'Azienda,
provvede alla relativa sostituzione.
Articolo 18 (Compiti dell'Assemblea)
1. L'Assemblea assicura il necessario coordinamento tra gli
operatori interessati allo sviluppo del turismo nell'ambito
territoriale di competenza e definisce gli indirizzi generali
dell'azione dell'Azienda; l'Assemblea in particolare provvede
a:
a) approvare lo statuto;
b) eleggere il Presidente;
c) nominare i membri del Comitato esecutivo di propria
competenza;
d) approvare il bilancio di previsione e il rendiconto;
e) approvare i programmi di attività dell'Azienda e formulare
annualmente gli indirizzi da impartire al Comitato esecutivo per
l'attuazione dei programmi stessi.
Articolo 19 (Comitato esecutivo)
1. Il Comitato esecutivo è nominato dall'Assemblea ed è composto
dal Presidente e da quattro membri, di cui tre nominati
dall'Assemblea, anche al di fuori dei componenti l'Assemblea
stessa; il quarto membro è l'esperto designato dalla Giunta
regionale ai sensi dell'articolo 17, comma 1, lettera i); le
funzioni di segretario sono svolte dal responsabile amministrativo
dell'Azienda.
2. Qualora il Presidente dovesse coincidere con l'esperto in
materia di turismo designato dall'Assessore regionale competente in
materia di turismo, l'Assemblea provvederà a nominare un altro
membro.
3. I componenti del Comitato esecutivo debbono avere adeguata
esperienza nel settore turistico o essere in possesso di titoli di
studio idonei a comprovare la loro competenza nello specifico
settore.
4. Il Comitato esecutivo resta in carica per la stessa durata
dell'Assemblea.
5. Il Comitato esecutivo attua gli indirizzi formulati
dall'Assemblea, adotta i provvedimenti necessari al regolare
funzionamento dell'Azienda e tutti gli atti non espressamente
attribuiti alla competenza dell'Assemblea.
6. Il Comitato esecutivo si riunisce almeno una volta al mese,
su convocazione del Presidente.
7. Le deliberazioni del Comitato esecutivo sono prese a
maggioranza di voti e con la presenza della maggioranza dei
componenti; in caso di parità, prevale il voto del Presidente.
Articolo 20 (Presidente)
1. Il Presidente è eletto dall'Assemblea tra i suoi membri nella
prima riunione di insediamento e dura in carica sino al rinnovo
dell'Assemblea ovvero sino alla elezione di un nuovo Presidente;
l'Assemblea deve procedere a nuove elezioni quando ne faccia
richiesta la maggioranza dei componenti in carica.
2. L'elezione è valida se ad essa partecipa la maggioranza dei
componenti l'Assemblea. È eletto colui che ottiene il maggior
numero di voti. In caso di parità, è eletto il candidato più
anziano.
3. Il Presidente ha la rappresentanza legale dell'Azienda,
convoca e presiede l'Assemblea e il Comitato esecutivo, svolge
funzioni di impulso dell'attività dell'Azienda, vigila sull'esatta
e tempestiva esecuzione dei provvedimenti deliberati dall'Assemblea
e dal Comitato esecutivo.
4. Il Presidente può adottare, in caso di urgenza e necessità, i
provvedimenti di competenza del Comitato esecutivo, da sottoporre
alla ratifica del Comitato stesso nella seduta immediatamente
successiva e comunque non oltre venti giorni dalla data di
adozione; i provvedimenti perdono efficacia sin dall'inizio se non
sono ratificati nei termini suddetti.
5. In caso di assenza o impedimento del Presidente, le sue
funzioni sono svolte dal vicepresidente eletto dal Comitato
esecutivo tra i suoi componenti.
Articolo 21 (Collegio dei revisori dei conti)
1. Il Collegio dei revisori dei conti è unico per tutte le
Aziende, è nominato con decreto dell'Assessore regionale competente
in materia di turismo e dura in carica cinque anni; è composto da
tre esperti in materia di amministrazione e contabilità pubblica
iscritti nel registro dei revisori dei conti, di cui due designati
dalla Giunta regionale, che provvede altresì ad indicare il
Presidente del Collegio, e uno designato dal Consiglio permanente
degli enti locali di cui all'articolo 60 della legge 7 dicembre
1998, n. 54 (Sistema delle autonomie in Valle d'Aosta).
2. Il Collegio dei revisori dei conti esercita il controllo
amministrativo-contabile sugli atti di amministrazione delle
Aziende, riferendone all'Assemblea e formulando eventuali rilievi e
suggerimenti.
3. I revisori si riuniscono periodicamente e possono assistere,
senza diritto di voto e con funzioni consultive, alle sedute
dell'Assemblea e del Comitato esecutivo.
4. I revisori possono, in qualunque momento, effettuare, anche
individualmente, ispezioni e controlli ed accedere a tutti i
documenti dai quali traggono origine le spese.
5. I revisori sono tenuti a fornire alla Regione informazioni
sulle ispezioni effettuate e, su richiesta della stessa, ogni
informazione o notizia che essi abbiano facoltà di ottenere per
effetto della loro appartenenza al Collegio.
Articolo 22 (Indennità di carica, gettoni di presenza e
trasferta)
1. Al Presidente compete un'indennità di carica la cui entità è
determinata con deliberazione dell'Assemblea, entro i limiti
massimi stabiliti con deliberazione della Giunta regionale.
2. Ai membri del Comitato esecutivo, compreso il Presidente,
spetta un gettone di presenza pari a lire 50.000 (euro 25,82) a
seduta, nonché il rimborso di eventuali spese di trasferta, nella
misura e con le modalità stabilite per i dipendenti regionali.
3. Ai componenti il Collegio dei revisori dei conti spetta
un'indennità di carica annua ragguagliata al minimo previsto dalle
tariffe dei dottori commercialisti; nel caso del presidente del
Collegio tale indennità è aumentata del 30 per cento.
4. Ai componenti il Collegio dei revisori dei conti spetta
inoltre il rimborso delle eventuali spese, nella misura e con le
modalità di cui al comma 2.
5. Le spese relative alla corresponsione delle indennità di cui
al comma 3 sono ripartite in parti uguali tra tutte le Aziende,
mentre i rimborsi di cui al comma 4 sono posti a carico delle
Aziende nell'interesse delle quali le trasferte sono state
effettuate.
6. Gli oneri derivanti dalla corresponsione delle indennità e
dei rimborsi sono in ogni caso posti a carico dei bilanci delle
Aziende.
7. L'ammontare delle indennità può essere ridefinito dalla
Giunta regionale con propria deliberazione.
Articolo 23 (Controlli)
1. Le deliberazioni concernenti lo statuto, il bilancio di
previsione e il rendiconto sono sottoposte a controllo preventivo
di legittimità e diventano esecutive se, entro trenta giorni dalla
loro ricezione, l'Assessore regionale competente in materia di
turismo non comunichi un provvedimento motivato di annullamento o
non faccia richiesta di chiarimenti ai sensi del comma 2. Le
deliberazioni diventano comunque esecutive qualora, prima del
decorso dello stesso termine, l'Assessore dia comunicazione di non
aver riscontrato vizi di legittimità.
2. L'Assessore può richiedere per una sola volta chiarimenti o
elementi integrativi di giudizio. In tal caso, il termine per
l'esercizio del controllo inizia nuovamente a decorrere dal
ricevimento dei chiarimenti richiesti.
Articolo 24 (Scioglimento degli organi delle Aziende. Atti
obbligatori)
1. Gli organi delle Aziende possono essere sciolti con
provvedimento della Giunta regionale, su proposta dell'Assessore
regionale competente in materia di turismo, in caso di gravi
irregolarità amministrative, per gravi violazioni di legge, di
regolamenti o di direttive regionali e per altre gravi disfunzioni
o mancanze tali da compromettere il normale funzionamento
dell'Azienda; lo scioglimento dell'Assemblea comporta la decadenza
del Presidente e del Comitato esecutivo.
2. Contestualmente al provvedimento di scioglimento, la Giunta
regionale, su proposta dell'Assessore regionale competente in
materia di turismo, provvede alla nomina di un commissario per
l'amministrazione dell'Azienda.
3. I nuovi organi debbono essere nominati entro tre mesi dalla
data di adozione del provvedimento di scioglimento.
4. In caso di omissione o di ritardo nell'adozione di un atto
obbligatorio, l'Assessore regionale competente in materia di
turismo diffida l'Azienda a compierlo assegnando un congruo
termine, decorso inutilmente il quale nomina un commissario ad
acta, che provvede entro sessanta giorni dal conferimento
dell'incarico.
Articolo 25 (Entrate delle Aziende)
1. Le entrate delle Aziende sono costituite da:
a) contributi concessi dalla Regione ai sensi dell'articolo
28;
b) finanziamenti, contributi e rimborsi degli enti locali, di
altri enti pubblici e di privati;
c) redditi e proventi patrimoniali;
d) eventuali proventi derivanti dalle gestioni e dalle attività
economiche di cui all'articolo 14, comma 2.
Articolo 26 (Gestione finanziaria e contabile)
1. Le Aziende deliberano annualmente, entro il 31 dicembre, il
bilancio di previsione finanziario per l'anno successivo, redatto
in termini di competenza e con l'osservanza dei principi di unità,
universalità, veridicità, pareggio finanziario e pubblicità.
2. Gli stanziamenti sul bilancio di previsione hanno carattere
autorizzatorio costituendo limite agli impegni di spesa, fatta
eccezione per i servizi per conto terzi.
3. Il totale delle entrate finanzia indistintamente il totale
delle spese, salvo le eccezioni di legge.
4. L'anno finanziario inizia il 1° gennaio e termina il 31
dicembre dello stesso anno e rappresenta l'unità temporale della
gestione; dopo il 31 dicembre non possono più effettuarsi
accertamenti di entrate e impegni di spesa in conto dell'esercizio
scaduto.
5. Le entrate sono iscritte in bilancio al lordo delle spese di
riscossione e di altre eventuali spese ad esse connesse.
6. Tutte le spese sono iscritte in bilancio integralmente, senza
alcuna riduzione delle correlative entrate.
7. La gestione finanziaria è unica e sono vietate le gestioni di
entrate e di spese non iscritte in bilancio.
8. Il bilancio di previsione è redatto in pareggio finanziario
complessivo.
9. La dimostrazione dei risultati di gestione del bilancio
avviene mediante il rendiconto, che comprende il conto del bilancio
e il conto del patrimonio ed è deliberato entro il 30 giugno
dell'anno seguente all'esercizio finanziario di riferimento.
10. Il conto del bilancio dimostra, rispetto alle previsioni, i
risultati finali della gestione autorizzatoria contenuta nel
bilancio e si conclude con la dimostrazione del contenuto contabile
di amministrazione, in termini di avanzo, pareggio e disavanzo.
11. Il conto del patrimonio rileva i risultati della gestione
patrimoniale e riassume la consistenza del patrimonio al termine
dell'esercizio, evidenziando le variazioni intervenute nel corso
dello stesso rispetto alla consistenza iniziale.
12. La Giunta regionale definisce con propria deliberazione gli
indirizzi e le direttive tecniche concernenti ogni altro
adempimento connesso alla gestione finanziaria e contabile delle
Aziende.
Articolo 27 (Personale delle Aziende)
1. Al personale delle Aziende si applicano le disposizioni di
cui alla legge regionale 23 ottobre 1995, n. 45 (Riforma
dell'organizzazione dell'Amministrazione regionale della Valle
d'Aosta e revisione della disciplina del personale), da ultimo
modificata dalla legge regionale 22 marzo 2000, n. 9 e il contratto
collettivo regionale di lavoro del personale appartenente ai
livelli funzionali dell'Amministrazione regionale e degli Enti
locali della Valle d'Aosta.
Articolo 28 (Fondo per il finanziamento delle Aziende)
1. Per il sostegno dell'attività delle Aziende è istituito il
Fondo per il finanziamento delle AIAT, da ripartire come segue:
a) per il 42 per cento, in proporzione alla consistenza numerica
degli uffici, calcolata attribuendo un punteggio sulla base dei
seguenti criteri e tenuto conto che, fatta pari a 100 la somma dei
punteggi relativi all'insieme delle Aziende, la quota di
finanziamento è ripartita in proporzione diretta al punteggio
ottenuto da ciascuna Azienda:
1) punti 1: alle sedi delle Aziende;
2) punti 0,50: ad ogni ufficio IAT, situato presso le sedi delle
Aziende;
3) punti 0,25: per ciascun altro ufficio IAT, purché funzionante
con carattere di continuità e a condizione che l'apertura al
pubblico sia avvenuta entro la scadenza dell'esercizio finanziario
precedente;
b) per il 40 per cento, in proporzione diretta al numero delle
presenze alberghiere ed extralberghiere ufficialmente rilevate
durante l'anno solare precedente nell'ambito territoriale di
competenza di ogni Azienda, fatto pari a 100 il totale delle
presenze stesse registrate nel medesimo periodo sull'insieme degli
ambiti territoriali di tutte le Aziende;
c) per il 6 per cento, in proporzione diretta al numero dei
Comuni compresi nell'ambito territoriale di competenza di ogni
Azienda, fatto pari a 100 il numero complessivo dei Comuni inclusi
negli ambiti territoriali di tutte le Aziende.
2. Una quota del 2 per cento è riservata al finanziamento di
specifiche esigenze di acquisizione di mobili e attrezzature, nella
misura massima del 50 per cento della spesa effettivamente
sostenuta e regolarmente documentata.
3. La residua quota del 10 per cento, incrementata delle somme
eventualmente ancora disponibili dopo la concessione dei contributi
di cui al comma 2, è ripartita in proporzione diretta agli introiti
e ai contributi ottenuti da privati durante l'esercizio precedente
e regolarmente iscritte in bilancio, fatto pari a 100 il totale di
tali entrate ottenute nel medesimo periodo dall'insieme delle
Aziende.
4. Eventuali integrazioni, in corso di esercizio, del Fondo di
cui al comma 1 sono ripartite in proporzione diretta all'ammontare
dei contributi già concessi con le modalità di cui al comma 1.
5. La concessione dei contributi è disposta con provvedimento
della Giunta regionale, su proposta dell'Assessore regionale
competente in materia di turismo; le proposte per la concessione
dei contributi di cui al comma 1 sono istruite dalla struttura
regionale competente in materia di turismo, entro sessanta giorni
dalla data di entrata in vigore della legge finanziaria relativa
all'esercizio di competenza; le istanze per l'ottenimento dei
contributi di cui al comma 2 sono inoltrate entro il 30 aprile di
ogni anno all'Assessorato regionale competente in materia di
turismo, che provvede entro il 30 giugno ad elaborare e a
sottoporre alla Giunta regionale le relative proposte di
concessione del contributo richiesto.
6. In caso di costituzione di nuove Aziende, alla determinazione
del contributo regionale necessario a garantire l'iniziale
finanziamento dei nuovi enti, si provvede con legge regionale, con
la quale viene altresì disposta la necessaria integrazione del
Fondo di cui al comma 1.
7. La Giunta regionale può disporre la sospensione o la
riduzione dei contributi qualora l'attività dell'Azienda non sia
conforme agli indirizzi e alle direttive regionali.
SEZIONE III ASSOCIAZIONI PRO LOCO
Articolo 29 (Definizione, costituzione e funzionamento)
1. Assumono la denominazione di Pro loco le associazioni che si
costituiscono con lo scopo di promuovere lo sviluppo e la
valorizzazione turistica di una località.
2. Presso l'Assessorato regionale competente in materia di
turismo è istituito l'elenco regionale delle associazioni Pro
loco.
3. Per l'iscrizione nell'elenco regionale, le Pro loco
richiedenti debbono soddisfare le seguenti condizioni:
a) costituzione e funzionamento in località in cui non operi
altra Pro loco iscritta nell'elenco regionale e che non sia sede di
un'Azienda;
b) ambito operativo coincidente con l'intero territorio di un
Comune;
c) statuto approvato dal Comune nel quale hanno sede.
4. Per ottenere l'iscrizione nell'elenco regionale, la Pro loco
interessata presenta all'Assessorato regionale competente in
materia di turismo apposita istanza, corredata di copia dell'atto
costitutivo, dello statuto e dell'elenco nominativo dei soci.
5. L'Assessorato, accertata la sussistenza delle condizioni di
cui al comma 3, iscrive la Pro loco nell'elenco regionale.
6. Qualora sia accertata la sopravvenuta mancanza di taluna
delle condizioni di cui al comma 3 o l'inosservanza dello statuto o
il mancato o irregolare funzionamento degli organi della Pro loco
per un periodo superiore a sei mesi, l'Assessorato ne dispone la
cancellazione dall'elenco regionale.
7. Entro il 30 novembre di ogni anno, le Pro loco trasmettono i
programmi delle manifestazioni che intendono svolgere nell'anno
successivo all'Azienda nel cui territorio sono comprese o, qualora
non siano ricomprese nell'ambito territoriale di alcuna Azienda,
all'Assessorato regionale competente in materia di turismo.
8. Al fine di evitare l'insorgere di situazioni di conflitto o
di sovrapposizione tra le varie iniziative, l'Azienda o
l'Assessorato possono chiedere di apportare modifiche ai programmi
proposti.
9. In caso di mancata trasmissione dei programmi entro il
termine di cui al comma 7 o in mancanza di accordo sulle modifiche
da apportare, i contributi di cui all'articolo 30, comma 2, sono
ridotti del 30 per cento.
Articolo 30 (Fondo per il finanziamento delle Pro loco)
1. Per il sostegno dell'attività delle Pro loco è istituito il
Fondo per il finanziamento delle associazioni Pro loco, alla cui
ripartizione partecipano tutte le Pro loco iscritte nell'elenco
regionale di cui all'articolo 29, comma 2, e che abbiano
presentato, all'Assessorato regionale competente in materia di
turismo, entro il 31 marzo di ogni anno, un programma delle
attività da svolgere durante l'esercizio in corso, corredato del
bilancio delle entrate e delle uscite previste, della
documentazione attestante di aver ottemperato alle disposizioni di
cui all'articolo 29, commi 7 e 8, nonché del bilancio consuntivo
dell'attività svolta durante l'esercizio precedente.
2. L'80 per cento del Fondo di cui al comma 1 è ripartito in
parti uguali tra tutte le Pro loco aventi diritto; le eventuali
somme da portare in diminuzione ai sensi dell'articolo 29, comma 9,
sono aggiunte a quelle oggetto di ulteriore ripartizione ai sensi
del comma 4.
3. Una quota del 10 per cento è riservata al finanziamento di
specifiche esigenze di acquisizione di mobili e attrezzature, nella
misura massima del 50 per cento della spesa effettivamente
sostenuta e regolarmente documentata.
4. La residua quota del 10 per cento, incrementata delle somme
eventualmente ancora disponibili dopo la concessione dei contributi
di cui ai commi 2 e 3, nonché le eventuali integrazioni del Fondo
di cui al comma 1, che possano verificarsi in corso di esercizio,
sono ripartite in proporzione diretta agli introiti e ai contributi
ottenuti da privati durante l'esercizio precedente e regolarmente
iscritte in bilancio, fatto pari a 100 il totale di tali entrate
ottenute nel medesimo periodo dall'insieme delle Pro loco.
5. La concessione dei contributi è disposta, con provvedimenti
della Giunta regionale, su proposta dell'Assessore regionale
competente in materia di turismo.
6. A decorrere dall'anno 2002 gli interventi a favore delle Pro
loco saranno considerati trasferimenti finanziari agli enti locali
con vincolo di destinazione, ai sensi dell'articolo 25, comma 1,
della legge regionale 20 novembre 1995, n. 48 (Interventi regionali
in materia di finanza locale).
7. Allo scopo di attuare le disposizioni di cui al comma 6, la
Giunta regionale determina con propria deliberazione le modalità di
trasferimento dei fondi alle Pro loco.
CAPO V DISPOSIZIONI FINANZIARIE, FINALI E TRANSITORIE
Articolo 31 (Abrogazioni)
1. Sono abrogate le seguenti leggi regionali:
a) 29 gennaio 1987, n. 9;
b) 17 febbraio 1989, n. 14;
c) 2 marzo 1992, n. 4;
d) 24 giugno 1992, n. 33;
e) 12 gennaio 1994, n. 1;
f) 28 luglio 1994, n. 35.
Articolo 32 (Disposizioni transitorie)
1. Le Aziende di promozione turistica (APT), regolarmente
costituite ai sensi della l.r. 9/1987 ed esistenti alla data di
entrata in vigore della presente legge, sono trasformate in Aziende
anche qualora, a seguito delle istanze di cui al comma 2, il loro
ambito territoriale sia esteso al solo Comune in cui le stesse
hanno sede. Le Aziende succedono in tutti i rapporti giuridici,
attivi e passivi, facenti capo alle ex APT e pendenti alla data di
entrata in vigore della presente legge.
2. Entro sei mesi dalla data di entrata in vigore della presente
legge, i Comuni inclusi negli ambiti territoriali delle ex APT
possono richiedere la costituzione di nuove Aziende o l'inclusione
nell'ambito territoriale di altra Azienda. La relativa istanza deve
essere approvata da ciascuno dei Comuni interessati ed inoltrata
all'Assessorato regionale competente in materia di turismo.
3. L'istanza di cui al comma 2 è approvata dalla Giunta
regionale, su proposta dell'Assessore regionale competente in
materia di turismo, qualora sussistano i requisiti di cui
all'articolo 13. Con il medesimo atto di approvazione, la Giunta
regionale definisce, nel rispetto delle disposizioni concernenti le
relazioni sindacali, le modalità di assegnazione delle risorse
umane, strumentali e finanziarie, sentito il parere dei Presidenti
delle ex APT e dei Sindaci dei Comuni interessati, tenuto conto
dell'esigenza di salvaguardare la funzionalità delle ex APT e di
non apportare sostanziali modifiche alla preesistente distribuzione
sul territorio di beni ed attrezzature.
4. Scaduto il termine di cui al comma 2, sono nominati i nuovi
organi delle Aziende. Fino alla nomina, restano in carica gli
organi delle ex APT esistenti alla data del 31 dicembre 2000. Entro
sessanta giorni dalla nomina dei nuovi organi, le Aziende adeguano
lo statuto e i propri regolamenti alle disposizioni della presente
legge; in attesa dell'adeguamento, si applicano le disposizioni,
statutarie e regolamentari, vigenti alla data di entrata in vigore
della presente legge.
5. Scaduto il medesimo termine di cui al comma 2, i Comuni che
non siano inclusi nell'ambito territoriale di alcuna Azienda hanno
diritto di entrare a far parte di un'Azienda il cui ambito
territoriale sia ad essi limitrofo e che sia almeno parzialmente
esteso sul territorio della Comunità montana di appartenenza; a tal
fine, il Comune di Aosta si intende facente parte della Comunità
montana Monte Emilius.
6. Per le finalità di cui al comma 5, i Comuni interessati
inoltrano la relativa istanza all'Assessorato regionale competente
in materia di turismo. Entro trenta giorni, la Giunta regionale, su
proposta dell'Assessore regionale competente in materia di turismo
provvede, con proprio decreto, alla determinazione del nuovo ambito
territoriale dell'Azienda, con l'inclusione del territorio del
Comune richiedente e alla conseguente integrazione della
composizione dell'Assemblea.
7. In sede di prima applicazione della presente legge, la durata
dell'Osservatorio regionale del commercio e del turismo, in deroga
a quanto stabilito dall'articolo 11bis, comma 8, della l.r.
12/1999, inserito dall'articolo 5 della presente legge, coincide
con la durata della legislatura in corso.
8. In sede di prima applicazione della presente legge, la durata
delle Assemblee delle Aziende coincide con la durata della
legislatura regionale in corso.
9. Le Pro loco che alla data di entrata in vigore della presente
legge risultano iscritte all'elenco di cui all'articolo 26 della
l.r. 9/1987 sono iscritte di diritto all'elenco regionale di cui
all'articolo 29, comma 2.
Articolo 33 (Disposizioni finanziarie)
1. Gli oneri derivanti dall'applicazione della presente legge,
valutati per l'anno 2001 in complessive lire 18.000 milioni trovano
copertura nel bilancio di previsione per l'anno medesimo:
a) quanto a lire 11.000 milioni nello stanziamento iscritto nel
capitolo 64100 (Spese per pubblicità ed azioni promozionali
turistiche);
b) quanto a lire 6.000 milioni nello stanziamento iscritto nel
capitolo 64300, la cui descrizione è così modificata: "Fondo per il
finanziamento delle AIAT";
c) quanto a lire 1.000 milioni nello stanziamento iscritto nel
capitolo 64301 (Fondo per il finanziamento delle Pro-loco).
2. A decorrere dall'anno 2002 gli oneri per l'applicazione della
presente legge saranno determinati con legge finanziaria di cui
all'articolo 19 della legge regionale 27 dicembre 1989, n. 90
(Norme in materia di bilancio e di contabilità generale della
Regione Autonoma Valle d'Aosta).
Articolo 34 (Dichiarazione d'urgenza)
1. La presente legge è dichiarata urgente ai sensi dell'articolo
31, comma terzo, dello Statuto speciale per la Valle d'Aosta ed
entrerà in vigore il giorno successivo a quello della sua
pubblicazione nel Bollettino ufficiale della Regione.
Président
Je rappelle que la IV
ème
Commission a
exprimé à l’unanimité son avis favorable avec
l’élaboration d’un nouveau texte, que
nous allons discuter. La II
ème
Commission de
l’Assemblée, à la majorité, a exprimé sur le nouveau
texte ainsi présenté trois amendements. Je rappelle en même temps
que le Conseil permanent des collectivités locales a formulé des
remarques qui sont également jointes aux documents qui sont à vos
mains.
La parole au rapporteur, Conseiller Piccolo.
Piccolo (SA)
Il settore turistico, volano importantissimo
e vitale dell'economia della nostra Regione, che ha subito in
questi ultimi anni una sempre più costante evoluzione, e che sta
chiedendo sempre più servizi diversificati, ha indotto la Giunta
regionale a predisporre il disegno di legge oggi in
discussione.
Prima di entrare nel merito del disegno di legge ricordo ai
colleghi che il testo predisposto dalla Giunta regionale è stato
modificato dalla IV Commissione che ha proposto un nuovo testo, ed
al quale si sono aggiunti alcuni emendamenti proposti dalla II
Commissione, nel quale sono state tenute in debito conto alcune
delle richieste avanzate, in particolare dalle associazioni di
categoria, dai rappresentanti delle attuali APT, dei consumatori ed
infine dal CELVA.
Il presupposto del disegno di legge scaturisce pertanto dalla
considerazione che la legge regionale 29 gennaio 1987, n. 9, con la
quale si era cercato di dare un nuovo assetto all'organizzazione
turistica della Valle d'Aosta, non appare più sufficientemente
rispondente alle esigenze espresse da un mercato sempre più
dinamico e concorrenziale nel quale il successo è diretta funzione
di un'azione coordinata tra i principali soggetti interessati allo
sviluppo delle varie offerte turistiche.
Il progetto di riforma contenuto nella normativa ora proposta
all'attenzione del Consiglio regionale intende pertanto creare i
presupposti per realizzare concretamente l’accennato
coordinamento con riferimento alle tre attività ritenute basilari
per assicurare lo sviluppo turistico, cioè:
- promozione;
- commercializzazione;
- accoglienza;
individuando per ciascuna di tali attività i soggetti
interessati, le rispettive competenze e gli strumenti operativi,
nell'ottica di razionalizzare e rendere più efficiente
l'organizzazione turistica regionale.
Il disegno di legge si pone in particolare le seguenti finalità
operative:
- la disciplina delle attività di pianificazione, coordinamento
e monitoraggio delle iniziative volte alla promozione dell'offerta
turistico-commerciale regionale;
- la promozione di idonei strumenti di commercializzazione del
prodotto turistico valdostano;
- la riforma dei servizi di informazione, assistenza e
accoglienza turistica.
Per quanto specificamente riguarda la pianificazione e
l'attuazione dell'attività promozionale, un ruolo centrale è svolto
dalla Regione, cui la riforma assegna una funzione programmatoria,
di indirizzo e operativa per quanto concerne le iniziative
destinate ad affermare sul mercato nazionale e internazionale
l'immagine turistica della Valle d'Aosta e la promozione
dell’offerta turistica regionale nel suo
complesso.
Nello svolgimento di tale ruolo la Regione si avvale
naturalmente della collaborazione di enti pubblici e privati,
operando comunque in sintonia e in accordo con gli operatori
turistici della Valle, anche al fine di realizzare la necessaria
saldatura tra l'azione promozionale e quella più direttamente
finalizzata alla vendita del prodotto turistico valdostano, la
commercializzazione.
Strumento fondamentale per attuare concretamente tale raccordo è
"l'Osservatorio regionale del commercio e del turismo", che
rappresenta uno dei punti maggiormente innovativi e qualificanti
del progetto di riforma.
Oltre a dare completo adempimento alla riforma del commercio, di
cui alla legge regionale n. 12/1999, con ciò implicitamente
riconoscendo la stretta interazione esistente nella nostra Regione
tra commercio e turismo, con l'osservatorio si viene inoltre a
disporre di uno strumento atto a conseguire una più completa e
sistematica conoscenza della struttura commerciale e turistica
della Regione nonché delle dinamiche del mercato turistico e
commerciale.
È interessante sottolineare il fatto che, in considerazione
della delicatezza e complessità dei compiti assegnati
all'osservatorio, i suoi componenti debbono avere adeguata
esperienza nei settori turistico o commerciale o essere in possesso
di titoli di studio idonei.
Più in dettaglio tra i compiti principali dell'osservatorio
figura la collaborazione alla realizzazione del SIRECT (Sistema
informativo regionale del commercio e del turismo), nel cui ambito
è realizzata, su un arco di tempo triennale, una banca dati
regionale contenente i principali dati relativi alla rete di
vendita e all'infrastruttura turistica nonché al monitoraggio del
mercato turistico e commerciale.
L'osservatorio può inoltre proporre indagini e ricerche sulle
problematiche strutturali ed economiche dei settori del commercio e
del turismo e può collaborare all'attivazione di un sistema di
rilevazione dei flussi turistici maggiormente rispondente alle
esigenze di marketing e programmazione.
La formulazione di pareri sui programmi promozionali della
Regione favorisce infine il raccordo con le analoghe iniziative
degli altri operatori.
Va sottolineato a proposito dei componenti l'osservatorio che è
stato aumentato il numero dei rappresentanti delle categorie
interessate rispetto a quello dei funzionari regionali che erano
stati previsti inizialmente dalla Giunta regionale. Tutto questo
per rafforzare ancora di più la rappresentanza delle categorie
rispetto a quella dei funzionari, con l'obiettivo di contribuire ad
un'azione più incisiva nell'intero settore del turismo.
Come già accennato, in tal modo si realizza altresì un opportuno
collegamento con la commercializzazione del prodotto turistico
valdostano, attività quest'ultima che deve necessariamente rimanere
nell'ambito di competenza degli operatori privati, cioè di coloro
che materialmente producono i servizi turistici oggetto di
vendita.
Va rilevato il fatto che, in tema di commercializzazione, la
nuova normativa presenta un forte elemento innovativo costituito
dalla possibilità, per i consorzi e associazioni riconosciuti dalla
Regione, di poter vendere direttamente al pubblico, senza
autorizzazione di agenzia di viaggi, pacchetti turistici contenenti
i servizi prodotti dai propri associati.
Le caratteristiche del mercato turistico nazionale e
internazionale hanno d'altro canto reso evidente la necessità di
presentarsi su tale mercato in forma aggregata e con azioni ben
coordinate.
Uno spazio considerevole del disegno di legge è riservato alla
riforma del settore dell'accoglienza turistica di importanza
strategica nell'ambito dell'offerta turistica della nostra
Regione.
Il progetto di riforma prevede che i servizi di informazione,
accoglienza e assistenza a favore dei turisti siano svolti da:
- aziende di informazione e accoglienza turistica - syndicats
d'initiatives (AIAT);
- pro-loco.
Al fine di omogeneizzare l'accoglienza sull'intero territorio
regionale i relativi servizi devono essere svolti in conformità
agli indirizzi e alle direttive dell'Assessorato regionale del
turismo.
Per il medesimo fine la Regione promuove inoltre la
realizzazione di un sistema informativo turistico basato su una
banca dati informatizzata e gestita in rete con le AIAT.
Per quanto riguarda le AIAT, pur essendo di fatto sostitutive
delle attuali APT, presentano tuttavia rispetto a queste ultime
differenze e innovazioni molto rilevanti, in particolare sotto il
profilo della maggiore autonomia operativa e gestionale in quanto
solo gli atti di particolare rilevanza restano ancora soggetti a
procedure di controllo, mentre le procedure di gestione
amministrativa e contabile sono state significativamente
semplificate e sburocratizzate.
Sotto il profilo organizzativo, il "consiglio di
amministrazione" è stato sostituito dall'assemblea, cui restano
riservati essenzialmente compiti di indirizzo, mentre viene
rafforzato il ruolo operativo del comitato esecutivo con lo scopo
di dare maggiore snellezza ed efficacia all'azione dell'azienda. I
compiti delle nuove aziende sono stati inoltre maggiormente
indirizzati verso l'accoglienza e l'assistenza turistica e sono
stati rafforzati i meccanismi di finanziamento destinati a
sviluppare il ricorso a contributi da parte di privati.
È stato infine fortemente valorizzato il ruolo degli enti
locali, e in particolare dei comuni, in merito all'iniziativa per
l'istituzione di nuove AIAT e al diritto di entrare a far parte
dell'ambito territoriale di un'AIAT limitrofa nella convinzione che
l'intero territorio regionale sia da considerarsi di interesse
turistico.
Per quanto riguarda gli organi delle nuove aziende (assemblea,
comitato esecutivo, presidente e collegio dei revisori dei conti),
il comitato esecutivo è sicuramente quello che presenta le maggiori
novità, non solo, come più sopra accennato, in termini di maggiori
competenze operative, ma altresì per il fatto che i suoi
componenti, a garanzia di una gestione più efficiente, devono
possedere adeguata esperienza nel settore turistico o essere in
possesso di titoli di studio idonei.
A proposito dell'assemblea può invece essere interessante
osservare che, sempre nell'ottica di favorire una gestione più
agile delle aziende, è stata prevista la possibilità di deliberare
validamente anche in seconda convocazione qualora in prima seduta
non sia stato raggiunto il numero legale. Le entrate delle aziende
sono costituite da contributi regionali, di enti locali, di altri
enti pubblici e di privati nonché da redditi e proventi
patrimoniali o di gestione di attività economiche.
I contributi regionali sono posti a carico di uno specifico
fondo costituito nell'ambito del bilancio regionale e ripartito
sulla base di parametri che tengono conto della dimensione delle
strutture aziendali, dell'affluenza turistica nel comprensorio di
competenza e dei contributi ottenuti da parte dei privati.
È importante sottolineare che, grazie all'inserimento di
specifiche norme transitorie, il passaggio al nuovo assetto
previsto dalla riforma e quindi la costituzione delle nuove aziende
potrà avvenire senza il ricorso a lunghe e defatiganti procedure di
liquidazione e quindi senza recare disservizi o danni all'offerta
turistica delle località turistiche.
In materia di pro-loco le differenze tra la normativa attuale e
quella proposta dalla riforma non sono molto marcate, ma sono
comunque significative, soprattutto per quanto concerne i rapporti
con le AIAT del cui ambito territoriale fanno parte.
Viene infatti introdotto l'importante principio che i programmi
di attività delle pro-loco devono raccordarsi, a pena di una
decurtazione dei contributi, con quelli delle AIAT di riferimento;
in tal modo si dovrebbe risolvere il problema, più volte sollevato,
di una certa sovrapposizione o conflittualità nelle attività di
animazione delle località.
Inoltre l'apertura di uffici IAT da parte di una pro-loco
presuppone una convenzione con l'AIAT territorialmente
competente.
Infine, analogamente alle AIAT, anche per le pro-loco è previsto
un meccanismo di finanziamento che incentiva la ricerca e
l'ottenimento di contributi da parte di privati.
Le risorse necessarie per il finanziamento del progetto di
riforma sono quelle già previste nell'ambito del bilancio regionale
sui capitoli 64.100 (Spese per pubblicità e promozione), 64.300 e
64.301 (Fondi per il finanziamento di APT e pro-loco).
Per quanto riguarda il passaggio dal sistema delle APT a quello
delle AIAT sono stati perseguiti gli obiettivi di ridurre al minimo
i tempi necessari e di evitare, come sopra già accennato,
l'attivazione di lunghe e complesse procedure di messa in
liquidazione.
Ciò nell'ottica di assicurare continuità ai servizi attualmente
erogati a turisti e operatori e di evitare quindi ricadute negative
sulla qualità complessiva dell'offerta turistica regionale. Viene
inoltre stabilito un termine di sei mesi per proporre e dare corso
a eventuali modifiche e integrazioni agli ambiti territoriali delle
vecchie APT e per avviare la costituzione degli organi delle nuove
aziende in armonia con le nuove norme. Decorso l'accennato periodo
di sei mesi, non sono invece previsti limiti di scadenza in ordine
alla possibilità per i comuni, che non siano ancora inclusi in
alcun ambito territoriale di AIAT, di entrare a far parte, a
richiesta, di un'azienda il cui ambito territoriale sia ad essi
limitrofo e che sia almeno parzialmente esteso sul territorio della
comunità montana di appartenenza.
Per quanto riguarda la completa realizzazione del SIRECT
(Sistema informativo regionale del commercio e del turismo) e della
relativa banca dati, stante la complessità tecnica del progetto, il
disegno di legge prevede un arco di tempo massimo di tre anni,
individuando però varie scadenze intermedie.
Già entro il primo anno il sistema potrà infatti consentire di
avere una panoramica completa delle caratteristiche anagrafiche e
tipologiche degli esercizi commerciali e turistici della
Regione.
Nel concludere, tutto quanto sopra detto affinché i diversi
operatori del turismo possano, senza che uno prevarichi l'ambito
dell'altro, ma anzi completarsi, dare un più qualificato servizio
ai numerosi turisti che visitano la nostra Valle.
Una Regione che dovrà sempre più favorire lo sviluppo ed il
miglioramento qualitativo delle attività turistiche, e quindi la
possibilità che tale settore diventi un volano sempre più
importante e prioritario per la nostra economia, soprattutto in
questo particolare momento economico e finanziario difficile a
causa della terribile calamità che ci ha colpiti recentemente
utilizzando al tempo stesso ed al massimo le risorse umane e le
ricchezze naturali presenti nella nostra Regione, a vocazione
primaria turistica, e per poter cominciare, proprio con il turismo,
a parlare di vero federalismo e di vero autogoverno, offrendo una
Valle d'Aosta all'avanguardia di un turismo moderno e qualificato,
al passo con i tempi ed aperta all'Europa.
Président
La parole au Conseiller Ottoz pour la
présentation du rapport de la part de la II
ème
Commission.
Ottoz (UV)
Comunico intanto che sono stati depositati tre
emendamenti firmati da numerosi consiglieri che verranno illustrati
man mano che si procederà nell’esame della legge,
articolo per articolo.
Discutiamo oggi un'importante legge di riforma di un settore,
quello turistico, che riveste il ruolo economico e di sviluppo
occupazionale più importante nella nostra Regione. È, questo, un
concetto che da più parti si sarebbe ritenuto opportuno inserire
nel primo articolo, relativo all'oggetto ed alle finalità, ma che
d'altra parte sarebbe quasi pleonastico data l'evidenza del peso
che il turismo rappresenta nell'economia produttiva della Valle
d'Aosta. Non starò a ripetere quanto analiticamente elencato
nell'esaustiva relazione tecnica allegata al testo del disegno di
legge che avrete certamente già letto con grande attenzione e che è
stata ben sottolineata e ripresa dal relatore Piccolo. Mi limiterò
ad alcune molto sintetiche considerazioni di ordine politico.
È una legge, questa, sulla quale abbiamo potuto lavorare molto e
bene, grazie soprattutto alla disponibilità dell'Assessore e della
Giunta a recepire le istanze di tutte le categorie operanti nel
settore ed al contributo dei Consiglieri della IV e della II
Commissione. Il testo originario adottato dalla Giunta è stato
quindi oggetto di parziali miglioramenti e rielaborazioni.
La novità principale del disegno di legge n. 110 è il
chiarimento e la separazione dei ruoli dei principali soggetti che
intervengono nella formazione della nostra offerta turistica:
- alla Regione sono riservati la promozione del "sistema Valle
d'Aosta", la pianificazione, il coordinamento ed il monitoraggio
delle iniziative;
- alle AIAT, come non casualmente vengono rinominati gli eredi
delle attuali APT, sono riservate invece l'informazione,
l'accoglienza e l'assistenza ai turisti.
Con l'istituzione dell'Osservatorio regionale del commercio e
del turismo si dà attuazione alla previsione della legge n. 12 del
7 luglio 1999. Esso, pur avendo funzioni meramente consultive,
permetterà un'ampia partecipazione del territorio all'arricchimento
e all'integrazione delle informazioni necessarie alla formazione
dei programmi e delle decisioni. L'osservatorio fornirà un prezioso
servizio di filtro e d'interpretazione dei dati provenienti dalla
rete di monitoraggio.
La legge n. 12 del 1999 trova piena applicazione anche per
quanto concerne la realizzazione di un servizio informatico
integrato, il SIRECT (Sistema informatico regionale del commercio e
del turismo). Esso si appoggerà su un'apposita banca dati regionale
che razionalizzerà e metterà in rete tutto il nostro sistema
informativo turistico.
Disporremo così di un vero e proprio sistema nervoso della
nostra Regione che collegherà le AIAT, i servizi regionali, quelli
degli enti locali e le reti informative nazionali del commercio e
del turismo. Una rete che, grazie ad informazioni aggiornate in
tempo reale sulla dinamica dei flussi turistici e sull'evoluzione
delle richieste del mercato, potrà costituire un valido supporto
alle decisioni e renderà possibili tempestivi interventi per una
sintonia fine del "sistema Valle d'Aosta" con gli obiettivi di
lungo termine.
È inoltre da sottolineare il riconoscimento dell'importante
funzione dei consorzi e delle associazioni di operatori turistici,
finalizzati alla promozione e vendita dei servizi turistici
prodotti dagli associati.
Per quanto concerne la ripartizione dei fondi per il
finanziamento delle aziende AIAT e delle pro-loco (articoli 28,
comma 3, e 30, comma 3) è stato infine previsto un meccanismo che
premia la capacità di ottenere contributi dal settore privato,
innescando potenzialmente un circuito virtuoso che stimoli AIAT e
pro-loco a collaborare più strettamente con le imprese ed a tenere
maggiormente conto delle loro esigenze per meglio operare sul
mercato.
Secondo alcuni questa legge sarebbe eccessivamente
"dirigistica". Se l'osservazione può essere non del tutto infondata
per quanto riguarda le pro-loco, il cui collegamento fino alla
macchina regionale è un po' lungo, la scelta di non definire le
AIAT, i soggetti principali, come enti strumentali dà loro
sufficienti margini di autonomia per poter svolgere la loro
funzione senza vincoli che non siano quelli delle lince guida della
pianificazione regionale.
Altri osservano infine che questo disegno di legge non
sottolinea esplicitamente la necessità del "miglioramento" della
qualità dell'informazione. Per fare un solo esempio, la
segnaletica, da quella turistica vera e propria (sentieri,
particolarità architettoniche, storiche e religiose) a quella
alberghiera, stradale ed autostradale. È però del tutto evidente
che ciò, come altri aspetti pratici dei servizi turistici, sarà
oggetto dell'attività di coordinamento dell'Assessorato e non era
forse indispensabile farne oggetto di legge.
Questi ed altri aspetti potranno in ogni caso essere utilmente
considerati qualora, sotto la pressione della legislazione
nazionale, dovessimo essere chiamati a riprendere questa materia in
un prossimo futuro. È infatti in discussione al Senato, dopo essere
stata approvata dalla Camera, una legge di riforma del turismo.
Essa definisce e regola aspetti che non sono contenuti nel disegno
di legge che discutiamo oggi. Tra i più importanti:
- gli standard minimi di qualità (per i servizi di informazione
turistica, le strutture ricettive, le agenzie di viaggio, le
professioni turistiche, le attività ricreative senza scopo di
lucro, l'accoglienza non convenzionale, i servizi delle imprese
turistiche sul territorio, eccetera);
- la carta dei diritti del turista;
- i sistemi turistici locali, come contesti omogenei o
integrati, caratterizzati dall'offerta integrata di beni culturali,
ambientali ed attrazioni turistiche, compresi i prodotti tipici
dell'agricoltura e dell'artigianato;
- le imprese turistiche e le attività professionali, le nuove
professioni emergenti e in particolare la regolazione dei soggetti
praticanti queste professioni provenienti da Paesi
extracomunitari;
- infine uno sforzo di delegificazione e la semplificazione
delle norme mediante la modifica di varie parti dell'articolo 109
del testo unico delle leggi di pubblica sicurezza approvato con
regio decreto 18 giugno 1931, n. 773).
Président
La parole au Conseiller Nicco.
Nicco (GV-DS-PSE)
In una Regione come la nostra il settore
turistico occupa, per ragioni che sono troppo evidenti per essere
ulteriormente ricordate, una posizione centrale
nell’economia, nella produzione del reddito,
nell'occupazione. Bene fa dunque la legge oggi in discussione,
all’articolo 1, comma 1 a), a definire
"turisticamente rilevante" l’intero territorio della
Regione.
Un settore a cui dobbiamo perciò guardare con particolare
attenzione, i cui problemi sono stati già altre volte analizzati.
In particolare, il piano territoriale paesistico, nelle "linee
programmatiche", ha cercato di delineare delle strategie di lungo
periodo fondate su due direttrici di fondo:
- la prima: razionalizzazione e riqualificazione dell'offerta
turistica delle grandi stazioni;
- la seconda: diversificazione dell’offerta e
sviluppo di forme definite "soffici" ed estensive di fruizione
turistica.
Ed ha anche indicato una serie di progetti e programmi di
differente rilievo: sovraregionale, quali l’Espace
Mont-Blanc, regionale, quali il recupero del Forte di Bard, e
subregionale, quali i progetti del Grand Paradis e della Coumba
Freida.
Credo che sarebbe interessante, mi rivolgo direttamente
all’Assessore, poter avere, non oggi, ma in una
qualche sede istituzionale, un quadro complessivo ed organico di
queste iniziative, cioè stato di avanzamento, risorse disponibili,
eccetera; iniziative che, tutte assieme, vanno a comporre un
mosaico certo di grande interesse per la nostra Regione.
È in questo quadro che si inserisce questa legge di riforma, di
riorganizzazione dell'organizzazione turistica regionale. È una
legge di cui ritengo che non si possano che condividere le finalità
indicate al capo I, come pure le azioni che il Governo regionale
deve porre in essere, elencate all’articolo 2, al
fine di assicurare una promozione globale
dell’offerta turistica sui mercati
internazionali.
La sfida è oggi certamente a quel livello ed è lì, con strumenti
adeguati, che occorre confrontarsi.
È fuor di dubbio che, a tal fine, occorra una forte azione
sinergica di tutte le componenti del settore, pubbliche e private.
Ed è certo positivo il ruolo "fondamentale", come recita
l’articolo 9, comma 1, che si intende attribuire ai
consorzi e alle associazioni di operatori turistici per una più
efficace commercializzazione del prodotto turistico locale. Così
come è fuori di dubbio che sono necessari sia una costante ed
efficace opera di monitoraggio del settore (e dunque banca dati,
sistema informativo regionale del commercio e del turismo), sia
un'azione di raccordo e di coordinamento delle strutture
esistenti.
In merito qualche perplessità esprimo tuttavia
sull’Osservatorio (peraltro già indicato nella legge
7 giugno 1999, n. 12, articolo 11). Perplessità di carattere
generale sul proliferare di strutture e di organismi. Questa pare
che sia oggi la fase degli osservatori: c’è un
problema, si istituisce un osservatorio. Così abbiamo:
l’Osservatorio energetico regionale,
l’Osservatorio regionale per il volontariato,
l’Osservatorio permanente sulla condizione
giovanile, l’Osservatorio epidemiologico per le
politiche sociali e, ultimo in ordine di tempo, credo sia
l’Osservatorio annunciato dai Verdi sul dopo
alluvione. Probabilmente sono tutti utili?
(interruzione della Consigliera Squarzino Secondina, fuori
microfono)
? non conosco le specifiche situazioni, ma forse talvolta è
possibile realizzare gli stessi obiettivi con le strutture
esistenti opportunamente rimodulate e coordinate. Ho qualche
perplessità anche specifica rispetto a questo Osservatorio
regionale del commercio e del turismo. Mi pare che vi sia una certa
duplicazione di funzioni rispetto al SIRECT, per esempio, a parte
qualche variante linguistica, non rilevo differenze sostanziali fra
le funzioni attribuite al SIRECT nel comma 1 b)
dell’articolo 6 e quelle attribuite
all’osservatorio nel comma 3 b)
dell’articolo 4, in uno si legge:
"? monitoraggio
del mercato turistico? al fine di favorire lo sviluppo e
l'innovazione dell'offerta turistica regionale"
e
nell’altro:
"? attivazione di un sistema di
rilevazione dei flussi turistici? in quanto strumento essenziale
per indirizzare le politiche di marketing della Regione?"
.
Qualche perplessità ho anche per la composizione che mi pare
alquanto pletorica: 18 membri di diritto secondo quanto previsto
dall’articolo 5 nella versione emendata dalla II
Commissione.
Il punto che suscita maggiori dubbi è tuttavia un altro: è
l’articolo 13 che definisce l’ambito
territoriale delle aziende di informazione e di accoglienza
turistica (AIAT). Premesso che concordo con il principio espresso
all’articolo 12, comma 4, che attribuisce
l’iniziativa per l'istituzione di un'azienda al
comune, singolo o associato, non ritengo invece adeguati da un
punto di vista generale i requisiti richiesti per poter assumere
tale iniziativa.
Si tratta di requisiti puramente quantitativi, cioè il numero di
posti letto extralberghieri ed alberghieri.
È un tipo di impostazione, quella fondata su indici puramente
quantitativi per definire degli ambiti territoriali, che abbiamo
più volte respinto proprio in questo Consiglio. Ricorderanno alcuni
colleghi le discussioni sulle macroregioni. Abbiamo detto allora
che la realtà è troppo complessa per essere imbrigliata o
ritagliata sulla base di questo unico indicatore. Il principio è in
questo caso lo stesso: l’elemento quantitativo va
certamente preso in considerazione, ma è uno degli elementi, non
può essere l’unico elemento.
Capisco perfettamente e condivido l’esigenza che
ha dettato questa norma e cioè la necessità di non consentire il
proliferare indistinto di nuove AIAT, la cui gestione risulterebbe
antieconomica, ma rilevo che la rigida applicazione di tale norma,
non correlata ad altri elementi, porta a situazioni non meno
negative, anzi talvolta paradossali.
In merito vi è stato un dibattito che ha portato alla
formulazione dell’emendamento n. 3, presentato dal
relatore Ottoz, emendamento che consente di superare in determinati
casi la rigidità iniziale recependo fra l’altro una
delle proposte avanzate dalla Comunità montana Valdigne e fatta
propria dal Consiglio permanente degli enti locali.
Tra i casi che trovano adeguata risposta nella prima parte di
quell’emendamento, laddove si dice:
"Si prescinde
dal requisito di cui al comma 1, lettera b), qualora l'ambito
territoriale dell'Azienda sia esteso sull'intero territorio di
tutti i Comuni di una Comunità montana?"
, vi è certamente
quello della VII Comunità montana.
Esiste oggi nella bassa Valle un'anomala azienda turistica che
comprende la Valle del Lys e il Comune di Champorcher e di cui non
fanno parte i Comuni di Pontboset, Hône, Bard e Donnas.
I Comuni dell’alta Valle del Lys, ovvero la
Comunità montana Walser, con 3.641 posti letto, di cui 1.870
alberghieri, potrebbero, sulla base della normativa prevista,
costituire una propria AIAT. Tra l’altro, avendo lo
stesso punto di riferimento essenziale e naturale di quelli
dell’alta Valle d’Ayas, cioè il Monte
Rosa, ed anche un unico comprensorio sciistico integrato, la
Monterosa Ski, potrebbero anche decidere di costituire
congiuntamente un'unica AIAT che avrebbe oltre 7.600 posti letto.
Scelta del tutto comprensibile e forse anche auspicabile, essendo
il comprensorio omogeneo e in grado di proporre una qualificata
offerta incentrata su sci in inverno e alpinismo in estate.
Ma a questo punto, se ciò avvenisse, i Comuni di Fontainemore,
Lillianes, Perloz, Pont-Saint-Martin, Donnas, Hône, Bard, Pontboset
e Champorcher, pur costituendo un'intera comunità montana, non
avrebbero, senza quell’emendamento, i requisiti
quantitativi per costituire una propria AIAT non avendo che 729
posti letto complessivi. AIAT che invece, per altre considerazioni,
avrebbe una propria significativa ragion d’essere
potendo proporre anch’essa una propria qualificata
offerta centrata sul turismo ambientale-naturalistico (Mont-Mars,
Fer, Valle di Champorcher quale accesso al parco del Mont-Avic) e
storico culturale (Bard, il borgo di Donnas, Pont-Saint-Martin).
Offerta che si rivolgerebbe, fra l’altro, ad un
segmento di mercato differente da quello
dell’ipotizzata AIAT del Monte Rosa.
Su questo punto specifico avrei proposto la seguente sintetica
riformulazione del comma 2 dell’articolo 13:
"qualora l’ambito sia esteso
sull’intero territorio di una comunità montana,
l’azienda può comunque essere istituita"
. Il
concetto nella sostanza, anche se in differente forma, è recepito
dall’emendamento citato e quindi mi trova
consenziente.
Altre ancora potrebbero tuttavia essere le suggestioni, se si
ragiona non in termini puramente numerici ed astratti, ma in
termini di sinergie che si possono costruire attorno a progetti
concreti. Ecco perché credo che su questo punto occorrerà tornare
in seguito quando si procederà a quella verifica della situazione
che è prefigurata nello stesso articolo 13, al comma 4.
Président
La parole au Conseiller Beneforti.
Beneforti (PVA-cU)
Questa legge di riforma del turismo era
attesa da tempo, da circa tre anni; dal 1998 ad oggi spesso siamo
tornati sull’argomento con interrogazioni e
interpellanze. Finalmente ci siamo, il confronto si è aperto e
siamo qui per dare una valutazione su questo disegno di legge. Mi
limiterò a fare delle valutazioni e delle riflessioni
sull'impostazione della legge e sull’articolato che
la compone.
Ho preso atto delle osservazioni e proposte di modifica alla
legge pervenute da più parti, dalle associazioni di categoria, dal
consorzio degli enti locali, dal Comune di La Thuile, dalla
Comunità montana della Valdigne e di altri. Anche se certe
osservazioni e proposte di modifica degli addetti ai lavori che ho
ricordato possono anche apparire campanilistiche, possono essere di
parte, possono risentire di un particolare egoismo di categoria che
è umano anche che ci sia, possono essere persino in contrasto con
gli obiettivi e i principi dell’Assessorato
competente, occorre, e in parte sarà avvenuto, tener presente le
osservazioni e le indicazioni che dalle parti interessate
provengono a modifica di un testo di legge.
Ma ciò che lascia perplessi, Assessore, è che, nonostante il
tempo di gestazione della legge che è stato lungo, delle
consultazioni che sicuramente ci saranno state, del lavoro svolto
nelle commissioni a cui saranno state presenti anche le categorie
interessate, nonostante le spiegazioni che saranno state date, alla
fine ci ritroviamo con diverse richieste e proposte di modifica ed
emendamenti.
Non entro nel merito delle singole proposte e degli emendamenti,
lo farò nel momento in cui saranno messi all'approvazione del
Consiglio; mi limiterò, come dicevo prima, ad alcune valutazioni e
riflessioni.
Mi domando e lo domando a tutti: questa legge è quella giusta
per dare una svolta al settore turistico in senso positivo? È
giusta questa legge per realizzare un progetto di sviluppo
turistico adeguato alla Valle d’Aosta? Noi come
tanti altri ce lo siamo domandato, ma non ne siamo convinti.
Io vi domando, e mi rivolgo al Presidente,
all’Assessore, alla Giunta, se ritenete di poter
dare una svolta al settore del turismo in senso positivo con questa
legge. Certamente mi direte di sì dal momento che
l’avete proposta, ma io sono convinto che bisogna
pensare a dare un assestamento al turismo anche sul piano
organizzativo, del decentramento delle competenze sul territorio,
nel coinvolgimento di tutte le parti interessate che devono
contribuire alla riuscita finale.
Questa legge, Assessore, e non lo dico perché sto
all'opposizione, cambia poco o nulla; dopo tre anni di attesa
cambiano i nomi, le etichette, qualche piccola cosa operativa che
era obbligatoria, ma l’impianto della legge
valdostana sul turismo resta uguale.
Assessore, è inutile che scuota la testa: qua non cambia niente,
cambia poco o nulla. Credo che dobbiate tener conto dell'importanza
che sul piano economico-sociale ed occupazionale riveste il turismo
nella nostra società per cui questa legge non basta per raddrizzare
e rimediare alla crisi che da più parti viene subita ed anche
denunciata.
Noi parliamo di crisi e pensiamo che basti questa leggina, che
basti cambiare il nome alle APT in AIAT per risorverla? Non
dimentichiamo, nel discutere questa legge, ciò che già fa la
Regione per favorire il turismo in Valle d’Aosta.
Basta guardare nei capitoli di bilancio regionale, i capitoli
concernenti gli impianti di risalita, i capitoli che riguardano
anche l’agricoltura per la difesa
dell’ambiente che favorisce il turismo, nel settore
alberghiero, negli impianti sportivi e tutto questo avviene nel
momento in cui si sente parlare ancora di crisi.
Questa legge risente di due elementi:
- il primo è quello della volontà politica della Regione o
dell’Assessorato di determinare, accentrare,
mantenere in pugno la gestione, infatti della promozione totale
come delle risorse l’unico referente deve essere la
Regione, l’Assessorato. Questo lei, Assessore, lo ha
ripetuto in diverse occasioni anche in commissione, ma noi lo
ricaviamo dalla lettura della legge;
- il secondo elemento è quello che si evince dal collage delle
aspirazioni, delle richieste e delle proposte pervenute e accolte
con l’intento di non scontentare nessuno, un
contentino a tutti e magari si darà ancora qualcosa con gli
emendamenti che sono stati presentati.
Infatti ritengo che in questa legge sia evidente una cosa: da
una parte la volontà accentratrice della Regione o
dell’Assessorato, dall’altra la
possibilità con questa impostazione di una conflittualità che può
aprirsi tra il centro e le strutture periferiche (quando si fa una
legge bisogna avere anche l’accorgimento che non
possano nascere conflittualità successive a quello che andiamo
facendo).
Pertanto oltre all'importanza che riveste
l’Osservatorio che è stato previsto sul turismo e
commercio perché serve anche da controllo, da monitoraggio della
situazione alberghiera e commerciale nella nostra Regione, è
necessario comprendere l’importanza che rivestono
queste strutture che ora chiamate AIAT - è anche brutto questo
nome, era meglio APT – sia per i compiti che la
legge prevede, sia per il ruolo che sono chiamate a svolgere sul
territorio.
Serve una struttura, un punto di riferimento che coordini e
aggreghi i vari operatori locali, che sia presente in maniera
forte, che sia il punto di riferimento, di aggregazione e di
coordinamento per responsabilizzare, per portare i vari operatori e
le istituzioni a fare sistema; occorre che venga fatto sistema, è
indispensabile che chi opera in un determinato territorio si senta
parte del gruppo stesso, del gruppo di lavoro e che le APT (o le
AIAT) divengano un punto di incontro e di riferimento per le realtà
locali. Questo è importante.
Bisogna tener conto, e mi sembra invece che di questo non se ne
voglia tener conto, che le caratteristiche di un territorio, di un
ambiente vadano valorizzate con il contributo di tutti gli
operatori che su quel territorio vivono e lavorano. Non possono
essere decise e gestite centralmente con il rischio di perderne di
vista le peculiarità e le differenze che sussistono.
La Valle d’Aosta non è la Lombardia, la nostra è
una piccola Regione e può sembrare giusto che vi sia una promozione
e una comunicazione istituzionale globale.
Non bisogna però dimenticare le differenze e le particolarità
che devono essere gestite e valorizzate in ambito locale attraverso
la cooperazione e la sinergia degli enti, fra gli operatori, delle
istituzioni come delle pro-loco. Se non si tiene conto delle realtà
locali, si finisce per aver fatto una legge che poi non serve.
Assessore, non mi sento depositario della verità né tanto meno
mi ritengo uno che sa tutto per cui attendo delle risposte alle
riflessioni e alle affermazioni che ho fatto.
Ma altre sono le riflessioni che ritengo ancora di fare. Sono
d’accordo che le associazioni di categoria che fanno
capo al settore turismo richiedano di essere rappresentate in tutte
le sedi e anche in commissione dove si trattano i problemi che li
riguardano, ma anche in quelle sedi occorre che siano rappresentate
da persone professionalmente preparate.
Nell’osservatorio occorre che siano presenti
rappresentanti che sappiamo leggere e valutare i dati raccolti. Le
piccole e le grandi imprese devono capire quando è il momento di
consorziarsi, di aggiornarsi, di essere preparate sul piano della
professionalità. Le imprese devono capire che il personale formato
alla scuola regionale deve trovare un'occupazione in Valle e non
sempre essere preparati e poi emigrare per poter lavorare.
Le piccole come le grandi imprese devono capire che tutti gli
aiuti e gli interventi della Regione servono nella misura in cui
gli alberghi, come i negozi, restano aperti tutto
l’anno o quasi. Se i prezzi reggono la concorrenza
con quelli praticati in altre regioni, si avrà un afflusso di
turismo nella nostra Regione.
È vero che il settore turismo agli effetti economici,
occupazionali e per lo sviluppo riveste una primaria importanza in
Valle d’Aosta, ma le imprese devono comprendere che
per avere bisogna anche dare, non basta chiedere, se non ci sono
contropartite sul piano generale, produttivo e occupazionale, se
non partecipano alla promozione del "prodotto Valle
d’Aosta".
Ritengo che il turismo in Valle d’Aosta possa
uscire dalla crisi se e nella misura in cui la legge risponde alle
nostre esigenze, se oltre a sfruttare le nostre risorse naturali
per la posizione geografica che abbiamo la fortuna di avere
riusciamo a sfruttare anche le altre ricchezze storiche e le
attività culturali che possiamo aprire ai turisti.
Questo è quanto volevo dire sul disegno di legge in discussione
visto dal mio punto di vista. Non ho toccato tutti i punti
dell’articolato, lo hanno fatto coloro che mi hanno
preceduto e lo faranno gli altri che seguiranno. La mia è stata una
valutazione più politica che tecnica, ma ha rappresentato soltanto
un contributo che ho voluto dare a questo dibattito anche se
sinteticamente.
Président
La parole au Conseiller Cuc.
Cuc (UV)
Con un po' di ritardo rispetto alle aspettative
finalmente oggi è in discussione questo disegno di legge.
L’organizzazione turistica della nostra Regione è
sicuramente un elemento importante per garantire un servizio
ottimale per i nostri ospiti e per dare risposte adeguate agli
operatori del settore.
Se è vero che il comparto turistico-commerciale della nostra
Valle rappresenta più del 50 percento della nostra economia, è
evidente che dobbiamo prestare attenzione a questo disegno di
legge.
Da una prima analisi non potrebbero apparire così evidenti i
contenuti, a mio modo di vedere importanti ed innovativi, che
trovano riscontro da un'attenta e corretta interpretazione dei vari
articoli del testo di legge in esame.
L’istituzione dell’osservatorio
regionale deve essere per il futuro il vero motore e qui vorrei
essere un po' più ottimista del Consigliere Nicco, vorrei che
questo Osservatorio fosse dotato effettivamente di un motore da
200-210 cavalli dove le varie associazioni, tutte coinvolte,
saranno in grado di affrontare positivamente questa sfida.
L’osservatorio è un momento importante di
confronto e di coordinamento delle idee al fine di assicurare tutti
gli elementi necessari per programmare e pianificare, senza
disperdere energie, le migliori offerte di questo comparto
economico.
Il coinvolgimento di tutti gli operatori del settore,
albergatori, ristoratori, gestori degli impianti di risalita,
professionisti della montagna, responsabili regionali dei vari
comparti strategici, ambiente, territorio, beni culturali,
agricoltura, devono garantire finalmente un'azione meglio
coordinata ed efficace al fine di trovare nuovi sbocchi, nuovi
mercati e di migliorare e perfezionare l’attuale
offerta turistico-commerciale della nostra Regione.
Alcune considerazioni sulla situazione attuale e
l’attività oggi svolta dalle ex APT e dagli uffici
di informazione turistica (IAT) credo sia necessario fare
analizzando sia gli aspetti positivi ed eventualmente i momenti di
criticità di questo sistema.
Attualmente non tutti i comuni della nostra Regione sono
inseriti in un ambito territoriale di un'AIAT e vi è comunque la
possibilità con le norme transitorie di ridisegnare gli ambiti in
modo da coinvolgere tutte le realtà comunali e dare pari
opportunità a tutti.
Definire con precisione i compiti di ogni istituzione è uno
degli obiettivi di questo disegno di legge anche perché in questo
settore non si può o, per meglio dire, si deve sbagliare il meno
possibile. Si è obbligati a tenere il passo con le altre realtà a
noi concorrenti e se possibile essere ancora più pronti ed incisivi
al fine di garantire una continuità di sviluppo per la nostra
Regione.
In questi ultimi anni l’Amministrazione ha
investito parecchie energie finanziarie garantendo comunque il
funzionamento delle APT, promovendo e organizzando corsi di
formazione professionale finalizzati a migliorare gli standard di
qualità. Le varie associazioni come l’Associazione
maestri di sci, le guide alpine, gli accompagnatori della natura
con sempre più apprezzata professionalità e competenza sono
sicuramente un esempio positivo in grado di offrire un servizio di
qualità operando attivamente sul territorio valdostano.
Le AIAT continueranno a svolgere le funzioni di accoglienza e
saranno un punto importante di riferimento per gli ospiti,
coordineranno le attività e le manifestazioni organizzate in
collaborazione con le pro-loco esistenti.
Con il sistema informatico saranno in grado di fornire dati
precisi e in tempo reale sull’andamento delle
presenze nonché avere dati aggiornati sulle disponibilità degli
alberghi e delle altre strutture ricettive.
Altro punto importante è sicuramente il riconoscimento dei
consorzi e delle associazioni degli operatori turistici. Dando
questo giusto spazio operativo ai privati, i quali, anche in forma
associata, sono in grado di preparare pacchetti puntuali dei loro
prodotti. L’offerta può essere così diversificata e
più consona alle peculiarità delle realtà locali ed essere allo
stesso tempo più competitiva in termini economici.
Un ruolo sempre importante è ancora svolto
dall’Amministrazione regionale, precisamente dagli
uffici competenti in materia di turismo. Promuovere il "prodotto
Valle d’Aosta" nel suo insieme diventa un'esigenza
fondamentale e per riuscire in questo intento è necessario
coordinare e programmare con chiarezza e unità in modo da non
disperdere energie.
Una strategia della comunicazione ritengo sia un elemento
importantissimo, una delle priorità, così come incentivare
l’utilizzo dei mezzi informatici nelle singole
attività. A volte si evocano esempi di altre realtà come
l’Alto Adige.
A tal proposito credo sia corretto ricordare che queste regioni
hanno forse una storia turistica più antica e forse meglio radicata
nella popolazione, anche se nella nostra Valle, in questi ultimi
anni, sono stati fatti notevoli passi avanti ed è necessario
continuare su questa strada.
Sempre più importante e necessaria è la stretta collaborazione
fra le attività alberghiere e imprenditoriali del settore per poter
sviluppare ed applicare economie di scala in modo da proporre di
conseguenza offerte e proposte sempre più competitive.
L’attività delle pro-loco riveste poi un'importanza
rilevante soprattutto nelle località meno conosciute e la loro
azione deve essere per forza coordinata in modo da evitare
sovrapposizioni di manifestazioni ed eventi.
Da evidenziare che tutte queste iniziative riscuotono grande
successo e sono organizzate con grande e provata professionalità
anche se i componenti di queste associazioni svolgono le loro
attività a titolo gratuito.
In conclusione ritengo che in questa riforma esistano elementi
innovativi che tengono conto delle esigenze sempre più rapide e
veloci a subire mutamenti conseguenti all'evoluzione del mercato.
Vengono definite le competenze e le responsabilità dando spazio
operativo a coloro che sono direttamente implicati nello sviluppo
turistico della nostra Regione, coinvolgendo negli indirizzi
strategici della programmazione tutti gli operatori del settore al
fine di ottenere i risultati migliori con un equilibrato dispendio
di energie finanziarie ed umane.
Accolgo poi favorevolmente la presentazione degli emendamenti,
di cui sono anche firmatario, presentati dal relatore. Il primo
emendamento semplifica e comunque dà un po' più di rilevanza alle
pro-loco in quanto i due rappresentanti saranno designati di intesa
fra le aziende di informazione e accoglienza turistica e le
pro-loco, quindi anche queste ultime potranno far parte
dell’Osservatorio.
L’emendamento n. 2 sarà forse il Consigliere
Ottoz a illustrarlo meglio.
Il terzo emendamento, già in parte ben spiegato dal Consigliere
Nicco, mi trova estremamente favorevole là dove andiamo ad
accogliere l’esigenza di un comune che ha presentato
tramite CELVA le sue osservazioni.
Il Comune di La Thuile, leggevo nelle note presentate dal
Sindaco e firmate poi da altri operatori del comune stesso, è una
località che ospita un milione di persone l’anno,
con 125.000 presenze nell’inverno, 450.000-600.000
nell’estate, quindi un milione circa di turisti che
gravitano su un comprensorio.
Non dimenticherei i rapporti internazionali del Comune di La
Thuile con la Savoia e con la zona della Tarantaise; queste sono
iniziative storiche portate avanti dalla Comunità di La Thuile da
tantissimi anni. La zona di Arpy, un colle che garantisce il non
isolamento di La Thuile con la Valle d’Aosta in caso
di problemi sulla strada principale è collegata al Comune di
Morgex, dove il settore del turismo è legato alla disciplina dello
sci di fondo, in continua espansione ed è anche meritevole di più
attenzione e miglior sviluppo. Ritengo, in conclusione, che questo
Comune abbia il diritto e la possibilità di avere un'azienda
propria, soprattutto per poter garantire una migliore efficienza
nel promuovere la propria località.
Président
La parole au Conseiller Tibaldi.
Tibaldi (FI)
Il comparto turistico valdostano merita
attenzione da parte del principale organo politico e legislativo
regionale, il Consiglio Valle.
Merita attenzione perché comunque il comparto turistico
valdostano produce i due terzi del PIL regionale, se consideriamo
anche l’indotto commerciale e i servizi annessi e
connessi.
Questa annunciata e definita riforma o rivoluzione arriva con un
po' di ritardo, perché già nel 1998 si sarebbe dovuto mettere mano
alla legge istitutiva delle APT e quindi alla legge regionale n.
9/1987, ormai piuttosto obsoleta, per regolamentare e disciplinare
il settore.
Quando si arriva con un disegno di legge di questo tipo, che
viene denominato riforma o rivoluzione da molti giornali, bisogna
verificare se oltre al titolo sussistono quelle innovazioni, quei
cambiamenti radicali che uno si attende, cioè se
l’impianto normativo e quindi la disciplina del
settore sia effettivamente modificata rispetto al passato.
Bisogna vedere in poche parole se politicamente si è avuto il
coraggio di compiere degli atti che possono essere definiti come
riforma.
Ho guardato l’impianto normativo del 1987, la
legge regionale n. 9, e sinceramente non è che ho colto quelle
grosse novità rispetto al passato, perché i compiti di promozione
appartenevano già alla Regione che li esercitava tramite le APT,
esisteva un organismo di carattere consultivo e assembleare che si
chiamava "Comitato regionale per il turismo", tuttora in vigore fin
quando non entrerà in funzione questa legge.
C’era quindi un'articolazione territoriale che ci
pare di capire non cambi, la definizione degli ambiti territoriali
turisticamente rilevanti che grosso modo si rifanno agli stessi
parametri e tutto un insieme di norme minori che riguardano
puntigliosamente il funzionamento delle APT, che ora si accingono a
cambiare nome e a diventare AIAT, mentre in tutta Italia si
chiameranno APT per cui possiamo dire che l'unica novità è
questa.
Cosa dire su questo disegno di legge?
Questo disegno di legge non ha alcuna portata innovativa. Si fa
un cenno molto rapido all’attività di
pianificazione, ma lo si fa indicandolo
nell’articolo 1 quale oggetto e finalità, poi tutto
l’articolato si sofferma sui compiti promozionali,
come vengono svolti, come funzionano l’osservatorio,
la banca dati, il SIRECT; una gran parte
dell’articolato è destinata alle AIAT che rafforzano
la loro costruzione politico-burocratica e un breve cenno viene
fatto ai consorzi, ma è un cenno ricco di contraddizioni e poi
spiegherò il perché. Se il Consiglio regionale è un organo di
indirizzo politico, qui il compito di indirizzo politico viene
ancora una volta trasferito alla Giunta regionale e lo ravvisiamo
nell’articolo 2. Il Consiglio regionale viene
ulteriormente impoverito di una funzione che dovrebbe spettargli
secondo lo Statuto e le leggi che regolamentano le proprie
competenze. A differenza, per esempio, della Lombardia: una Regione
che ha dimensioni geografiche e demografiche decisamente superiori
alle nostre, che ha problematiche più complesse e che invece lascia
che i poteri di programmazione a livello regionale siano affidati
al Consiglio regionale e sto leggendo l’articolo 2
di una legge del 1986 rivista tre anni fa. Il Consiglio regionale,
organo di indirizzo politico e legislativo, fissa delle precise
direttive in materia di programmazione turistica.
In Valle d'Aosta invece, ancora una volta, si concentrano nella
Giunta tutte le competenze e questa è una scelta politica che non
ci vede concordi.
Vado avanti seguendo l’articolato nella nuova
dizione elaborata dalla IV Commissione, poi rivista dalla II. Si fa
riferimento alla recente legge n. 12/1999 sul commercio, legge che
ha istituito il cosiddetto "osservatorio", organismo peraltro già
previsto dalla "legge Bersani" di cui noi abbiamo dato applicazione
pedissequa in sede regionale con la legge n. 12/1999.
Se prima l’osservatorio aveva una funzione più
evidente e più marcata, oggi la sua funzione viene leggermente
cambiata, se prima secondo l’articolo 11 originario
l’osservatorio regionale perseguiva le seguenti
finalità "realizza un sistema di monitoraggio della rete
distributiva, realizza un sistema di monitoraggio del mercato
turistico ed opera in raccordo con l’osservatorio
nazionale", oggi di questo osservatorio si dice che "collabora alla
realizzazione del monitoraggio e della rete distributiva e di
quella del sistema turistico".
Perché è stata avvilita la funzione
dell’osservatorio? Perché si è dato più peso alla
struttura dirigenziale dell’Assessorato, limitando
l'operatività dell'osservatorio, ente più distaccato, più autonomo
che poteva probabilmente formulare critiche sgradite. Da oggi
l'osservatorio viene messo sotto la tutela, perché "collabora" ma
non "realizza" più il sistema di monitoraggio, del dirigente
regionale che fa capo all’Assessorato specifico.
Quindi le sue funzioni vengono svolte in modo sensibilmente
ridotto e questa è una novità anche per quanto riguarda la sua
composizione, perché se pensiamo al settore commerciale
(strettamente connesso a quello turistico) constatiamo che le
quattro branches del commercio (la grande distribuzione, la media
distribuzione, gli esercizi di vicinato e il commercio su aree
pubbliche) sono oggi rappresentate da due soli componenti in seno a
questo organismo. Viene quindi mortificata la rappresentatività del
comparto commerciale, viene ridotta la sua funzione consultiva di
portare proposte, di formulare pareri, di dire la sua opinione. Due
di questi quattro settori dovranno riconoscersi in altri
rappresentanti o comunque dovranno rinunciare ad avere voce in
capitolo.
All’osservatorio peraltro, e questa è
un'ulteriore umiliazione del Consiglio regionale, è concesso di
formulare pareri sui programmi promozionali. Non è concesso però di
dare pareri sui programmi da parte del Consiglio regionale.
Sono queste le contraddizioni che ci sentiamo innanzitutto di
rilevare.
L'osservatorio, ma anche il SIRECT (Sistema informativo
regionale) e la banca dati, hanno tempi di attuazione quasi biblici
perché ci vuole solo un anno per "accendere" la macchina del
monitoraggio.
L’articolo 7, relativo al programma informatico,
ci dice che la struttura regionale competente in materia di sistemi
informativi cura la creazione di un programma informatico di
archiviazione dei principali dati delle attività turistiche della
rete distributiva entro un anno.
I tempi sono piuttosto lunghi e questo ci fa subito pensare ai
dati di cui finora disponiamo: se ci vuole un anno per avviare la
macchina del monitoraggio, se ci vorranno addirittura tre anni per
avere una prima banca dati con numeri che possono essere
considerati credibili, tutte le volte che abbiamo fatto
interpellanze o interrogazioni o che abbiamo sentito dispensare
dati in questa sede, che affidabilità avevano questi numeri?
Assessore, se oggi siamo in questo stato, se una Regione a
vocazione turistica, in cui - ripeto - i due terzi del PIL sono
generati da questo settore, non è mai stata in grado di monitorare
organicamente il flusso turistico, la stanzialità e il dinamismo di
questi fenomeni, ha potuto programmare le scelte nello stesso
settore?
I tempi estremamente lunghi lasciano sottintendere appalti,
consulenze, che saranno naturalmente onerosi, poiché allestire una
macchina del genere non è che ci costerà due lire.
D'altronde questa legge stanzia già 18 miliardi per una prima
attuazione in questo arco di tempo.
Veniamo poi all’aspetto dei consorzi. Qualcuno
diceva viene riconosciuto un ruolo anche a questi soggetti privati,
cioè alle imprese che hanno il coraggio di associarsi per pesare di
più sul mercato. È vero ed è condivisibile: il ruolo delle imprese
è importante, va favorito, va riconosciuto anche perché non può
tutto dipendere sempre e comunque dagli enti pubblici. Accogliamo
con piacere la nascita in questi ultimi tempi di consorzi che,
passo dopo passo, stanno dimostrando una loro efficacia, una loro
capacità di portare in Valle d’Aosta clientela
nuova, magari da paesi che non ci aspettavamo, e quindi hanno
controbilanciato sotto un certo punto di vista
l’inerzia e della Regione e di certe APT.
Ma come vengono trattati i consorzi in questa legge?
"? la
Regione favorisce?"
si dice nell’articolo 9
"? la costituzione dei consorzi e delle associazioni di cui
all’articolo successivo? e promuove la
predisposizione e la commercializzazione di pacchetti
turistici?"
.
Ma su come favorisca la costituzione dei consorzi però non ci è
dato molto a capirlo negli articoli successivi perché, mentre per
le APT o per la stessa Regione o per le pro-loco questo favore
viene monetizzato perché solo le APT costano 6 miliardi e le
pro-loco 1 miliardo, per i consorzi non si capisce se questo occhio
di riguardo si concretizzi in termini di competenze, agevolazioni
amministrative o supporti finanziari. Questa legge, Assessore, non
dice nulla.
Quanto poi ai pacchetti turistici, questa è una parola densa di
significato e sulla quale bisogna fare alcune riflessioni.
Innanzitutto la Regione riconosce i consorzi e le associazioni
di operatori turistici costituiti, la cui attività abbia almeno ad
oggetto la promozione e la vendita di servizi turistici prodotti;
però sui pacchetti turistici bisogna capirci un po' meglio perché
il comma 4 è piuttosto pericoloso, perché ci sembra al di fuori di
qualsiasi previsione normativa.
Si dice che la vendita diretta al pubblico da parte di consorzi
o delle associazioni riconosciute non è soggetta ad autorizzazione
di agenzia di viaggi e di turismo: cioè i consorzi possono vendere
i pacchetti turistici. In poche parole i consorzi sono esentati dal
possesso di un'autorizzazione amministrativa?
(interruzione dell’Assessore Lavoyer, fuori
microfono)
? l’Assessore dice che non è così. Ripeto: non è
soggetta ad autorizzazione di agenzia di viaggi e di turismo?
(nuova interruzione dell’Assessore Lavoyer,
fuori microfono)
? ecco, si parla proprio di intermediazione turistica,
disciplinata da un decreto statale del 1995, però la lettera della
norma qui non lascia spazio a tante interpretazioni. Poi se
l’Assessore vuole dare un'interpretazione autentica,
saremo lieti di ascoltarla, ma qui "scripta manent" perché i
pacchetti turistici che hanno ad oggetto viaggi, vacanze e circuiti
tutto compreso risultano dalla combinazione di almeno due di tre
elementi che sono il trasporto, l’alloggio e i
servizi turistici non accessori né al trasporto né
all’alloggio. Si tratta di quei pacchetti che
normalmente vengono organizzati dalle agenzie di viaggio e dai tour
operators e che sono definiti puntualmente in questo decreto
legislativo del 1995 che recepisce una direttiva CEE del 1990.
Questa normativa nazionale di recepimento di una direttiva
comunitaria fissa precise responsabilità in capo agli intermediari
del settore turistico: responsabilità per danni alla persona,
responsabilità per danni diversi di quelli alla persona, obblighi
di risarcimento, obblighi di assicurazione, obblighi di
comunicazioni di diverso tipo. C’è tutta una
normativa piuttosto articolata che impone non pochi adempimenti in
capo ai soggetti che operano l’intermediazione nel
settore turistico: agenzie viaggi e tour operators.
Allora questa esenzione dell’autorizzazione che
la Regione concederebbe ai consorzi ci sembra che crei qualche
discriminazione; non so quanto le agenzie di viaggi e i tour
operators siano a conoscenza della potenziale concorrenza che si
sta creando, ma soprattutto non so quanto una Commissione di
coordinamento possa avallare una normativa in contrasto con il
decreto legislativo del 1995. Se è pur vero che la Regione Valle
d’Aosta ha competenza primaria in materia, è
altrettanto vero che la competenza primaria ci impone di rispettare
gli obblighi fondamentali dello Stato rispetto alla Comunità
europea e gli obblighi internazionali in genere nonché le normative
generali in materia socio-economica, e quindi quelli che sono i
principi del nostro ordinamento giuridico.
Riteniamo che questo comma 4 sia al di fuori della normativa
tuttora vigente.
Il capitolo della promozione turistica è la sezione più corposa
di questa legge.
A parte la denominazione AIAT che l’Assessore ci
dirà racchiude anche una nuova competenza, ma se le competenze sono
l’informazione e l’accoglienza
turistica, tanto valeva affidarle ad altri organismi locali che
sono già presenti sul territorio. Voglio fare
l’esempio di altre regioni. Abbiamo sei regioni in
Italia che hanno avuto il coraggio di istituire una sola APT,
concordo sulla posizione di chi dice che devono avere natura
giuridica pubblica, ed è più che mai sufficiente una sola APT se
bene organizzata, se bene strutturata sul territorio, a svolgere le
funzioni e di informazione e di accoglienza turistica. La Provincia
di Trento lo ha fatto, cito ancora una volta la Lombardia che ha 9
milioni di abitanti, 11 province, 11 APT.
In Valle d'Aosta ci sono 120.000 abitanti, non abbiamo una
provincia, abbiamo una regione che non coinciderebbe nemmeno con la
dimensione demografica di una provincia lombarda e abbiamo 9 o 10
APT, adesso ho perso il conto perché so che c’era
stata una recente istituzione. È un paradosso anche perché abbiamo
sul territorio enti territoriali organizzati che si chiamano
Comunità montane, i cui perimetri coincidono spesso con quelli
delle APT e allora, visto che hanno strutture già operative,
organizzate, con tanto di personale e con tanto di contatti, perché
non possono farlo le Comunità montane? Perché non possiamo avere
una sola APT a livello regionale con una serie di uffici per
l’informazione e l’accoglienza
decentrati sul territorio, magari ubicati presso le Comunità
montane?
Le AIAT saranno monumenti burocratico-politici, come dicevo
prima, perché buona parte della legge disciplina il funzionamento
del loro Consiglio di amministrazione, del collegio dei revisori,
del presidente, delle assemblee, della convocazione delle
assemblee, di come viene decretata la validità di queste
convocazioni, dell'indennità del presidente delle assemblee, dei
gettoni di presenza dei componenti del consiglio di
amministrazione, dell'indennità annua del collegio dei revisori,
dei controlli, delle sanzioni, eccetera. La metà della legge tratta
questi aspetti.
Quindi la metà della legge, definita di riforma e di
rivoluzione, in realtà accresce quelle che saranno le elefantiache
strutture che andranno a sostituire le APT.
All’Assessore, che è anche lui della mia zona,
ricordo un esempio: ho vissuto due volte un evento, anche
importante, che viene organizzato annualmente, che si chiama "la
Super roll del Cervino"; è un evento che oltre alla gara fra gli
ski-rollisti vede una straordinaria competizione fra le autorità
che rappresentano i vari enti che organizzano questa manifestazione
nell’intento di acquisire visibilità. Una gara di
quella portata, anche se importante, può essere organizzata o dalla
Comunità montana o da un'APT.
In questa occasione emerge chiaramente la sovrapposizione di due
organismi, a livello di battibecchi fra i vari funzionari e i vari
presidenti degli enti per avere la primogenitura, per avere la
visibilità maggiore, tanto che alla fine ci si chiede se la
competizione è fra questi o fra gli ski-rollisti.
Buona parte della legge si sofferma quindi sui compiti
dell’AIAT, compiti che sono disciplinati
minuziosamente e che fanno capire che la volontà politica va in
questa direzione tant’è che i finanziamenti sono
copiosi. L’Assessore ci dirà che le AIAT hanno anche
la funzione di reperire denaro sul territorio da parte di privati,
da parte di sponsor, però vediamo che nella dotazione finanziaria
alle aziende, alle AIAT, alla fine la componente privatistica di
incentivazione è solo del 10 percento rispetto a un 90 percento che
fa riferimento ad altri parametri di natura squisitamente
pubblica.
Questa legge non ha a nostro avviso quella portata che qualcuno
ha voluto assegnarle e noi ci sentiamo di esprimere tutte le
perplessità che abbiamo rilevato, perplessità che sono state
manifestate anche da operatori turistici, da persone afferenti ai
vari enti che abbiamo sentito nelle diverse audizioni fatte in sede
di commissione.
Sono riflessioni che vogliamo porre anche a questa Assemblea e
soprattutto a lei Assessore, anche per capire qual è la novità di
questa legge, visto che qui non si ravvisa nulla di nuovo.
Probabilmente dal suo intervento sortirà qualche elemento
sostanziale, in caso diverso naturalmente il nostro voto non potrà
essere favorevole.
Président
La parole au Conseiller Borre.
Borre (UV)
Penso che gli interventi dei relatori e dei
colleghi che mi hanno preceduto diano la giusta misura
dell'importanza di questa legge in questo settore.
Con questa legge si stabilisce un principio caro a tutti secondo
il quale tutto il territorio regionale è a vocazione turistica.
Si trova nell’articolato una prima organica
copertura organizzativa a tutto il territorio, si individuano
iniziative che intendono prolungare le stagioni turistiche,
iniziative che dovrebbero portare flussi turistici anche nelle
stagioni critiche come la primavera e l’autunno. È
vero, erano già scritte nelle leggi n. 33/1992 e n. 9/1987
enunciazioni come quelle che ho appena detto. Ci sono però in
questa proposta di legge delle novità che permetteranno alle
enunciazioni di trasformarsi in fatti concreti.
Una novità per tutte è la precisa definizione dei ruoli fra i
vari attori: Regione, AIAT, consorzi, pro-loco. La Regione
promuove, coordina, pianifica le iniziative di un settore che oggi
è un elemento strategico nel quadro dell'economia regionale
valdostana: il turismo. Per svolgere questa azione la Regione si
avvale dell’osservatorio, strumento questo che
permette non solo il coinvolgimento fra tutti gli operatori
interessati, ma anche un continuo monitoraggio sul mercato
dell’offerta turistico-commerciale della nostra
Regione.
Altri strumenti innovativi sono: il Sistema informativo
regionale del commercio e del turismo, la banca dati regionale.
AIAT, ex APT, sono quelle che prima ho chiamato copertura
dell’intero territorio, fra i loro compiti
l’informazione, l’assistenza e
l’accoglienza.
Consorzi e associazioni di operatori turistici con il compito di
promozione e vendita dei servizi turistici associati.
Le pro-loco sono associazioni costituite per promuovere le
iniziative del comune di appartenenza. La proposta che oggi va
all’approvazione del Consiglio ha visto più bozze
ritirate, ripresentate, modificate, nuovamente ritirate e oggi
questa che mi auguro vada alla votazione e non è questo un fatto
negativo. A mio parere, oltre ad essere prova della complessità
della materia, è anche prova della volontà di confronto e dibattito
dimostrato dall’Assessore e dalla Giunta, dibattito
che si è svolto nelle due Commissioni IV e II nel corso delle
audizioni.
Vi sono stati cambiamenti di sostanza non nelle proposte di
questa bozza, ma nel pensiero passato su un'unica azienda turistica
regionale e quello è un pensiero che vuole sì una grande autonomia
dal pubblico, ma che dovrebbe anche vedere una grande capacità
finanziaria autonoma, una partecipazione dei privati più
concreta.
Credo sia la presente proposta una ragionevole tappa. Mi auguro,
anzi spero fortemente che i privati, legati direttamente ai
benefici economici derivanti da un turismo regionale più ricco e
qualificato, diventino attori di una struttura capace di mantenere
viva ed efficace la promozione, l’informazione, la
commercializzazione dei prodotti.
Mi permetta, Assessore, ho qualche perplessità
sull’osservatorio così concepito. Lo vedevo come
organismo più ristretto e più snello, un esecutivo del mondo
operativo valdostano turistico. Non è questo comunque un elemento
che mi mette in ombra la legge, infatti le leggi possono essere
sottoposte a verifica dopo un periodo di prova.
Concludo ricordando che con legge n. 14/1998 questo Consiglio
istituiva la Fondazione del Grand Paradis.
I compiti della fondazione erano:
- promozione del turismo naturalistico;
- promozione, sviluppo, coordinamento e gestione
dell’insieme dei centri visitatori del Parco
nazionale del Gran Paradiso;
- promozione, sviluppo, coordinamento e gestione di giardini
alpini, arboreti, musei di esposizioni temporanee al fine di
valorizzare il territorio interessato;
- informazioni e offerta di servizi;
- diffusione di materiali e di pubblicazione a carattere
turistico.
Questi sono compiti che penso possano interessare anche tutte le
strutture che hanno a che vedere con questa legge, quindi con il
turismo. Credo diventerà quindi esigenza fondamentale un
coordinamento di questa istituzione, innanzitutto con
l’Assessorato del turismo poi con il Consorzio o
eventuali Consorzi del Grand Paradis, con le AIAT e le
pro-loco.
Président
La parole à la Conseillère Squarzino
Secondina.
Squarzino (PVA-cU)
Nella passata legislatura almeno una
volta all’anno rivolgevo questa domanda
all’allora Assessore al turismo:
"Allora queste
APT, quando c’è la legge? Quando ci sarà un'unica
APT al posto delle attuali cinque, sei, sette, otto, o quelle che
sono?"
La legislatura è passata, non siamo riusciti a far maturare
all’interno della maggioranza questa scelta e adesso
era scontato che con questa maggioranza non avremmo avuto un'unica
APT, quindi non era questo il disegno politico che avevamo e che
abbiamo continuato a ripresentare in quest’aula
nella passata legislatura.
Non mi soffermo sulla legge in generale anche perché il collega
Beneforti lo ha fatto molto bene e così pure anche quelli che mi
hanno preceduto.
Vorrei soffermarmi su alcuni aspetti, parte dei quali rientrano
negli emendamenti che abbiamo presentato.
Intanto vorrei fare un'osservazione: questa legge, che ha una
lunga storia, giunge con una formulazione che dal punto di vista
strutturale è veramente inadeguata, nel senso che si presenta come
una legge che affronta il problema della promozione, del
coordinamento, dell'informazione dell’aspetto
turistico.
Ma in realtà contiene tutta una parte, piuttosto regolamentare,
quasi un'intrusione dal punto di vista legislativo, nel senso che
vengono ad essere modificati alcuni articoli di una legge
precedente senza razionalizzare il tutto: e questo comporta delle
sovrapposizioni, come già qualcun altro ha fatto notare, delle
ridondanze.
Certamente gli articoli 3 e 4 di questa legge non aiutano a
capire quali sono le finalità dell’osservatorio; un
domani che l’osservatorio si costituisce e fa un
elenco delle sue finalità, vede che le stesse finalità sono
riportate in modi diversi, in lettere diverse, in articoli diversi,
quindi questo crea ambiguità.
L’Assessore scuote la testa per intendere che non
è così, va bene; io la pregherei di verificare puntualmente quello
che è scritto alle lettere a) e b) dell’articolo 3 e
quello che è scritto alle lettere b), c), d)
dell’articolo 4; vengono dette le stesse cose con
parole diverse, chiaramente c’è
l’intelligenza e la capacità di usare il
linguaggio.
Ma vorrei capire quale differenza c’è fra
"promuovere l’acquisizione, elaborazione,
diffusione delle informazioni e delle statistiche per una migliore
conoscenza del settore del commercio e turismo valorizzando i dati
ricavabili dagli archivi di natura amministrativa, creando un
rapporto di scambio informativo fra le banche dati, evitando
duplicazioni"
e
"collaborare all’elaborazione
e all’attivazione di un sistema di rilevazione dei
flussi turistici che consenta una tempestiva valutazione del loro
andamento in quanto strumento essenziale per indirizzare le
politiche di marketing della Regione e degli operatori turistici,
pubblici e privati"
. Da una parte si dice che bisogna garantire
gli elementi conoscitivi per programmare, dall’altra
parte si ridicono con parole diverse le stesse identiche cose.
Questo per dire che c’è una sovrapposizione:
questa legge risente di inserimenti diversi di elementi
all’interno dell’impianto
complessivo.
Fra l’altro stupisce che, nel momento in cui
vengono inseriti diversi emendamenti, a seconda anche delle
richieste ritenute giuste da parte dei diversi soggetti che sono
stati interpellati, non vengano prese in esame le richieste fatte
dalle organizzazioni sindacali, dal mondo del lavoro. I sindacati
auditi in commissione hanno, da una parte, sottolineato con forza
che c’era un articolo, l’articolo 27,
che regolamentava il personale, in contrasto con la vigente
normativa che riguarda il personale regionale, il personale del
comparto unico. Vedo che questa osservazione è stata poi
accettata.
L’altra richiesta che i sindacati avevano fatto,
quella cioè di rivolgere un'attenzione anche al mondo del lavoro,
al mondo dell'occupazione, ai sistemi formativi che contribuiscono
allo sviluppo del turismo, non è stata presa in considerazione.
Siamo convinti che, proprio perché i fenomeni turistici sono
collegati integralmente con chi vi lavora, con chi vi opera e non è
indifferente l’organizzazione del lavoro rispetto
alla tipologia di servizi che vengono offerti o all'innovazione dei
servizi, è importante la presenza, nel momento in cui si
puntualizzano i problemi di rappresentanti del mondo del lavoro, ma
soprattutto è utile che sia mantenuta alta l'attenzione alle
tematiche legate al mondo del lavoro. In questo senso abbiamo
presentato una serie di emendamenti.
Per quanto riguarda quello che è un po' il supporto cardine
dell’osservatorio, la banca dati, il sistema
dell'informatizzazione dei dati, c’è la mancanza di
un quadro di riferimento. Tra l’altro lo stesso
Coordinatore del Dipartimento sistema informativo in commissione ha
detto che non è stata predisposta un'architettura del sito in modo
congiunto fra gli estensori della legge e i responsabili dello
stesso sistema informativo: da una parte abbiamo una serie di dati
già esistenti, di banche dati, ciascuna con una finalità propria,
settoriale, separata dall’altra;
dall’altra parte abbiamo una legge in cui si afferma
l’importanza che ci sia un sistema integrato da
implementare in collaborazione fra il turismo e il sistema
informatico, secondo quanto dice l’articolo 6, comma
2.
Ma se la collaborazione richiesta dalla legge non è stata
prevista né attivata nel momento in cui si predispone la legge, ho
alcuni dubbi che questa collaborazione possa esercitarsi in un
secondo momento.
Si ha l’impressione che tutta
l’impostazione della banca dati, della raccolta
degli elementi informativi sul settore turistico-commerciale,
riveli l’assenza di prospettive, di finalità,
l’uso e la funzionalità stessa della banca. Perché?
Perché la banca dati viene qui costruita pezzo per pezzo in assenza
di un'architettura complessiva, di una strategia complessiva, di un
quadro complessivo che tenga insieme questi dati.
Faccio un esempio concreto: all’articolo 7 si
dice che entro un anno viene creato il programma informativo;
all’articolo 8 si dice che, sempre entro un anno, si
cominciano a raccogliere alcuni dati. Ma come si fanno a
raccogliere i dati se non è stato ancora attivato il programma
informativo? È vero, sono i dati relativi al commercio, ma come
faccio a raccogliere dei dati se non ho il quadro di insieme della
struttura? Raccolgo dati separati cui aggiungo successivamente
un’altra banca di dati settoriale che colloco
accanto a quelli che già adesso esistono.
Manca nella stessa struttura della legge il raccordo fra chi
conosce le finalità delle informazioni e dei dati che si intendono
raccogliere chi in concreto deve dare forma a questi dati e chi
dovrà utilizzarli.
Sempre all’articolo 8, si dice che
"entro tre
anni si inseriscono ulteriori dati"
e poi al comma successivo
che
"l’ulteriore arricchimento della banca sarà
deciso dalla Giunta"
. Faccio pertanto mie le osservazioni del
rappresentante del Presidente delle APT della Valle
d’Aosta, il quale auspica, a proposito della banca
dati regionale, che questa questione venga affrontata bene una
volta per tutte, in modo che la rete informatica sia inserita in un
sistema.
Al momento attuale è attiva una banca dati che non è aggiornata
on line, che non è collegata con altre banche. Si chiede quindi che
una volta per tutte si affronti il problema con una visione di
insieme, che non si proceda aggiungendo un pezzetto
all’altro. Questa legge, così come è formulata,
rispetto alla banca dati, traduce la mentalità di qualcuno che
pensa di procedere aggiungendo un pezzo di informazione
all’altro pezzo di informazione già consolidato,
anche se in più parti si afferma che il sistema deve essere tutto
quanto integrato.
Aggiungerei ancora che in questa integrazione del sistema
c’è una presenza pesante, puntuale, direi invadente,
della Giunta anche laddove si tratterebbe di decisioni e di
osservazioni di carattere tecnico. Addirittura questa Giunta è
chiamata a definire i tempi con i quali vanno aggiornate le banche
dati. Ho sempre immaginato che ogni banca dati, proprio per la sua
caratteristica di mettere a disposizione dei dati in tempo reale,
debba essere aggiornata in tempo reale on line, continuamente, ogni
volta che ci sono delle modifiche; ma qui addirittura viene detto
che l’aggiornamento dei dati avviene secondo
modalità e tempi definiti dall’Assessore regionale
competente in materia di turismo.
È l’Assessore che decide la periodicità con cui
devono essere aggiornati i dati?
A me sembra che da una parte si affermi
l’autonomia di queste aziende e
l’importanza dei dati, d’altra parte
c’è questa invadenza dell’Assessorato
e della Giunta rispetto agli strumenti tecnici che devono essere
usati.
Si dà atto che, dalle ore 19,44, presiede il Vicepresidente
Viérin Marco.
Presidente
Se nessun altro chiede la parola, dichiaro
chiusa la discussione generale.
La parola all’Assessore al turismo, sport,
commercio e trasporti, Lavoyer.
Lavoyer (SA)
Devo innanzitutto ringraziare il gruppo di
lavoro, le Commissioni competenti, la IV e la II, i relativi
Presidenti, il Consigliere Borre e il Consigliere Cerise, i
relatori Ottoz e Piccolo e i Consiglieri che sono intervenuti
durante il dibattito dando il loro contributo
all’esame di questo disegno di legge.
Mi limiterò ad alcune brevissime considerazioni iniziali per poi
cercare di dare alcune risposte puntuali sui singoli interventi
fatti dai Consiglieri.
Riteniamo che questo disegno di legge sia estremamente
innovativo, oltre che innovativo è un disegno di legge che pone
chiarezza nei compiti, nei ruoli, nelle attività dei singoli
organismi che normalmente si occupano dei tre momenti importanti
che sono quelli della promozione, della vendita e
dell’accoglienza.
In sostanza con questo disegno di legge creiamo i presupposti
affinché una realtà piccola come quella della nostra Regione, una
realtà peraltro molto variegata, abbia un'unica struttura che
promuove un "prodotto della Valle d’Aosta" a 360
gradi, quindi uno degli obiettivi principali è quello di creare una
promozione dove un unico ente promuove tutte le potenzialità della
nostra Regione e questo è un elemento molto importante perché
attorno ad esso si crea l’organizzazione della fase
della vendita dei cosiddetti "pacchetti", qualunque sia la località
prescelta dal turista vi è la possibilità di usufruire di una Valle
d’Aosta non soltanto per il suo ambiente, ma per la
sua cultura, la sua tradizione, la sua storia.
Aosta è detta da tutti una seconda Roma, abbiamo un'architettura
medioevale eccezionale, tutte quelle che sono le potenzialità, le
specificità, le unicità della nostra Regione possono essere
promosse con un unico organismo, quindi do già qui indirettamente
la risposta ad alcune osservazioni che non possono che scaturire da
una lettura distratta del testo di legge.
Quando si parla di un'unica azienda di promozione turistica?
questo prevede il disegno di legge nel momento in cui dice che la
promozione è accentrata in un unico ente:
nell’Assessorato del turismo, è un unico ente che fa
la promozione, quindi il fatto di dire:
"Vogliamo un'unica
azienda di promozione turistica"
, cosa vuol dire? Che si vuole
raggiungere l’obiettivo di creare un carrozzone a
latere che faccia della promozione oppure che la promozione venga
accentrata in unico organismo? Questo è quanto prevede il disegno
di legge.
In sostanza il disegno di legge prevede una realtà che è simile
all’unica APT e non abbiamo creato il carrozzone per
tanti motivi. In primo luogo perché tutte le iniziative promosse da
quelle regioni, che hanno provato legiferando a creare una
struttura indipendente con la partecipazione di privati per creare
la promozione della loro Regione, sono fallite, quindi questo
disegno di legge è da una parte estremamente innovativo, ma tiene
conto della realtà specifica della nostra Regione e tiene conto del
tessuto e dello sviluppo turistico della nostra Regione esistente
al momento dell’approvazione del disegno di
legge.
Quindi la promozione viene concentrata in un unico organismo che
è l’Assessorato supportato
dall’azione dell’osservatorio; a
scendere i consorzi che si dovranno occupare insieme ai tour
operators, a coloro che per professione si occupano della vendita
del prodotto turistico della nostra Regione, a scendere i pacchetti
dovranno tener conto di questa promozione. La promozione a 360
gradi crea i presupposti affinché si possa mettere a disposizione
del turista, qualsiasi sia la località che presceglie per
trascorrere le proprie vacanze, tutte le opportunità che offre la
nostra Regione.
E volutamente sono chiamate AIAT perché se si confonde
l’organizzazione prevista dal nostro disegno di
legge e si continua a chiamarle APT, si vuole fare della
confusione.
Le AIAT si occuperanno prevalentemente delle funzioni di
accoglienza, quindi creazione di quegli eventi per rendere
piacevole il soggiorno al turista che ha scelto di venire a
trascorrere le vacanze in Valle d’Aosta oltre ad
avere una funzione estremamente importante di informazione sul
territorio creando eventualmente anche degli uffici decentrati che
sono gli IAT in collaborazione con le pro-loco, ma qual è
l’altro compito importante dell’AIAT
al di là della loro autonomia che questo disegno di legge gli
riconosce quasi al 90 percento? Il compito importante
dell’AIAT sarà quello di fornire i dati, inserirsi
in questa architettura del sistema informatico in modo che possa da
una parte qualsiasi AIAT avere in tempo reale tutto quanto avviene
a livello regionale e questo porterà ad irrobustire quelle che
erano già le finalità del vecchio Progetto "Turis", dove presso
qualsiasi azienda di informazione e accoglienza turistica si potrà
avere in tempo reale l’invenduto e la potenzialità
dell'offerta di posti letto a livello regionale.
Se voi mi dite che questa non è un'innovazione?, io mi rivolgo
prevalentemente agli interventi dei Consiglieri Beneforti e
Tibaldi, mi pare che questa sia una rivoluzione dal punto di vista
dell'organizzazione turistica. Questo presuppone che tutte le
strutture ricettive, gli alberghi, tutti coloro che vogliono
inserirsi in questo tipo di organizzazione siano collegati con
questo sistema.
Quindi da una parte le AIAT forniranno i dati alla banca dati,
dall’altro saranno uno strumento operativo sul
territorio per dare tutte quelle informazioni che sono utili al
turista. È chiaro che a fronte di questi servizi vi sono i
finanziamenti che attualmente erano previsti per le APT, sono i
famosi 6 miliardi che saranno ridistribuiti alle aziende.
Detto questo, e non mi dilungo sugli aspetti più puntuali che
sono stati bene sottolineati dai relatori, volevo fare alcune
osservazioni più puntuali su quanto è stato evidenziato da coloro
che sono intervenuti.
Inizio dall’intervento del Consigliere Nicco che
ha qualche perplessità sull’osservatorio.
Innanzitutto l’osservatorio è previsto da un disegno
di legge nazionale, il "decreto Bersani", che prevede che ogni
regione istituisca un osservatorio del commercio e del turismo. Non
è vero, Consigliera Squarzino, che c’è
sovrapposizione perché la legge n. 12 non attuava
l’osservatorio; la legge n. 12 dava un'elencazione
dei contenuti e l’osservatorio doveva essere in base
alle previsioni del disegno di legge sul commercio attuato con
delibera di Giunta. Visto che più volte viene rimarcato il fatto
che la Giunta si arroga dei poteri del Consiglio regionale si è
volutamente nella riforma dell'organizzazione turistica inserito
l’Osservatorio del commercio e del turismo
all’interno del disegno di legge.
Ma questo osservatorio non è un carrozzone Consigliere Nicco.
Questo organismo ha una duplice funzione, la prima è quella di far
partecipare tutte le esperienze, le competenze, le intelligenze.
Una delle accuse che normalmente veniva formulata
all’Assessorato e all’Amministrazione
regionale era quella di dire che la promozione,
l’azione, le strategie del settore turistico sono
decisioni di pochi, non sempre dell’organo politico,
ma dell’organo tecnico-dirigenziale. Ebbene si va
proprio in una direzione totalmente diversa;
l’osservatorio sarà la testa che darà gli indirizzi
di come si dovranno formulare le azioni di promozione, di supporto
ai consorzi per la creazione dei pacchetti e di collegamento con le
AIAT per la diffusione delle informazioni a livello regionale.
L’altro elemento importante è che
all’interno di questo osservatorio vi sono tutte le
competenze e oltre alle competenze c’è la richiesta
di requisiti specifici per poter far parte
dell’osservatorio e cioè o il possesso di titoli di
studio nel settore oppure provata competenza in materia
turistica.
Ma dov’è l’altro elemento di
grandissima novità? È che finalmente vi è un organismo dove tutte
le azioni dell’Amministrazione regionale, dei
singoli assessorati che hanno qualche attinenza con il settore
turistico trovano un momento di sintesi. Infatti
all’interno dell’osservatorio, oltre
all’azione della promozione istituzionale fatta
dall’Assessorato del turismo, si prevede la presenza
dell’Assessorato dell’agricoltura per
quanto attiene l’aspetto promozionale dei prodotti
tipici, degli aspetti più legati alla gastronomia che più hanno
attinenza all’attività promozionale
dell’Assessorato dell’agricoltura. Vi
è la presenza all’interno
dell’osservatorio del referente dei beni culturali
dell’Assessorato della pubblica istruzione.
Quindi assolutamente non è un nuovo carrozzone, ma è un momento
di sintesi dove vi sono le competenze, le esperienze presenti sul
territorio regionale e l’attività della Giunta
regionale.
Diceva il Consigliere Beneforti che il suo intervento non era un
intervento negativo perché fa parte dell'opposizione; se così non
è, per onesta intellettuale, dopo le precisazioni che mi sento di
fare al suo intervento, sono convinto che il Consigliere Beneforti
voterà sì al disegno di legge perché tutto quanto ha detto è
previsto all’interno del disegno di legge.
Sembrava quasi che avesse ripreso una serie di interventi che
sono stati fatti da parte dell’Assessore e da altri
esponenti del gruppo all’interno delle commissioni
consiliari nel momento in cui si andava a descrivere quali erano le
finalità della legge; quando parla di piano organizzativo, di
decentramento, del fatto stesso che le AIAT non sono enti
strumentali, che le AIAT non devono più fare riferimento
all’Assessorato per tutte le delibere, ma solo più
per l’approvazione del bilancio - le AIAT non sono
enti strumentali quindi la gestione dell'informazione è prettamente
lasciata alla loro autonomia -; quando parla di competenze sul
territorio - abbiamo inserito in accordo con le associazioni di
categoria che all’interno della composizione dei
consigli delle AIAT i consiglieri dovevano avere determinati
requisiti -; quando parla di coinvolgimento - faccio notare che
l’osservatorio è il coinvolgimento delle categorie
interessate -. Quando il Consigliere Beneforti parla di
conflittualità fra centro e strutture periferiche, è proprio tutta
l’organizzazione del sistema informatico che eviterà
una conflittualità. Si è messa chiarezza nei compiti e nei ruoli
con il disegno di legge; prima tutti si occupavano della
promozione, tutti partecipavano ad azioni che erano più finalizzate
alla vendita senza avere gli strumenti per poterlo fare, tutti si
occupavano di informazione turistica.
Quindi a me pare che proprio tutte le osservazioni che sono
state fatte dal Consigliere Beneforti vadano in questa direzione.
Quando dice che le caratteristiche del territorio vanno valorizzate
con il contributo di tutti, peculiarità e differenze, è quanto
vuole fare questo disegno di legge perché fa un reticolo di
coinvolgimento nelle decisioni che interessano tutto il ciclo del
settore turistico cercando di valorizzare tutte le potenzialità e
le peculiarità che abbiamo solo noi.
Se le preoccupazioni del Consigliere Beneforti sono quelle che
sono state esplicitate nel suo intervento, penso che
all’interno di questo disegno di legge trovino delle
risposte precise. Per quanto attiene alcuni aspetti evidenziati dal
Consigliere Tibaldi, penso che molte delle cose che sono state
dette sono state esplicitate senza leggere con attenzione il testo
di legge. Quando si parla di attuazione lunga del sistema
informatico?, ma un progetto di queste dimensioni, un progetto così
rivoluzionario non si può fare in due o tre mesi, il Consigliere
Tibaldi lo sa benissimo.
Per quanto riguarda le problematiche relative ai consorzi al
comma 4, voglio tranquillizzare il Consigliere Tibaldi che quel
comma è stato visionato insieme agli operatori del settore, ai tour
operators, a coloro che normalmente fanno di professione la
vendita, ma quel comma cosa dice? Che all’interno
del consorzio chiunque può vendere il prodotto che
all’interno di quel consorzio il singolo operatore
può fornire.
Se all’interno del consorzio vi è anche
un'agenzia di viaggi, c’è la soluzione complessiva
al problema e viene fuori anche l’intermediazione e
quegli aspetti che sono regolamentati all’esterno
del comma 4, quindi la formulazione del comma 4 tiene conto di
questi aspetti e assolutamente non va nella direzione di essere
contro le normative europee.
Penso che le altre osservazioni siano più di tipo provocatorio
che non sostanziale, quando si prende ad esempio
l’iniziativa del super roll per ipotizzare delle
conflittualità di ruoli. In quella comunità ad esempio le attuali
aziende di promozione turistica sono due, quindi non coincidono con
la composizione della comunità montana stessa. Ma la legge contiene
un altro elemento importante di novità: che
all’interno delle singole APT i comuni possono fare
delle aggregazioni diverse, partendo dal basso, quindi se ci sono
attualmente nell'organizzazione delle singole APT delle situazioni
che possono essere emerse anche negli anni non prettamente conformi
a quello che poteva essere il progetto complessivo, si può porre
rimedio riorganizzandosi all’interno delle singole
APT. Si dà un tempo di sei mesi, che mi sembra abbastanza celere,
per poter riorganizzare dal basso l’attuale
suddivisione delle aziende stesse.
Quindi penso che questo disegno di legge vada nella direzione di
dare una risposta precisa, puntuale; è il frutto di un lavoro molto
approfondito fatto da un gruppo di lavoro nel quale hanno
partecipato tutti gli operatori del settore.
Tranquillizzo anche la Consigliera Squarzino che i vari articoli
che riguardano la banca dati e l'informatizzazione sono compatibili
e in particolare il comma 2 dell’articolo 3 precisa
e ribadisce le finalità dell’Osservatorio del
commercio e del turismo previste a suo tempo dalla legge n. 12 in
attuazione al "decreto Bersani".
Con questo provvedimento la modificazione
dell’articolo 11 della legge n. 12, che rinviava a
una successiva deliberazione di Giunta, va proprio nella direzione
di rendere compatibili tutti questi organismi che già esistono e
soprattutto va a correlarsi con quanto prevede il "decreto Bersani"
che questi dati devono poi essere inseriti e forniti al ministero
competente. Sono convinto che con l’approvazione di
questo disegno di legge creiamo i presupposti per una
riorganizzazione complessiva e positiva del settore turistico della
nostra Regione.
Si dà atto che, dalle ore 20,08, riassume la presidenza il
Presidente Louvin.
Président
Je vous propose de procéder maintenant à
l’examen article par article sur la base du texte
élaboré par la IV
ème
Commission et de remettre à la fin
de la discussion la déclaration générale de vote. Est-ce que cela
vous convient? Bien.
La parole au Conseiller Tibaldi sur l’article
1
er
.
Tibaldi (FI)
Per dichiarazione di voto e per replicare ad
alcune osservazioni fatte dall’Assessore. Assessore,
se dice che la promozione di fatto l’avete?
Président
J’avais demandé tantôt si vous
étiez tous d’accord à reporter les déclarations de
vote à la fin, mais cela ne pose finalement pas de problèmes.
D’accord.
Je soumets au vote l’article 1
er
:
Conseillers présents: 33
Votants: 30
Pour: 27
Contre: 3
Abstentions: 3 (Beneforti, Curtaz, Squarzino Secondina)
Le Conseil approuve.
Je soumets au vote l’article 2:
Conseillers présents: 33
Votants: 30
Pour: 27
Contre: 3
Abstentions: 3 (Beneforti, Curtaz, Squarzino Secondina)
Le Conseil approuve.
Je soumets au vote l’article 3:
Conseillers présents: 33
Votants: 30
Pour: 27
Contre: 3
Abstentions: 3 (Beneforti, Curtaz, Squarzino Secondina)
Le Conseil approuve.
A l’article 4 nous avons deux amendements
présentés par le groupe Valle d’Aosta con
l’Ulivo, dont je donne la lecture:
Emendamento n. 1 All'articolo 4, comma 2, aggiungere alla
fine del comma la seguente espressione:
"e del mercato del lavoro nel settore turistico e
commerciale".
Emendamento n. 2 All'articolo 4, comma 3, a conclusione della
lettera c), aggiungere:
"e del mercato del lavoro nel settore turistico e
commerciale".
Je soumets au vote l’amendement n° 1:
Conseillers présents: 33
Votants: 3
Pour: 3
Abstentions: 30 (Agnesod, Bionaz, Borre, Cerise, Charles Teresa,
Comé, Cottino, Cuc, Ferraris, Fiou, Frassy, Lanièce, Lattanzi,
Lavoyer, Louvin, Marguerettaz, Martin, Nicco, Ottoz, Pastoret,
Perrin, Perron, Piccolo, Praduroux, Rini, Tibaldi, Vallet,
Vicquéry, Viérin D., Viérin M.)
Le Conseil n’approuve pas.
La parole à la Conseillère Squarzino Secondina pour
l’illustration de l’amendement n°
2.
Squarzino (PVA-cU)
Avevo già accennato nella mia relazione
ai motivi per cui avevamo presentato una serie di emendamenti,
facendo proprie le osservazioni e le richieste delle organizzazioni
sindacali. Non è mia intenzione illustrare uno ad uno gli
emendamenti. Non avevo illustrato il primo perché speravo che ci
fosse da parte dell’Assessore almeno la
presentazione delle motivazioni per cui ha deciso di non accettare
nessun emendamento che preveda, insieme
all’attenzione sul settore turistico e commerciale,
anche l’attenzione al mondo del lavoro che è
collegato a questo settore.
Vorrei almeno capire le motivazioni, in modo che possiamo
ridirle ai sindacati che ci hanno fatto queste richieste in
commissione. Possiamo dir loro: "Guardate, la commissione non le ha
fatte proprie, il Consiglio neanche e i motivi sono questi?".
Quindi sarei grata all’Assessore se potesse elencare
i motivi che noi riferiremo ai sindacati.
Président
La parole à l’Assesseur au
tourisme, aux sports, au commerce et aux transports, Lavoyer.
Lavoyer (SA)
Mi pare che la presenza del mondo sindacale
già ci sia all’interno dei vari organismi,
dell’osservatorio in particolare, però voglio
sottolineare che facevano parte del gruppo di lavoro i
rappresentanti sindacali e all’interno del gruppo di
lavoro hanno concordato sul testo che è stato redatto.
All’Assessorato e all’Assessore
non è giunta assolutamente alcuna richiesta di modificazione del
testo e posso dire che ho avuto ancora un incontro con i
rappresentanti delle organizzazioni sindacali non più tardi di
martedì scorso, ieri.
Président
Je soumets au vote l’amendement
n° 2 présenté par le groupe Valle d’Aosta con
l’Ulivo:
Conseillers présents: 33
Votants: 3
Pour: 3
Abstentions: 30 (Agnesod, Bionaz, Borre, Cerise, Charles Teresa,
Comé, Cottino, Cuc, Ferraris, Fiou, Frassy, Lanièce, Lattanzi,
Lavoyer, Louvin, Marguerettaz, Martin, Nicco, Ottoz, Pastoret,
Perrin, Perron, Piccolo, Praduroux, Rini, Tibaldi, Vallet,
Vicquéry, Viérin D., Viérin M.)
Le Conseil n’approuve pas.
Je soumets au vote l’article 4:
Conseillers présents: 33
Votants: 30
Pour: 27
Contre: 3
Abstentions: 3 (Beneforti, Curtaz, Squarzino Secondina)
Le Conseil approuve.
A l’article 5 nous avons une série
d’amendements que je rappelle rapidement avant
d’en donner lecture: l’amendement n°
1 de la II
ème
Commission qui comprend le remplacement du
premier alinéa; deux sub-amendements présentés par le Conseiller
Ottoz, à la signature de l'Assesseur et d'autres 12 conseillers: il
s'agit de l'amendement n° 1 présenté par ces 14 signataires et de
l'amendement n° 2 présenté par ces mêmes signataires et
l’amendement n° 3 du groupe Valle
d’Aosta con l’Ulivo.
Emendamento n. 1 All'articolo 5, comma 1, il comma 1
dell'articolo 11bis è sostituito dal seguente:
"1. L'Osservatorio regionale è nominato con decreto del
Presidente della Giunta regionale ed è composto da:
a) l'Assessore regionale competente in materia di turismo e
commercio o suo delegato, che lo presiede;
b) il coordinatore del dipartimento regionale competente in
materia di turismo, sport, commercio e trasporti, o suo
delegato;
c) il coordinatore del dipartimento regionale competente in
materia di industria, artigianato ed energia, o suo delegato;
d) il coordinatore del dipartimento regionale competente in
materia di cultura, o suo delegato;
e) il coordinatore del dipartimento regionale competente in
materia di agricoltura, o suo delegato;
f) un rappresentante degli enti locali, designato dal Consiglio
permanente degli enti locali di cui all'articolo 60 della legge
regionale 7 dicembre 1998, n. 54 (Sistema delle autonomie in Valle
d'Aosta);
g) quattro rappresentanti designati d'intesa tra le associazioni
di categoria maggiormente rappresentative delle imprese operanti
nel settore del turismo;
h) due rappresentanti designati d'intesa tra le associazioni di
categoria maggiormente rappresentative delle imprese operanti nel
settore del commercio;
i) un rappresentante designato d'intesa tra le associazioni dei
consumatori, riconosciute ai sensi dell'articolo 5 della legge 30
luglio 1998, n. 281 (Disciplina dei diritti dei consumatori e degli
utenti);
j) due rappresentanti designati d'intesa tra le organizzazioni
sindacali dei lavoratori dipendenti dei settori turistico e
commerciale;
k) due rappresentanti designati d'intesa tra le Aziende di
informazione e accoglienza turistica – Syndicats
d'initiatives;
l) un rappresentante designato d'intesa tra i consorzi di
operatori turistici riconosciuti esistenti in Valle d'Aosta.".
Emendamento n. 1 All'articolo 5, comma 1, come emendato dalla
II Commissione consiliare permanente, la lettera k) del comma 1
dell'articolo 11 bis è sostituita dalla seguente:
"k) due rappresentanti designati d'intesa tra le Aziende di
informazione e accoglienza turistica - Syndicats d'initiatives e le
Pro-loco;".
Emendamento n. 2 All'articolo 5, comma 1, come emendato dalla
II Commissione consiliare permanente, dopo la lettera l) del comma
1 dell'articolo 11 bis è inserita la seguente:
"lbis) un rappresentante del mondo sportivo designato dal
Comitato regionale CONI."
Emendamento n. 3 All'articolo 5, comma 1, sostituire la
lettera j) col seguente testo:
"j) quattro rappresentanti designati d'intesa tra le
organizzazioni sindacali dei lavoratori dipendenti dei settori
turistico e commerciale".
Je soumets au vote l’amendement n° 1 présenté par
la II
ème
Commission:
Conseillers présents: 32
Votants: 26
Pour: 26
Abstentions: 6 (Beneforti, Curtaz, Frassy, Lattanzi, Squarzino
Secondina, Tibaldi)
Le Conseil approuve.
Je soumets au vote l’amendement n° 1 présenté par
le Conseiller Ottoz et autres:
Conseillers présents: 32
Votants: 26
Pour: 26
Abstentions: 6 (Beneforti, Curtaz, Frassy, Lattanzi, Squarzino
Secondina, Tibaldi)
Le Conseil approuve.
Je soumets au vote l’amendement n° 2 présenté par
le Conseiller Ottoz et autres:
Conseillers présents: 32
Votants: 26
Pour: 26
Abstentions: 6 (Beneforti, Curtaz, Frassy, Lattanzi, Squarzino
Secondina, Tibaldi)
Le Conseil approuve.
La parole à la Conseillère Squarzino Secondina pour
l’illustration de l’amendement n°
3.
Squarzino (PVA-cU)
Per far presente che questa serie di
emendamenti non me li sono inventati, ma li ho presi tali e quali
dall’audizione.
Farò adesso omaggio all’Assessore del verbale
delle audizioni in IV Commissione dei rappresentanti sindacali in
modo che abbia contezza delle richieste fatte dai sindacati.
Président
Je soumets au vote l’amendement
n° 3 du groupe Valle d’Aosta con
l’Ulivo:
Conseillers présents: 31
Votants: 3
Pour: 3
Abstentions: 28 (Agnesod, Bionaz, Cerise, Charles Teresa, Comé,
Cottino, Cuc, Ferraris, Fiou, Frassy, Lanièce, Lattanzi, Lavoyer,
Louvin, Martin, Nicco, Ottoz, Pastoret, Perrin, Perron, Piccolo,
Praduroux, Rini, Tibaldi, Vallet, Vicquéry, Viérin D., Viérin
M.)
Le Conseil n’approuve pas.
Je soumets au vote l’article 5 dans le texte
amendé:
Articolo 5 (Inserimento dell'articolo 11bis alla l.r.
12/1999)
1. Dopo l'articolo 11 della l.r. 12/1999, come modificato
dall'articolo 4 della presente legge, è inserito il seguente:
"Articolo 11bis
(Composizione e funzionamento dell'Osservatorio regionale)
1. L'Osservatorio regionale è nominato con decreto del
Presidente della Giunta regionale ed è composto da:
a) l'Assessore regionale competente in materia di turismo e
commercio o suo delegato, che lo presiede;
b) il coordinatore del dipartimento regionale competente in
materia di turismo, sport, commercio e trasporti, o suo
delegato;
c) il coordinatore del dipartimento regionale competente in
materia di industria, artigianato ed energia, o suo delegato;
d) il coordinatore del dipartimento regionale competente in
materia di cultura, o suo delegato;
e) il coordinatore del dipartimento regionale competente in
materia di agricoltura, o suo delegato;
f) un rappresentante degli enti locali, designato dal Consiglio
permanente degli enti locali di cui all'articolo 60 della legge
regionale 7 dicembre 1998, n. 54 (Sistema delle autonomie in Valle
d'Aosta);
g) quattro rappresentanti designati d'intesa tra le associazioni
di categoria maggiormente rappresentative delle imprese operanti
nel settore del turismo;
h) due rappresentanti designati d'intesa tra le associazioni di
categoria maggiormente rappresentative delle imprese operanti nel
settore del commercio;
i) un rappresentante designato d'intesa tra le associazioni dei
consumatori, riconosciute ai sensi dell'articolo 5 della legge 30
luglio 1998, n. 281 (Disciplina dei diritti dei consumatori e degli
utenti);
j) due rappresentanti designati d'intesa tra le organizzazioni
sindacali dei lavoratori dipendenti dei settori turistico e
commerciale;
k) due rappresentanti designati d'intesa tra le Aziende di
informazione e accoglienza turistica - Syndicats d'initiatives e le
Pro-loco;
l) un rappresentante designato d'intesa tra i consorzi di
operatori turistici riconosciuti esistenti in Valle d'Aosta;
m) un rappresentante del mondo sportivo designato dal Comitato
regionale CONI.
2. La struttura regionale competente in materia di turismo e
commercio richiede agli organismi interessati di designare i propri
rappresentanti entro trenta giorni dalla relativa richiesta;
trascorso tale termine, in difetto di designazioni, provvede la
Giunta regionale su proposta dell'Assessore regionale competente in
materia di turismo e commercio.
3. I componenti dell'Osservatorio regionale debbono avere
adeguata esperienza nei loro settori specifici, turistico o
commerciale, o essere in possesso di titoli di studio idonei a
comprovare la loro competenza negli specifici settori del turismo o
del commercio o, in generale, in materia di economia o
statistica.
4. L'Osservatorio regionale, nella seduta d'insediamento,
approva il regolamento interno recante la disciplina e le modalità
per il proprio funzionamento.
5. L'Osservatorio è convocato dall'Assessore regionale
competente in materia di turismo e commercio almeno due volte
l'anno e ogniqualvolta se ne ravvisi la necessità; deve inoltre
essere convocato entro il termine di quindici giorni dalla
richiesta fatta da almeno un terzo dei componenti l'Osservatorio
stesso.
6. Alle riunioni dell'Osservatorio regionale possono essere
invitati a partecipare, senza diritto di voto, esperti o
rappresentanti di enti o associazioni interessati all'attività
dell'Osservatorio medesimo.
7. Le funzioni di segreteria dell'Osservatorio regionale sono
assicurate da un funzionario designato nell'ambito dell'Assessorato
regionale competente in materia di turismo e commercio.
8. L'Osservatorio regionale dura in carica cinque anni; sessanta
giorni prima della sua scadenza la struttura regionale competente
in materia di turismo e commercio invita gli organismi interessati,
affinché provvedano a designare i loro rappresentanti, effettivi e
supplenti.".
Conseillers présents: 31
Votants: 25
Pour: 25
Abstentions: 6 (Beneforti, Curtaz, Frassy, Lattanzi, Squarzino
Secondina, Tibaldi)
Le Conseil approuve.
A l’article 6 nous avons deux amendements
présentés par le groupe Valle d’Aosta con
l’Ulivo, dont je donne la lecture:
Emendamento n. 4 All'articolo 6, aggiungere alla conclusione
del primo comma, lettera b) la seguente espressione:
"dell'occupazione nei settori degli investimenti formativi e
degli sbocchi professionali".
Emendamento n. 5 All'articolo 6, aggiungere alla conclusione
del quarto comma, la seguente espressione:
"e del mercato del lavoro nei due settori".
Je soumets au vote l’amendement n° 4 du groupe
Valle d’Aosta con l’Ulivo:
Conseillers présents: 32
Votants: 3
Pour: 3
Abstentions: 29 (Agnesod, Bionaz, Borre, Cerise, Charles Teresa,
Comé, Cottino, Cuc, Ferraris, Fiou, Frassy, Lanièce, Lattanzi,
Lavoyer, Louvin, Martin, Nicco, Ottoz, Pastoret, Perrin, Perron,
Piccolo, Praduroux, Rini, Tibaldi, Vallet, Vicquéry, Viérin D.,
Viérin M.)
Le Conseil n’approuve pas.
Je soumets au vote l’amendement n° 5 du groupe
Valle d’Aosta con l’Ulivo:
Conseillers présents: 32
Votants: 3
Pour: 3
Abstentions: 29 (Agnesod, Bionaz, Borre, Cerise, Charles Teresa,
Comé, Cottino, Cuc, Ferraris, Fiou, Frassy, Lanièce, Lattanzi,
Lavoyer, Louvin, Martin, Nicco, Ottoz, Pastoret, Perrin, Perron,
Piccolo, Praduroux, Rini, Tibaldi, Vallet, Vicquéry, Viérin D.,
Viérin M.)
Le Conseil n’approuve pas.
Je soumets au vote l’article 6:
Conseillers présents: 32
Votants: 29
Pour: 26
Contre: 3
Abstentions: 3 (Beneforti, Curtaz, Squarzino Secondina)
Le Conseil approuve.
A l’article 7 nous avons
l’amendement n° 6 présenté par le groupe Valle
d’Aosta con l’Ulivo, dont je donne la
lecture:
Emendamento n. 6 All'articolo 7, aggiungere alla fine del
comma 2, la seguente espressione:
"e dalle Organizzazioni sindacali".
Je le soumets au vote:
Conseillers présents: 32
Votants: 3
Pour: 3
Abstentions: 29 (Agnesod, Bionaz, Borre, Cerise, Charles Teresa,
Comé, Cottino, Cuc, Ferraris, Fiou, Frassy, Lanièce, Lattanzi,
Lavoyer, Louvin, Martin, Nicco, Ottoz, Pastoret, Perrin, Perron,
Piccolo, Praduroux, Rini, Tibaldi, Vallet, Vicquéry, Viérin D.,
Viérin M.)
Le Conseil n’approuve pas.
Je soumets au vote l’article 7:
Conseillers présents: 32
Votants: 29
Pour: 26
Contre: 3
Abstentions: 3 (Beneforti, Curtaz, Squarzino Secondina)
Le Conseil approuve.
A l’article 8 nous avons deux amendements
présentés par le groupe Valle d’Aosta con
l’Ulivo, dont je donne la lecture:
Emendamento n. 7 All'articolo 8, aggiungere alla conclusione
del secondo comma, la seguente espressione:
"e dell'occupazione".
Emendamento n. 8 All'articolo 8, aggiungere alla conclusione
del comma 5, la seguente espressione:
"e della ricaduta occupazionale".
Je soumets au vote l’amendement n° 7 présenté par
le groupe Valle d’Aosta con
l’Ulivo:
Conseillers présents: 33
Votants: 3
Pour: 3
Abstentions: 30 (Agnesod, Bionaz, Borre, Cerise, Charles Teresa,
Comé, Cottino, Cuc, Ferraris, Fiou, Frassy, Lanièce, Lattanzi,
Lavoyer, Louvin, Marguerettaz, Martin, Nicco, Ottoz, Pastoret,
Perrin, Perron, Piccolo, Praduroux, Rini, Tibaldi, Vallet,
Vicquéry, Viérin D., Viérin M.)
Le Conseil n’approuve pas.
Je soumets au vote l’amendement n° 8 présenté par
le groupe Valle d’Aosta con
l’Ulivo:
Conseillers présents: 33
Votants: 3
Pour: 3
Abstentions: 30 (Agnesod, Bionaz, Borre, Cerise, Charles Teresa,
Comé, Cottino, Cuc, Ferraris, Fiou, Frassy, Lanièce, Lattanzi,
Lavoyer, Louvin, Marguerettaz, Martin, Nicco, Ottoz, Pastoret,
Perrin, Perron, Piccolo, Praduroux, Rini, Tibaldi, Vallet,
Vicquéry, Viérin D., Viérin M.)
Le Conseil n’approuve pas.
Je soumets au vote l’article 8:
Conseillers présents: 33
Votants: 30
Pour: 27
Contre: 3
Abstentions: 3 (Beneforti, Curtaz, Squarzino Secondina)
Le Conseil approuve.
Je soumets au vote l’article 9:
Conseillers présents: 33
Votants: 30
Pour: 27
Contre: 3
Abstentions: 3 (Beneforti, Curtaz, Squarzino Secondina)
Le Conseil approuve.
Je soumets au vote l’article 10:
Conseillers présents: 33
Votants: 30
Pour: 27
Contre: 3
Abstentions: 3 (Beneforti, Curtaz, Squarzino Secondina)
Le Conseil approuve.
A l’article 11 nous avons
l’amendement n° 9 présenté par le groupe Valle
d’Aosta con l’Ulivo, dont je donne la
lecture:
Emendamento n. 9 All'articolo 11, il comma 1 viene sostituito
dal seguente:
"1. I servizi di informazione, accoglienza e assistenza
turistica sono svolti dalle Aziende per l'informazione e
l'accoglienza turistica - Syndicats d'initiatives (APT) e dalle
associazioni pro-loco".
La parole au Conseiller Curtaz.
Curtaz (PVA-cU)
Portate pazienza, ma voglio dare un
chiarimento sul perché di questo emendamento.
L’Assessore ha spiegato, in maniera convincente o
meno, perché è stata scelta un’altra terminologia in
luogo della terminologia classica di aziende di promozione
turistica.
Con questo emendamento noi, proponiamo una diversa denominazione
dal punto di vista lessicale proponendo così di mantenere la sigla
APT. Perché? Perché a me sembra che in questa innovazione, ripeto
indipendentemente dalle ragioni, fondate o meno, esposte
dall’Assessore, non si tiene conto di una cosa: dei
turisti. Per i quali il riferimento alla sigla APT è estremamente
importante.
E allora faccio un caso personale: dieci giorni fa dovevo andare
a Dobbiaco, devo prenotare un albergo, faccio il numero 12 della
Telecom e chiedo dell’APT di Dobbiaco. L'impiegata
della Telecom mi dice che non esiste, allora proviamo ufficio
turistico, o altro, non esiste; c’è un'AIAT anche lì
o qualcosa del genere, ovviamente.
Cosa ho dovuto fare? Idea luminosa. Sapendo che Cortina è a 30
chilometri da Dobbiaco, ma in Veneto, ho pensato di farmi dare con
il 12 il numero dell’APT di Cortina e questa volta
c’era; ho telefonato all’APT di
Cortina per avere il numero dell'ente che corrisponde
all’APT di Dobbiaco. Questo è successo al turista
Carlo Curtaz, dieci giorni fa.
Guardate che la stessa cosa succederà in Valle
d’Aosta perché il turista di Milano, di Roma, di
Firenze telefonerà al numero 12 della Telecom per sapere il numero
dell’APT di Cogne e gli diranno che
l’APT di Cogne non esiste.
Allora la nostra proposta a me sembra di buon senso, se poi
l’Assessore vorrà rigettarla, mi dovrà spiegare
perché; perché rimane inalterata la terminologia che lui ha
proposto, perché la sua proposta era azienda di informazione e di
accoglienza turistica, noi proponiamo azienda per
l’informazione e l’accoglienza
turistica, per trovare una "p" e quindi mantenere la sigla APT. A
me sembra una cosa di buon senso.
Propongo forse poche cose di buon senso, ma è già successo tante
volte che sono state rigettate, quindi non mi stupirei che
succedesse anche questa volta.
Président
La parole à l’Assesseur au
tourisme, aux sports, au commerce et aux transports, Lavoyer.
Lavoyer (SA)
Questa secondo me non è assolutamente di buon
senso come non è stato di buon senso andare a chiedere
all’APT informazioni per una prenotazione
alberghiera. L’APT è l’azienda di
promozione turistica, per avere le informazioni per le prenotazioni
alberghiere vai nell’ufficio di informazione
turistica.
L’APT, se il nome ha ancora un senso: azienda di
promozione turistica, fa la promozione, non fa
l’informazione e non è l’ufficio che
è collegato? ma non sorridere, Consigliera Squarzino, perché così
è. L’APT fa la promozione, quelli che sono collegati
con l’informatizzazione e con le strutture ricettive
per le disponibilità alberghiere sono gli uffici di informazione
turistica.
Président
Je soumets au vote l’amendement
n° 9 présenté par le groupe Valle d’Aosta con
l’Ulivo:
Conseillers présents: 31
Votants: 3
Pour: 3
Abstentions: 28 (Agnesod, Bionaz, Borre, Cerise, Charles Teresa,
Comé, Cottino, Cuc, Ferraris, Fiou, Frassy, Lattanzi, Lavoyer,
Louvin, Martin, Nicco, Ottoz, Pastoret, Perrin, Perron, Piccolo,
Praduroux, Rini, Tibaldi, Vallet, Vicquéry, Viérin D., Viérin
M.)
Le Conseil n’approuve pas.
Je soumets au vote l’article 11:
Conseillers présents: 32
Votants: 29
Pour: 26
Contre: 3
Abstentions: 3 (Beneforti, Curtaz, Squarzino Secondina)
Le Conseil approuve.
Je soumets au vote l’article 12:
Conseillers présents: 32
Votants: 29
Pour: 26
Contre: 3
Abstentions: 3 (Beneforti, Curtaz, Squarzino Secondina)
Le Conseil approuve.
A l’article 13 nous avons
l’amendement n° 3 présenté par le Conseiller Ottoz,
l'Assesseur Lavoyer, les Conseillers Piccolo, Collé, Comé, Lanièce,
Bionaz, Fiou, Praduroux, Cottino, Borre, Cuc, Charles Teresa et
Rini, dont je donne la lecture:
Emendamento n. 3 Il comma 2 dell'articolo 13 è sostituito dal
seguente:
"2. Si prescinde dal requisito di cui al comma 1, lettera b),
qualora l'ambito territoriale dell'Azienda sia esteso sull'intero
territorio di tutti i Comuni di una Comunità montana oppure qualora
l'ambito territoriale, di particolare interesse turistico, sia
caratterizzato dalla presenza di collegamento internazionale
stradale e sciistico.".
Je le soumets au vote:
Conseillers présents: 32
Votants: 26
Pour: 26
Abstentions: 6 (Beneforti, Curtaz, Frassy, Lattanzi, Squarzino
Secondina, Tibaldi)
Le Conseil approuve.
Je soumets au vote l’article 13 dans le texte
amendé:
Articolo 13 (Ambito territoriale delle Aziende)
1. Ai fini della costituzione di un'Azienda, il relativo ambito
territoriale deve possedere i seguenti requisiti:
a) estensione sull'intero territorio di almeno un Comune;
b) esistenza di strutture ricettive alberghiere ed
extralberghiere non inferiori a 7.000 posti letto ufficialmente
censiti, di cui almeno 3.500 presso esercizi alberghieri.
2. Si prescinde dal requisito di cui al comma 1, lettera b),
qualora l'ambito territoriale dell'Azienda sia esteso sull'intero
territorio di tutti i Comuni di una Comunità montana oppure qualora
l'ambito territoriale, di particolare interesse turistico, sia
caratterizzato dalla presenza di collegamento internazionale
stradale e sciistico.
3. Salvo quanto previsto al comma 2, qualora l'ambito
territoriale sia costituito da più Comuni, ciascuno degli stessi
deve essere limitrofo rispetto ad almeno un Comune rientrante nel
medesimo ambito.
4. Decorsi tre anni dall'entrata in vigore della presente legge,
la Giunta regionale può provvedere alla modificazione e
all'aggiornamento del requisito di cui al comma 1, lettera b).
Conseillers présents: 32
Votants: 29
Pour: 26
Contre: 3
Abstentions: 3 (Beneforti, Curtaz, Squarzino Secondina)
Le Conseil approuve.
Je soumets au vote l’article 14:
Conseillers présents: 32
Votants: 29
Pour: 26
Contre: 3
Abstentions: 3 (Beneforti, Curtaz, Squarzino Secondina)
Le Conseil approuve.
Je soumets au vote l’article 15:
Conseillers présents: 32
Votants: 29
Pour: 26
Contre: 3
Abstentions: 3 (Beneforti, Curtaz, Squarzino Secondina)
Le Conseil approuve.
Je soumets au vote l’article 16:
Conseillers présents: 32
Votants: 29
Pour: 26
Contre: 3
Abstentions: 3 (Beneforti, Curtaz, Squarzino Secondina)
Le Conseil approuve.
Je soumets au vote l’article 17:
Conseillers présents: 32
Votants: 29
Pour: 26
Contre: 3
Abstentions: 3 (Beneforti, Curtaz, Squarzino Secondina)
Le Conseil approuve.
Je soumets au vote l’article 18:
Conseillers présents: 32
Votants: 29
Pour: 26
Contre: 3
Abstentions: 3 (Beneforti, Curtaz, Squarzino Secondina)
Le Conseil approuve.
A l’article 19 nous avons
l’amendement n° 2 de la II
ème
Commission,
dont je donne la lecture:
Emendamento n. 2 All'articolo 19, il comma 2 è sostituito dal
seguente:
"2. Qualora il Presidente dovesse coincidere con l'esperto in
materia di turismo di cui al comma 1, l'Assemblea provvede a
nominare un altro membro.".
Je soumets au vote l’article 19 dans le texte
amendé:
Articolo 19 (Comitato esecutivo)
1. Il Comitato esecutivo è nominato dall'Assemblea ed è composto
dal Presidente e da quattro membri, di cui tre nominati
dall'Assemblea, anche al di fuori dei componenti l'Assemblea
stessa; il quarto membro è l'esperto designato dalla Giunta
regionale ai sensi dell'articolo 17, comma 1, lettera i); le
funzioni di segretario sono svolte dal responsabile amministrativo
dell'Azienda.
2. Qualora il Presidente dovesse coincidere con l'esperto in
materia di turismo di cui al comma 1, l'Assemblea provvede a
nominare un altro membro.
3. I componenti del Comitato esecutivo debbono avere adeguata
esperienza nel settore turistico o essere in possesso di titoli di
studio idonei a comprovare la loro competenza nello specifico
settore.
4. Il Comitato esecutivo resta in carica per la stessa durata
dell'Assemblea.
5. Il Comitato esecutivo attua gli indirizzi formulati
dall'Assemblea, adotta i provvedimenti necessari al regolare
funzionamento dell'Azienda e tutti gli atti non espressamente
attribuiti alla competenza dell'Assemblea.
6. Il Comitato esecutivo si riunisce almeno una volta al mese,
su convocazione del Presidente.
7. Le deliberazioni del Comitato esecutivo sono prese a
maggioranza di voti e con la presenza della maggioranza dei
componenti; in caso di parità, prevale il voto del Presidente.
Conseillers présents: 32
Votants: 29
Pour: 26
Contre: 3
Abstentions: 3 (Beneforti, Curtaz, Squarzino Secondina)
Le Conseil approuve.
Je soumets au vote l’article 20:
Conseillers présents: 32
Votants: 29
Pour: 26
Contre: 3
Abstentions: 3 (Beneforti, Curtaz, Squarzino Secondina)
Le Conseil approuve.
Je soumets au vote l’article 21:
Conseillers présents: 32
Votants: 29
Pour: 26
Contre: 3
Abstentions: 3 (Beneforti, Curtaz, Squarzino Secondina)
Le Conseil approuve.
Je soumets au vote l’article 22:
Conseillers présents: 32
Votants: 29
Pour: 26
Contre: 3
Abstentions: 3 (Beneforti, Curtaz, Squarzino Secondina)
Le Conseil approuve.
Je soumets au vote l’article 23:
Conseillers présents: 32
Votants: 29
Pour: 26
Contre: 3
Abstentions: 3 (Beneforti, Curtaz, Squarzino Secondina)
Le Conseil approuve.
Je soumets au vote l’article 24:
Conseillers présents: 32
Votants: 29
Pour: 26
Contre: 3
Abstentions: 3 (Beneforti, Curtaz, Squarzino Secondina)
Le Conseil approuve.
Je soumets au vote l’article 25:
Conseillers présents: 32
Votants: 29
Pour: 26
Contre: 3
Abstentions: 3 (Beneforti, Curtaz, Squarzino Secondina)
Le Conseil approuve.
Je soumets au vote l’article 26:
Conseillers présents: 32
Votants: 29
Pour: 26
Contre: 3
Abstentions: 3 (Beneforti, Curtaz, Squarzino Secondina)
Le Conseil approuve.
A l’article 27 nous avons
l’amendement n° 3 de la II
ème
Commission,
dont je donne la lecture:
Emendamento L'articolo 27 è sostituito dal seguente:
"Articolo 27
(Personale delle Aziende)
1. Il personale delle Aziende appartiene al comparto unico del
pubblico impiego della Valle d'Aosta e i relativi contratti
regionali sono stipulati dall'Agenzia regionale per le relazioni
sindacali di cui all'articolo 46 della legge regionale 23 ottobre
1995, n. 45 (Riforma dell'organizzazione dell'Amministrazione
regionale della Valle d'Aosta e revisione della disciplina del
personale).
2. Al personale delle Aziende si applicano le disposizioni di
cui alla l.r. 45/1995, da ultimo modificata dalla legge regionale
22 marzo 2000, n. 9.
3. La dotazione organica delle Aziende non può prevedere posti
di qualifica dirigenziale.".
Je soumets au vote l'article 27 ainsi amendé:
Conseillers présents: 32
Votants: 29
Pour: 26
Contre: 3
Abstentions: 3 (Beneforti, Curtaz, Squarzino Secondina)
Le Conseil approuve.
Je soumets au vote l’article 28:
Conseillers présents: 32
Votants: 29
Pour: 26
Contre: 3
Abstentions: 3 (Beneforti, Curtaz, Squarzino Secondina)
Le Conseil approuve.
Je soumets au vote l’article 29:
Conseillers présents: 32
Votants: 29
Pour: 26
Contre: 3
Abstentions: 3 (Beneforti, Curtaz, Squarzino Secondina)
Le Conseil approuve.
Je soumets au vote l’article 30:
Conseillers présents: 32
Votants: 29
Pour: 26
Contre: 3
Abstentions: 3 (Beneforti, Curtaz, Squarzino Secondina)
Le Conseil approuve.
Je soumets au vote l’article 31:
Conseillers présents: 32
Votants: 29
Pour: 26
Contre: 3
Abstentions: 3 (Beneforti, Curtaz, Squarzino Secondina)
Le Conseil approuve.
Je soumets au vote l’article 32:
Conseillers présents: 32
Votants: 29
Pour: 26
Contre: 3
Abstentions: 3 (Beneforti, Curtaz, Squarzino Secondina)
Le Conseil approuve.
Je soumets au vote l’article 33:
Conseillers présents: 32
Votants: 29
Pour: 26
Contre: 3
Abstentions: 3 (Beneforti, Curtaz, Squarzino Secondina)
Le Conseil approuve.
Je soumets au vote l’article 34:
Conseillers présents: 32
Votants: 29
Pour: 26
Contre: 3
Abstentions: 3 (Beneforti, Curtaz, Squarzino Secondina)
Le Conseil approuve.
Je soumets au vote la loi dans son ensemble:
Conseillers présents: 32
Votants: 29
Pour: 26
Contre: 3
Abstentions: 3 (Beneforti, Curtaz, Squarzino Secondina)
Le Conseil approuve.
