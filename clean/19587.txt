Classificazione
CASA DA GIOCO


Resoconto integrale del dibattito dell'aula
Oggetto del Consiglio n. 2745 del 24 luglio 2002 - Resoconto
OGGETTO N. 2745/XI Disegno di legge: "Modificazioni alla legge
regionale 30 novembre 2001, n. 36 (Costituzione di una società per
azioni per la gestione della Casa da gioco di Saint-Vincent)".
Articolo 1 (Modificazione all'articolo 1)
1. Il comma 1 dell'articolo 1 della legge regionale 30 novembre
2001, n. 36 (Costituzione di una società per azioni per la gestione
della Casa da gioco di Saint-Vincent), è sostituito dal
seguente:
"1. La Regione autonoma Valle d'Aosta promuove, nell'esercizio
delle proprie competenze e nel rispetto della competenza statale in
materia di ordinamento penale, la costituzione di una società per
azioni a totale capitale pubblico, denominata Casino de la Vallée
s.p.a..".
Articolo 2 (Modificazione all'articolo 6)
1. Il comma 1 dell'articolo 6 della l.r. 36/2001 è sostituito
dal seguente:
"1. La Casino de la Vallée s.p.a. è amministrata da un consiglio
di amministrazione composto da cinque membri, quattro dei quali
nominati dalla Giunta regionale, ai sensi dell'articolo 2458 del
codice civile e in deroga a quanto previsto dalla legge regionale
10 aprile 1997, n. 11 (Disciplina delle nomine e delle designazioni
di competenza regionale), fatto salvo quanto disposto dall'articolo
5, commi 1 e 3, e dall'articolo 6, commi 1, 2 e 3, della stessa
legge, in merito alle ipotesi di esclusione e di
incompatibilità.".
Président
Je rappelle que la II
ème
et
la IV
ème
Commission ont exprimé à la majorité un avis
favorable à ce sujet.
La parole au rapporteur, le Conseiller Borre.
Borre (UV)
Questa proposta di legge non è altro che una
parziale modifica di alcune parti della legge n. 36/2001:
"Costituzione di una società per azioni per la gestione della Casa
da gioco di Saint-Vincent", legge che abbiamo voluto integrare per
meglio precisare che non è assolutamente intenzione
dell'Amministrazione regionale invadere in alcun modo la competenza
dello Stato.
Con la legge n. 36/2001 non siamo intervenuti per aprire nuovi
casinò, né abbiamo tanto meno inteso interferire con le competenze
statali, quali l'ordine e la sicurezza pubblica o l'ordinamento
penale in genere. Poiché l'impugnativa proposta dalla Presidenza
del Consiglio sollevava perplessità proprio su questi punti, le
modifiche apportate con questo disegno di legge agli articoli 1 e 6
della legge regionale n. 36/01 vogliono chiarire la nostra volontà
e sciogliere ogni dubbio rispetto ai rilievi governativi, volontà
che è semplicemente quella di istituire uno strumento privatistico
per la gestione di un'azienda che ha una funzione storica,
un'azienda che è un'importante fonte di entrate in favore di tutta
la comunità valdostana, un'azienda che è un grande indotto per
l'occupazione, sia essa diretta che indiretta.
Vogliamo che sia approvata una legge che permetta di uscire
dalla pur valida Gestione straordinaria, costituita in applicazione
della legge n. 88/93 successivamente modificata nel 1999; vogliamo
che l'azienda Casinò possa disporre di strumenti societari adeguati
per poter rispondere in modo altrettanto adeguato "al nuovo" che
sta avanzando nel mondo del gioco, alle evoluzioni e innovazioni in
atto in questo particolare mercato.
Con il Governo non intendiamo fare alcun "muro contro muro".
Sono due momenti ben diversi: da un lato la nostra legge che crea
una società per azioni; dall'altro la legge sui casinò che lo Stato
sta approvando e che vedrà i nostri Parlamentari impegnati a
garantire che essa sia rispettosa delle case da gioco esistenti, ma
sia la Regione che i Parlamentari sono disponibili al dialogo e al
confronto. Non riteniamo però che una legge sulla gestione dalla
Casa da gioco di Saint-Vincent, una legge che inoltre viene
emendata tenendo conto dei rilievi fatti dalla Presidenza del
Consiglio dei ministri, possa turbare l'iter della legge statale in
itinere.
I rilievi accolti e proposti con questa legge dovrebbero meglio
esplicitare alla Corte Costituzionale la nostra reale volontà. È
questo il motivo per cui si è fatta urgenza sia per portare l'atto
in commissione che per l'iscrizione in Consiglio.
La Corte Costituzionale potrà darci ragione o torto, rimane la
convinzione che stiamo agendo nell'interesse della nostra Regione,
dell'azienda e nel diritto-dovere di esercizio di una nostra
competenza e non si pensi, in quest'aula, di poter gridare vittoria
in caso che la Corte cassi la nostra legge; no, non ci saranno
Valdostani, se tali si ritengono, che potranno gioire perché tutti
i Valdostani, la Valle d'Aosta avranno perso. Se invece la Corte
riconoscerà che la nostra legge vuole solamente, come è in realtà,
creare uno strumento per la gestione di un'azienda storicamente
riconosciuta, che i rilievi del Governo sono stati recepiti e
spiegati, potremo, come Consiglio regionale, come Valdostani,
essere contenti di questa lettura, lettura che riconosce un diritto
a scegliere la forma di gestione sulla base di una competenza
esercitata sin dal 1946.
Va ricordato che il Casinò esercita la sua attività da oltre 50
anni e che la Corte ha riconosciuto la legittimità delle norme che
consentono tali attività, evidentemente non solo per Saint-Vincent.
Dovremo comunque prepararci ad affrontare momenti difficili che non
potranno essere superati semplicemente con giusti dispositivi di
tutela che la nuova legge dovrebbe inserire per le case esistenti,
ma con grandi operazioni di promozione, grandi interventi
strutturali e di buona e oculata gestione. Da qui la necessità di
questa legge, di veder riconosciuto e salvaguardato l'impianto
della legge regionale n. 36 del 2001.
Président
La parole au rapporteur de la
II
ème
Commission, le Conseiller Cerise.
Cerise (UV)
Farò un intervento molto breve e coerente con
la posizione che ho assunto in II Commissione, dove ho cercato di
far capire la mia difficoltà a fare il relatore di questa
legge.
Il Consiglio dei ministri, nella seduta del 21 febbraio 2002, ha
deliberato di impugnare la legge regionale n. 36/2001 poiché:
"La Regione operando, con l'articolo 6 del provvedimento in
esame, una deroga alla propria legge sulle nomine (n. 11 del 1997)
vanifica il richiamo contenuto nell'articolo 5 della normativa
derogata relativo all'applicabilità della legislazione statale in
tema mafioso e di altre forme di pericolosità sociale. In tal modo
sarebbe violata la competenza esclusiva dello Stato in materia di
ordine pubblico e sicurezza come risulta dal nuovo articolo 117
della Costituzione."
La censura evidenziata nell'impugnativa non coglie nel segno in
quanto la natura e la portata della disciplina oggetto del gravame
non hanno in alcun modo effetto derogatorio rispetto alla normativa
statale. Va infatti chiarito - e questo è lo scopo precipuo
dell'intervento normativo proposto dall'esecutivo regionale - che
la deroga censurata opera esclusivamente in ordine alle procedure
che discendono dalla legislazione regionale, senza produrre effetto
derogatorio rispetto alle leggi statali in materia di trasparenza
nelle nomine operate dagli enti pubblici.
Ciò che si propone il legislatore regionale è, perciò, di
rendere più spedito l'iter che conduce all'identificazione degli
amministratori della costituenda società in relazione al carattere
di evidente fiduciarietà degli incarichi che vengono affidati in
seno alla Società Casinò de la Vallée S.p.A.. D'altro canto, una
medesima deroga alle usuali procedure di nomina di competenza
regionale è contenuta in altre leggi regionali, puntualmente
richiamate nella relazione introduttiva del disegno di legge,
regolarmente vistate dall'allora Presidente della Commissione di
Coordinamento.
Mi preme sottolineare che, né in questa occasione né nelle
precedenti, la Regione, operando in deroga alla legge regionale n.
11/1997, ha mai provocato l'effetto di disapplicare la legislazione
statale antimafia e relativa alle altre forme di pericolosità
sociale, come invece sostiene il Governo nell'impugnativa in
proposta. Nonostante, quindi, si ritenga del tutto legittima la
deroga alla legge regionale n. 11/1997, si propone la modifica
dell'articolo 6 della legge regionale n. 36/2001, in cui tale
deroga è contenuta, con l'articolo 2 dell'allegato disegno legge,
al fine di chiarire ulteriormente l'assenza di volontà regionale di
ledere la competenza statale in materia di sicurezza e di ordine
pubblico, con particolare riferimento alla prevenzione della
delinquenza di stampo mafioso e di altre gravi manifestazioni di
pericolosità sociale. La stessa ratio è sottesa all'articolo 1
dell'allegato disegno di legge per quanto concerne la riserva
statale di legge in ordine all'ordinamento penale in generale. Non
è mai stato nell'intendimento del legislatore regionale di operare
in riferimento a tale ambito essendo palese e consolidato nel tempo
che la deroga alla normativa penale relativa all'apertura della
Casa da gioco di Saint-Vincent ha avuto luogo in tempi remoti,
addirittura in fase pre-statutaria.
L'intervento normativo contenuto nella legge regionale n.
36/2001 è perciò strettamente limitato ad una ridefinizione degli
assetti gestionali di un'attività la cui liceità - formalmente
riconosciuta dalla costante giurisprudenza, compresa quella
costituzionale - discende in tutta evidenza da atti normativi di
altra natura che non sono in nessun modo correlati con la legge
oggetto dell'impugnazione governativa.
Président
La discussion générale est ouverte.
La parole au Conseiller Piccolo.
Piccolo (SA)
Premetto che non entrerò nel merito del
disegno di legge in quanto credo che la proposta della Giunta
regionale sia stata attentamente vagliata e pertanto mi auguro che
possa essere accettata dai rappresentanti del Governo centrale,
quindi mi limiterò a fare alcune considerazioni personali sul
"problema Casinò".
Soltanto pochi giorni fa, nella seduta del Consiglio del 10
luglio, in occasione della discussione del bilancio consuntivo,
sono intervenuto per parlare del problema relativo al futuro della
Casa da gioco, ovvero in tempi non sospetti, e, proprio
nell'intervento, ho sottolineato le preoccupazioni per le
prospettive di rilancio e di sviluppo della Casa da gioco qualora
non si giungesse in tempi strettissimi alla definizione della
gestione.
Ora, alla luce anche dell'impegnativa della Presidenza del
Consiglio dei ministri… eccoci ancora
una volta qui, finiti i contenziosi con i ricorsi e controricorsi
del passato, di fronte a un altro e ulteriore percorso, che non si
sa dove ci potrà portare. E pensare che dopo la sentenza del
Consiglio di Stato, attesa dopo lunghissimi anni, la maggioranza
regionale, con una legge, si era assunta anche la responsabilità di
decidere sul futuro gestionale della Casa da gioco, costituendo una
S.p.A. a totale capitale pubblico con azionista la Regione e con la
partecipazione del Comune di Saint-Vincent. Una società per azioni
pubblica che ricalca pienamente quanto è stato fatto dagli altri
casinò d'Italia: infatti tutti e tre gli altri casinò sono di
gestione pubblica. Pertanto tutto sembrava in regola, nel rispetto
di quanto è oggi vigente, ed ecco che la legge della S.p.A.
pubblica per la gestione del nostro Casinò viene impugnata dal
Governo.
Vengono assunte posizioni politiche diverse in merito
all'impugnativa, e lo sottolineo, qualora ce ne fosse ancora
bisogno, ricordando che la "Stella Alpina" chiarì fin da subito ai
patners di maggioranza la propria posizione: occorre dialogare e
confrontarsi con il Governo per trovare una soluzione che porti
alla definizione della legge impugnata... chiedendo "in primis" al
Governo regionale di attivarsi e suggerendo tra l'altro e
doverosamente una strettissima collaborazione con i Parlamentari
valdostani. Dopo un periodo non certo breve, si è giunti finalmente
al dialogo fra l'Amministrazione regionale e il Governo centrale,
dopo alcuni incontri ecco riapparire però il "fantasma" dei tempi
lunghi per la soluzione della gestione del Casinò. Dalle parole del
Presidente della Regione, nonostante la volontà politica da parte
dell'Amministrazione regionale di accogliere le osservazioni,
sussistono ancora delle perplessità sulle modifiche, se queste
ultime verranno ritenute sufficienti per l'okay alla legge da parte
del Governo centrale.
Tralascio ogni commento per quanto attiene il passato, per
quanto mi riguarda in particolare il periodo dal 1993 ad oggi sulle
disavventure della casa da gioco e sulle dichiarazioni in aula
delle Cassandre che ancora oggi continuano a sputare sentenze sulla
gestione e sul futuro disastroso del nostro Casinò, e sottolineo
nostro, in quanto di concessione proprio della Regione Valle
d'Aosta.
Credo che non sia difficile percepire quali siano invece le vere
intenzioni del Governo centrale: aspettare l'approvazione di una
normativa nazionale che disciplini l'attività di gioco dei casinò
su tutto il territorio della nostra penisola e quindi soprassedere
a qualsiasi legge in materia di casinò, suggerendo implicitamente
di continuare con la Gestione straordinaria fino a che il
Parlamento legiferi in merito, dimenticando quindi la competenza
della Regione in materia di concessione di Casinò di Saint-Vincent,
alla faccia del federalismo e del principio di sussidiarietà tanto
decantati dalle forze di maggioranza del Governo centrale.
La domanda d'obbligo che mi faccio e che vi faccio è la
seguente: fino a quando? Quali saranno i tempi di approvazione da
parte del Parlamento della normativa in materia di casinò? Che fine
faranno le prerogative della Valle d'Aosta in materia di competenza
sugli aspetti gestionali della Casa da gioco? Dovremo aspettare
ancora anni prima di poter procedere ad un rilancio e ad uno
sviluppo del nostro Casinò, che ormai non può più attendere oltre,
pena la sua débâcle? Dico questo perché è ormai da troppo tempo che
occorre mettere mano, con una serie di interventi strutturali e
non, alla Casa da gioco e alle strutture intorno, cercando di
utilizzarle in quanto oggi sono in stato di abbandono o non
completamente sfruttate al meglio, interventi quindi non più
procrastinabili che comunque dovranno essere individuati,
concordando con la società che dovrà gestire il Casinò.
Concludendo, nel passato abbiamo dovuto attendere la sentenza
definitiva del Consiglio di Stato ed oggi siamo in attesa, entro la
fine di settembre, della sentenza della Corte Costituzionale. Con
queste prospettive non posso che augurarmi che la Corte
Costituzionale dia ragione alla Regione, diversamente saranno tempi
duri per questo Consiglio e in particolare per le maestranze del
nostro Casinò.
Termino questo mio intervento esprimendo la mia solidarietà come
ultimo atto di fiducia al Presidente della Regione e alla Giunta
sul problema annoso della gestione Casinò, con l'augurio che le
modifiche apportate siano accettate dal Governo centrale e che
questo possa essere l'ultimo atto della "telenovela Casinò", al
fine di evitare di giungere ancora una volta ad uno scontro fra
Governo e Regione con ulteriore perdita di tempo che andrebbe a
pregiudicare il futuro del Casinò.
Président
La parole au Conseiller Tibaldi.
Tibaldi (FI)
A prescindere da quello che sarà l'esame che
svolgerà la Corte Costituzionale, la quale sembra aver fissato
l'udienza a fine settembre, e quindi a prescindere da quello che
sarà l'andamento del contenzioso sulla legge n. 36, noi ravvisiamo
in questo disegno di legge innanzitutto un parziale accoglimento
delle osservazioni che sono state fatte nel ricorso promosso
dall'Avvocatura dello Stato per conto del Governo, in particolare
vediamo che è stata accolta la precisazione relativa alla
composizione del consiglio di amministrazione e quindi alla
legislazione antimafia di cui all'articolo 6. Questo serve a fare
chiarezza e fa capire che non tutte le osservazioni che sono state
avanzate dall'Avvocatura dello Stato erano campate in aria e il
Governo regionale ha pensato opportuno di riassumerle nell'articolo
2 che va a modificare l'articolo 6. Per quanto riguarda il disegno
di legge nel suo insieme, dobbiamo dire che questo disegno di legge
contiene due emendamenti che si innestano su un impianto politico
legislativo che abbiamo giudicato assolutamente insoddisfacente già
all'epoca. È la sostanza che non ci aveva convinto allora, è la
sostanza che non ci convince oggi con queste due modificazioni al
di là del tecnicismo giuridico che è stato apportato nell'articolo
2. Perché la sostanza non ci convince? Non ci convince per due
ragioni essenziali che qui riassumerò: la prima, perché la legge n.
36 individua un modello che consolida e formalizza una gestione di
tipo pubblico facendo tramontare definitivamente l'ipotesi di
privatizzazione della casa da gioco, ipotesi che da noi era ed è
auspicata; la seconda, perché vede il Presidente della Regione, che
riveste anche il ruolo di Prefetto, in qualità di azionista
pressoché totalitario di un capitale sociale totalmente
pubblico.
La contraddizione è macroscopica poiché il massimo tutore
dell'ordine pubblico non può essere al contempo titolare di un
esercizio del gioco di azzardo, che è un'attività in deroga al
Codice penale; l'esercizio del gioco di azzardo non rientra,
inoltre, nei compiti istituzionali della Regione.
È vero che la Regione partecipa in numerose società, è vero però
che l'attività di queste società non è quella di gioco di azzardo,
ma sono attività di natura completamente diversa. Per queste due
ragioni sostanziali, che oggi ribadiamo in sintesi, non possiamo
votare favorevolmente questo disegno di legge, le cui modifiche si
innestano su quello che abbiamo deprecato e il nostro voto sarà
quindi profondamente contrario.
Da un lato ci fa piacere sentire, sulla base di alcuni
interventi di esponenti della maggioranza, che è in parte superata
quella fase di rapporti tesi fra Stato e Regione: fino a qualche
mese fa si parlava di attacco all'autonomia con estrema facilità,
si parlava di Roma contro Aosta, non solo per la casa da gioco, ma
anche per altri aspetti, invece oggi questa fase di rapporti
difficili sembra superata. Ne prendiamo atto, come abbiamo preso
atto di alcune affermazioni fatte oggi in aula. Sarebbe
interessante piuttosto sapere, per voce del Presidente, visto che
ha partecipato anche recentemente ad incontri ministeriali, se
esiste una disponibilità e un'apertura ad un'ipotesi modificativa
di questo tipo e quindi anche che questa legge possa essere sanante
da un punto di vista giuridico formale di quella legge che è stata
impugnata oppure se è vero quello che è stato pubblicato su alcuni
giornali nel senso che gli ultimi colloqui si siano conclusi in una
fumata nera. Questa è una domanda che ci sentiamo di porre in calce
a questo breve intervento che nella sostanza ribadisce la nostra
contrarietà all'iniziativa politica così impostata e alla sostanza
del provvedimento oggi presentato.
Président
La parole au Conseiller Beneforti.
Beneforti (PVA-cU)
Ho già ascoltato in commissione,
insieme agli altri componenti, la relazione presentata dal
Consigliere Borre in merito a questo disegno di legge e devo dirvi
che allora, come oggi, sono rimasto stupito ed incredulo. Non ero
il solo ad essere stupito in commissione, tant'è vero che nessuno
dei componenti la II Commissione voleva accettare di fare il
relatore alla legge, alla fine ha accettato il Presidente della
Commissione, il Consigliere Cerise, che ha dichiarato che non
avrebbe firmato la relazione presentata dal Consigliere Borre e
che, anche se con difficoltà, come ha dichiarato allora, ha
presentato una propria relazione; oltre alla relazione del collega
Borre, non abbiamo condiviso neppure quella del Presidente della
Regione in sede di riunione congiunta delle Commissioni II e
IV.
Certamente si comprende che non potevano, né il Consigliere
Borre, né il Presidente, esprimersi diversamente, se quello era il
mandato ricevuto dalla maggioranza, ma noi ricordiamo anche il
contenuto della relazione con cui fu presentata in questa sede la
legge n. 36/2001 che oggi intendiamo modificare; abbiamo ancora
nelle orecchie le parole roboanti di sfida, di condanna e di accusa
nei confronti del Governo nel momento in cui la legge fu impugnata
dalla Presidenza del Consiglio davanti alla Corte Costituzionale,
basta rileggersi le cronache dei giornali locali!
Mi chiedo pertanto cosa sia cambiato da allora ad oggi, cosa sia
accaduto di nuovo per far cambiare parere alla Giunta e alla
maggioranza e per spingere a chiedere praticamente scusa al
"Governo Berlusconi", mi domando perché l'atteggiamento sia
cambiato. Non mi venga a dire, il Consigliere Borre, come ha
scritto nella relazione, che si è voluto meglio precisare le
disposizioni della legge e che non era intenzione
dell'Amministrazione regionale non invadere in alcun modo la
competenza dello Stato ma, colleghi, quale competenza abbiamo
invaso, me lo volete dire? Caro collega Borre, guarda che so
leggere - in francese un po' meno, ma in italiano un po' di più e,
se è in francese, capisco comunque il senso -, quali dubbi c'erano
da sciogliere rispetto ai rilievi del Governo? Ce lo dovete
dire!
Consigliere Borre, lei ha scritto che con il Governo non
intendete fare muro contro muro; certo, siamo d'accordo quando "il
gioco non vale la candela", ma non quando si tratta di tutelare e
difendere la nostra autonomia, le nostre prerogative statutarie e
la dignità dei Valdostani nei confronti del Centro!
Con questa legge di appiattimento - tale la considero - nei
confronti del Governo centrale, voi della maggioranza rinnegate
l'eredità che la vecchia "guardia valdostana" ci ha lasciato,
rinnegate cinquant'anni di lotte per ottenere la piena applicazione
dello Statuto speciale, ricordiamocelo questo! Sono ormai più di
quarant'anni che sono qui e ho sempre sentito dire che lo Statuto
speciale deve essere applicato e che non si tocca, invece oggi,
approvando questa legge, non favorite la Valle d'Aosta, per niente!
Voi state compiendo - scusate se la parola vi sembra grossa - il
più grave suicidio politico che potevate fare come movimento
regionalista! Il vostro per me è un suicidio politico perché
ammettete un principio che, stante la situazione romana con questo
Governo di Centro-Destra, continuerete a seguire anche nel futuro,
ma non avete compreso che è questo l'obiettivo di "Forza Italia",
locale e nazionale?
Loro intendono ridurvi a mendicare i vostri diritti, vi inducono
ad andare alla questua dei diritti della Valle d'Aosta fino a
quando la nostra Regione non sarà amministrata da un governo di
Centro-Destra... farete una scelta politica di maggioranza...
finché, in vista delle prossime elezioni, non ci sarà un cambio
della guardia... Ritengo che voi con questo disegno di legge
accettiate ciò che il Governo vi impone e pretende dalla Valle
d'Aosta, pertanto questo vostro cambiamento di rotta è da
stigmatizzare perché è ingiustificato sotto ogni punto di
vista…
(interruzione dell'Assessore Lavoyer, fuori
microfono)
… non è questo il discorso, non
mettere la questione sotto questo tono, caro Lavoyer, e quanto devi
faticare per risolvere i problemi della ferrovia e il Presidente
per risolvere il problema del traforo lo vediamo! Sono tutte
decisioni che vengono prese sulla vostra testa e anche questa legge
passa sulla vostra testa e sulla testa dei Valdostani!
È inutile che sghignazzate, dovete fare i conti con questa
realtà! Qui non si tratta di superare semplici equivoci o di
superare diverse interpretazioni e malintesi, la diversità di
vedute è una sola: quella del Governo che non permette alla Valle
d'Aosta di decidere autonomamente su quanto è di sua competenza! È
vero, come mi diceva spesso un vecchio giudice, che è meglio un
buon accomodamento che una causa vinta, ma questo non è proprio il
caso: qui c'è di mezzo la nostra e la vostra dignità, il rispetto
della nostra autonomia e del nostro Statuto!
Voi cedete all'arroganza del "Governo Berlusconi", non ci sono
altre giustificazioni, tranne forse una: quella di affrettare la
chiusura della Gestione straordinaria per affidare la gestione
della casa da gioco alla società Casino S.p.A., sperando così di
rimediare ai danni che il sistema di gestione precedente ha
arrecato.
Il Consigliere Piccolo lo ha detto poco fa: bisogna rilanciare
il Casinò perché così non si può andare avanti, questo non lo dico
solo io, lo ha detto anche il Consigliere Piccolo, che è un membro
di maggioranza, lo avete detto in tanti in questa sede. È questo il
vero scopo "dell'inciucio" che sta avvenendo? Che differenza c'è
fra la vecchia e la nuova gestione? Se ce n'è una, è quella, come
dicevo prima, che si aumenta il numero dei componenti del consiglio
di amministrazione, da tre si passa a cinque, e si soddisfano più
pretese di quelle che si potevano soddisfare in passato.
Presidente, il vostro compromesso vi farà anche superare le
divergenze, se ve ne sono, all'interno della "Union Valdôtaine" e
con la "Stella Alpina", come nella maggioranza nel suo insieme, ma
per i vostri affari interni, a cui non tutti i Valdostani sono
interessati, per cui il prezzo del compromesso che fate pagare alla
Valle d'Aosta non vi sembra troppo alto?
Alla legge seguirà certamente l'accettazione dell'alternanza
della Presidenza alla Commissione paritetica per l'applicazione
dello Statuto, come ha proposto il Ministro La Loggia, è stata
accettata anche questa, come ci saranno altre occasioni per
limitare la nostra autonomia ed attaccare lo Statuto speciale. Non
vogliamo insegnare a nessuno come si difende l'autonomia - perché
qualcuno ha scritto che non prendeva lezioni -, ma non abbiamo
neanche niente da imparare da chi cerca di tessere un rapporto con
il Governo di Centro-Destra o che tende ad accordarsi con "Forza
Italia"! Forse dietro a questa legge c'è questa volontà politica,
c'è la paura che si rompa questa maggioranza prima delle prossime
elezioni regionali, per qualcuno forse il potere conta più della
difesa della nostra autonomia!
Le astensioni dei due Parlamentari valdostani in sede di Camera
e Senato, anche quando dovrebbero esprimere un voto contrario, come
sulla legge sull'emigrazioni, dimostrano la timidezza con cui
svolgono il loro ruolo, dimostrano con i fatti di non volersi
mettere contro il Governo ma, quando non si compie la scelta
definitiva da quale parte stare, non si conta e non si gode di
alcuna considerazione e stima, come sta accadendo: non scegliendo,
i due rappresentanti valdostani possono astenersi o votare contro,
ma certamente non godono di nessuna considerazione! Stando in quel
limbo, non creano ricchezza per la Valle d'Aosta!
È stato detto che la Corte Costituzionale può darci ragione o
torto, certamente, ma mi risulta che nel passato su questi problemi
ci abbia sempre dato ragione, ma voi pensate di essere più
credibili con questa legge di fronte alla Corte Costituzionale?
Anche questa è una domanda alla quale aspetto risposta. Pensate
che la Corte Costituzionale ci apprezzi e ci stimi di più dopo
queste modifiche alla legge n. 36? Io non ci credo. Se ci vuole
dare torto, sono convinto che ce lo dà comunque, statene certi ma,
in tal caso, non saremo noi a gridare vittoria perché non
aspettiamo quello, Consigliere Borre, così come abbiamo detto che
non condividevamo la presa di posizione del Governo nei confronti
della legge n. 36 quando fu approvata nonostante non l'avessimo
approvata, oggi diciamo con altrettanta franchezza che non saremo
noi a gridare vittoria, tutt'altro! Sapete chi griderà vittoria?
Chi spera di piegare la Valle d'Aosta alla volontà del
Centro-Destra.
Noi voteremo contro questa legge per gli stessi motivi per i
quali non l'approvammo nel 2001 e oggi in modo particolare per le
modifiche che avete apportato in quanto non le riteniamo idonee per
la difesa della nostra autonomia e delle nostre prerogative, è un
appiattimento che non condividiamo.
Président
La parole au Conseiller Cottino.
Cottino (UV)
Alcune brevissime riflessioni.
Stamani abbiamo discusso dell'iscrizione di questo provvedimento
e ci sono state delle dichiarazioni anche del collega Beneforti a
proposito della sua non urgenza, dopo il suo intervento ho capito
perché ha sostenuto la non urgenza del provvedimento: perché,
secondo lui, oggi diventato un paladino sostenitore di una certa
autonomia, novità, se non assoluta, sicuramente
forte…
(interruzione del Consigliere Beneforti, fuori
microfono)
… la falsità è prerogativa di
qualcuno… ma dicevo che, secondo la sua
interpretazione, legittima, ma non realistica, questi due articoli
non servirebbero a chiarire quello che si voleva con la legge base
della gestione del Casinò. In effetti, nonostante quello che ha
detto il collega Beneforti, nessuno nel momento in cui si è
discussa la legge ha immaginato di evitare la documentazione
antimafia per quanto riguarda la nomina degli amministratori del
Casino S.p.A.. Se il Consigliere Beneforti ha inteso così, ha
inteso male ed è questo il primo grosso appunto che il Governo fa
con l'impugnativa di questa legge.
Secondo punto: invasione nelle competenze statali, anche qui
ribadiamo la nostra competenza sulla gestione, ma questo non
significa volere a tutti i costi avere anche competenza sulle
questioni penali ed è quello che chiariamo con la seconda modifica.
A mio modo di vedere, apportare queste modifiche, di conseguenza,
non significa un appiattimento, non significa essere succubi del
Governo. Ribadisco che non abbiamo mai cercato il muro contro muro,
anche se qualche collega di "Forza Italia" l'ha sostenuto.
È evidente, Consigliere Beneforti, che in questo momento c'è -
ci piaccia o meno - un Governo di Centro-Destra, così come fino a
poco tempo fa c'era un Governo di Centro-Sinistra, ed è evidente
che, volenti o nolenti, si debba dialogare o - per adoperare le sue
parole si debbano tessere rapporti. Le simpatie sono una cosa
diversa! A noi quello che interessa è il futuro della Casa da
gioco, è salvaguardare e migliorare, se possibile, la Casa da
gioco. Nessuno immagina che con questa legge venga garantita una
sentenza a noi favorevole da parte della Corte Costituzionale, ma
con questa legge portiamo dei chiarimenti di cui spero la Corte
terrà conto.
Non sono convinto, come il Consigliere Beneforti, che la Corte
Costituzionale si alzi al mattino e decida di volerci dare torto o
ragione, sono invece convinto, essendo il nostro uno stato di
diritto, che la Corte Costituzionale debba tenere conto delle leggi
esistenti e le modifiche che si propongono hanno lo scopo di
chiarire in modo inequivocabile quelle che erano e sono le nostre
intenzioni. Se la Corte Costituzionale ci darà torto, se non altro
avremo la coscienza di aver fatto ciò che doveva essere fatto.
Sicuramente non saremo noi ad essere responsabili, tanto meno lo
saremo con questa legge se ci saranno ritardi nel rilancio della
Casa da gioco a causa della bocciatura di questa legge.
Semmai, se di responsabilità si può parlare, saranno coloro che
hanno sollevato questa problematica, coloro che hanno fatto di
tutto perché il Governo, attraverso l'Avvocatura dello Stato,
impugnasse quella legge a doversi fare un esame di coscienza per
verificare se hanno fatto l'interesse della Valle d'Aosta! Se
invece dovessimo vincere, perché dovremmo fare dei trionfalismi
particolari? Se dovessimo vincere, dovremmo soltanto avere l'intima
convinzione di aver operato nel giusto.
Ripeto: il fatto di non voler fare muro contro muro e di dover e
voler dialogare l'abbiamo sempre affermato. Andatevi pure a
rileggere i verbali. Siamo ancora su quelle posizioni. Speriamo di
poter avere ragione perché siamo convinti che con questa legge
otterremmo i risultati che ci siamo prefissi per il bene della Casa
da gioco.
Si dà atto che dalle ore 19,38 presiede il Vicepresidente
Lattanzi.
Presidente
La parola al Consigliere Martin.
Martin (SA)
Signor Presidente e colleghi consiglieri,
siamo ancora una volta qui a parlare di Casinò, è un argomento che
è stato affrontato durante tutta la passata legislatura e anche
durante tutta questa legislatura, è quindi un tema che negli ultimi
anni ha occupato molto questo Consiglio regionale. Dopo numerose
peripezie, finalmente si è chiusa la vicenda giuridica, nel senso
che i vari ricorsi sono stati respinti e la Regione ha potuto
cominciare a ragionare in termini politici del problema. Quando
parlo di "termini politici", intendo dire che la Regione finalmente
poteva dotarsi di una gestione definitiva che: 1) superasse la
Gestione straordinaria; 2) potesse dare un assetto ben preciso alla
Casa da gioco; 3) ponesse fine all'annoso problema
dell'accerchiamento; 4) desse una risposta ai problemi che fra non
molto nuovamente in quest'aula dovremo discutere; mi riferisco al
Billia e all'avvenire dei propri dipendenti; 5) potesse rilanciare
la Casa da gioco, facendo quegli investimenti che più volte in
quest'aula tutti quanti hanno auspicato; 6) potesse dotarsi di
nuove strategie aziendali per contrastare l'evoluzione nel gioco
che sta avanzando ogni giorno con l'istituzione di nuove sale
bingo, con l'affermazione sempre più massiccia di slot machines in
locali pubblici, con la ventilata, e forse nemmeno più tanto
lontana, apertura di nuove case da gioco.
Questa fase sembrava conclusa con l'approvazione di una legge,
la n. 36/2001, che tendeva a sostituire la Gestione straordinaria
con una S.p.A. pubblica. Questa legge però è stata impugnata dal
Governo centrale.
Devo dire che siamo stati tutti sorpresi di questa vicenda e
personalmente sul momento ho avuto anche un rimpianto: che la
Commissione di Coordinamento fosse già stata eliminata e questo
anche se mi rendo conto di dire una cosa molto assurda, perché
tutti noi in tutti questi anni ci siamo battuti per eliminare
questa commissione che non ritenevamo idonea a giudicare gli atti
del Consiglio regionale e abbiamo accolto con soddisfazione la
modifica al titolo V della Costituzione che eliminava quella
commissione.
C'è stato il rimpianto perché, se ci fosse stata ancora la
Commissione di Coordinamento, probabilmente, come è sempre successo
con tutte le leggi respinte da questa commissione, ora sostituita
dal Governo centrale, si sarebbe attivata una procedura, una
trattativa, ci si sarebbe parlati, ci si sarebbe probabilmente
anche capiti e si sarebbe trovato il modo di apportare quelle
modifiche che andavano bene sia alla Regione, sia a chi
rappresentava il Governo centrale e la legge forse sarebbe passata.
Perché l'impugnativa, vedete, riguarda due argomenti che
nell'intenzione nostra - parlo soprattutto di chi ha votato quella
legge, non posso assolutamente parlare di chi non l'ha votata - non
erano assolutamente in discussione, nessuno voleva mettere in
dubbio l'ordine pubblico. Nessuno pensava, come dice l'impugnativa
dell'Avvocatura dello Stato, di disciplinare fin nel dettaglio il
funzionamento di una casa da gioco in deroga ai divieti posti dalla
legge penale generale e in contrasto con le competenze riservate in
via esclusiva alla legge statale; così come nessuno pensava di
dover far gestire questa casa da gioco da amministratori che non
fossero persone serie e con requisiti che rispondessero alla stessa
legge che questo Consiglio si è data per quanto riguarda le nomine;
nessuno intendeva derogare all'applicazione della legislazione
statale sulla prevenzione della delinquenza di tipo mafioso e di
altre gravi forme di manifestazione di pericolosità sociale.
La legge approvata intendeva solo - questo almeno mi sento di
dire - ribadire le competenze regionali per la gestione del Casinò;
competenze che applichiamo da più di 50 anni; competenze che il
Tribunale di Firenze nel 1961, la Corte di Appello di Firenze nel
1962, la Corte di Cassazione nel 1963, la Corte Costituzionale nel
1985 e ancora nel 2001 hanno riconosciuto: quando, come dice la
Corte d'Appello di Firenze, "partendo dal clima storico-politico
vissuto dalla Regione negli anni 1946 e seguenti e sulle
conseguenti ragioni che avevano indotto il legislatore ad
attribuirle subito l'autonomia amministrativa, preludio alla
costituzione della futura Regione, dicendo chiaramente che
l'autonomia amministrativa era un opportuno atto politico", si
arriva alle altre sentenze che riconoscono del tutto legittimi gli
introiti derivanti dalla Casa da gioco in quanto "previsti dalle
leggi di riparto finanziario fra Stato e Regione, dove si prevede
espressamente che la Regione stessa possa provvedere al suo
fabbisogno finanziario con le entrate costituite altresì da altre
consimili entrate di diritto pubblico, comunque denominate,
derivanti da concessioni e appalti, ed in quanto tali evidenziate
nei bilanci della Regione, tutti regolarmente approvati dalla
Commissione di Coordinamento e quindi passati al vaglio del
Ministero dell'interno".
Questa è la storia giuridica travagliata, o quanto meno una
parte, della storia del Casinò e la legge n. 36 non intendeva
aggiungere nulla di nuovo: intendeva solo gestire in modo diverso
la Casa da gioco; quindi la difesa di questa legge a questo punto
diventa indispensabile per la credibilità di questo Consiglio, per
la credibilità di tutti quei Consiglieri che nel tempo hanno difeso
e hanno creduto nell'importanza della Casa da gioco. A questo punto
il problema non è se si sia a favore di un sistema di gestione
piuttosto che di un altro; il problema è relativo alle competenze,
alle prerogative della Regione stessa, alla difesa dei suoi
diritti. Non penso ad una marcia indietro da parte di chi approvò
la legge n. 36, una marcia indietro con l'approvazione di due
modifiche nell'attuale legge n. 167; secondo me si tratta invece di
due precisazioni per rendere ancora più chiara la posizione della
Regione, nel senso di specificare meglio ciò che si intendeva e di
togliere il dubbio che si voglia fare un braccio di ferro
improduttivo con il Governo.
Spero, anzi sono convinto, che la Corte Costituzionale esaminerà
con attenzione e senza condizionamenti di nessun tipo, sia la
impugnativa del Governo, sia la nostra legge con le relative
precisazioni proposte oggi dalla Giunta. Non vorrei che, in virtù
di un clima particolare, dovuto al fatto che il Parlamento si sta
apprestando a licenziare una normativa sulle case da gioco, la
Corte volesse riprendere ancora una volta la discussione sulla
liceità o meno della Casa da gioco di Saint-Vincent e soprattutto
far entrare in tale valutazione argomenti slegati dalle valutazioni
giuridiche e farne entrare altri pertinenti alla sfera politica.
Non vorrei mai che succedesse questo. Spero tuttavia che tutto ciò
non avvenga perché, in caso contrario questo Paese, già fortemente
minato nel settore della giustizia da fatti che poco hanno a che
fare con la Giustizia - con la G maiuscola -, riceverebbe un altro
colpo molto forte alla sua credibilità e la nostra Regione si
troverebbe ad affrontare un problema molto serio che potrebbe
anche, nel peggiore dei casi, ipotizzare la chiusura del
Casinò.
Sono scenari che non voglio nemmeno considerare e che penso non
dovremo affrontare perché spero che si vinca questa battaglia e
noi, Consigliere Beneforti, non grideremo vittoria se vinceremo
questa battaglia perché a gridare vittoria sarà la giustizia, la
correttezza, il reciproco rispetto dei ruoli di questo Consiglio
come del Governo centrale e a gridare vittoria sarà soprattutto
l'avvenire della Casa da gioco che ci preoccupa non poco. Certo,
ribadendo che questo Consiglio a mio avviso deve assolutamente
difendere il suo provvedimento, se mi rimane un rammarico, è quello
di non aver cercato sufficientemente un accordo di Governo, ammesso
che ce ne fossero i presupposti, al momento della presentazione
della legge che istituiva la S.p.A. per la gestione del Casinò e
che forse avrebbe fatto sì che tutta questa vicenda avesse un'altra
storia.
Si dà atto che dalle ore 19,43 riassume la presidenza il
Presidente Louvin.
Président
La parole au Conseiller Aloisi.
Aloisi (GM1)
Non starò a rielencare le motivazioni che
allora mi portarono a votare la legge n. 36, quelle sono agli atti,
si possono anche rileggere, tuttavia alcuni aspetti vanno
ripresi.
L'intento della legge n. 36 era quello di dare un nuovo assetto
gestionale alla Casa da gioco, anche perché avevamo intuito che
questo tipo di società, anomala per certi aspetti, sarebbe entrata
in una crisi di mercato e che probabilmente avrebbe richiesto tutta
un'altra serie di atti che la potessero mettere in competitività
per non solo recuperare fasce di clientela, ma per potersi
sviluppare in modo soddisfacente ed è di oggi l'approvazione del
regolamento che modifica le quote.
Personalmente non ho mai considerato tesi i rapporti fra Stato e
Regione, li considero invece di grande civiltà, ma di grande
rispetto di quelli che sono i reciproci ruoli istituzionali e in
quella sede, quando apprendemmo dell'impugnativa del Governo,
contestammo in modo molto violento questa mancanza di rispetto
istituzionale in una o nell'altra direzione. Sotto questo aspetto,
quindi, credo che tutta una serie di atteggiamenti forse sarebbero
stati più lungimiranti se fosse prevalso il buon senso. Non credo
che l'incontro avuto dal Presidente della Regione e dai due
Parlamentari con il Governo abbia di fatto modificato la sostanza
dell'obiettivo nella finalità della legge, penso che si sia andati
con grande dignità a rappresentare quelle che potevano essere
prerogative e, se dovessimo trattare il caso come un oggetto
agricolo, dovremmo dire che oggi potremmo attuare la procedura
dell'usucapione e si è andati lì cercando di capire quelli che
potevano essere i rapporti
corretti…
(interruzione del Consigliere Frassy, fuori
microfono)
… Avvocato Frassy, poi glielo spiego
cos'è l'usucapione nel caso in cui lei ne avesse bisogno. Per
capire, dicevo, con molta semplicità quale poteva essere "l'oggetto
da smontare", proprio perché di questo tipo di ragionamento noi
eravamo e ne siamo convinti. Ricordo che nessuno ha mai parlato di
raddoppio della Casa da gioco in questa Regione, si è parlato
tutt'al più di una nuova casa da gioco.
Ci sono state quindi, almeno da quanto ho appreso dai giornali,
tutta una serie di "niet", uno sulla legge che suggerivano di
abrogare, è stata richiesta la continuità della Gestione
straordinaria, c'è il ragionamento di "approvare una legge quadro e
poi vedremo".
Su questi aspetti noto alcune contraddizioni, il Ministro La
Loggia ha detto:
"Continuate tranquillamente con la Gestione
Straordinaria"
, mentre qui il gruppo di "Forza Italia"
sollecita a finirla con la Gestione straordinaria, almeno su alcune
cose mettetevi d'accordo! Il dialogo è fondamentale nella vita
istituzionale, forse, a furia di prendere nasate, qualcuno a
livello centrale riuscirà a capire che governare è diverso da
comandare, che governare significa rapportarsi alle rispettose
istanze che questo Consiglio porta.
Non andrò a gridare, se la Corte Costituzionale darà torto o
darà ragione, all'una o all'altra parte, starò qui ad osservare,
qualsiasi manifestazione di volontà che viene emessa dalla Corte
Costituzionale dovrà essere rigorosamente rispettata perché questo
è il ruolo di chi crede nelle istituzioni e questa è la motivazione
di chi crede nel gioco della democrazia. Noi legittimamente
crediamo che questa sia una strada di buon senso: si raccolgono
quelli che possono essere palesemente degli indicatori che potevano
dare occasione di impugnare la legge da parte del Governo, crediamo
di essere nel giusto e con serenità ci aspettiamo anche un
risultato positivo della vicenda.
Président
Y a-t-il quelqu'un qui souhaite
intervenir? La discussion générale est close.
La parole au Président de la Région, Viérin Dino.
Viérin D. (UV)
Je veux tout d'abord remercier les
deux rapporteurs, MM. Borre et Cerise, pour la qualité de leurs
rapports, qualité qui m'a évité d'intervenir en discussion
générale. Mes remerciements vont également à tous les membres de la
II
ème
et de la IV
ème
Commission pour
l'attention et la disponibilité qu'ils ont démontrées en examinant
cette proposition qui leur avait été soumise avec procédure
d'urgence.
Je veux le réaffirmer encore une fois: je regrette d'avoir dû
utiliser cette procédure, j'aurais préféré disposer de plus de
temps, mais c'est uniquement la date de la convocation déjà établie
pour le 24 septembre de la Cour Constitutionnelle qui nous a
obligés d'utiliser cette dernière séance de l'Assemblée pour
apporter les modifications que nous estimons nécessaires à la loi
approuvée par ce même Conseil. Je veux remercier également tous
ceux qui sont intervenus au cours de la discussion générale. J'ai
beaucoup apprécié certains propos qui ont redonné, si l'on peut
dire son juste sens à la discussion et surtout ils ont mis en
évidence la portée.
Quant à moi, je voudrais exprimer un regret, souligner ce qui, à
mon sens, est une contradiction politique, exprimer deux
considérations - l'une politique, l'autre juridique - et enfin
formuler aussi un v?u. Le regret - et je veux reprendre le drapeau
des principes et des valeurs - c'est un regret concernant la
requête d'inscription avec procédure d'urgence à l'attention de ce
Conseil. Je regrette, M. Beneforti, que vous ayez pris la parole
contre parce que là vous avez créé un précédent et un principe qui
ne correspond pas au principe suivi par cette Assemblée.
Vous me l'avez souvent rappelé: il y a une différence entre
l'inscription à l'ordre du jour et l'expression des avis quant au
contenu d'une proposition. Sur l'inscription à l'ordre du jour, M.
Beneforti, ce Conseil s'est exprimé, je ne dis pas toujours, mais
presque toujours favorablement à l'unanimité, afin de permettre la
discussion d'un argument considéré urgent. Par ailleurs, dans ce
cas, vous ne pouvez pas, comme vous avez fait ce matin, prétendre
qu'il n'y avait pas d'urgence. Et cela, je le regrette.
La contradiction est référée à ceux qui aujourd'hui veulent être
les défenseurs de l'autonomie, mais qui, paradoxalement, face à une
proposition qui vise - et après je présenterai les aspects
politiques de cette proposition - à mieux préciser la volonté de
cette Assemblée et donc à renforcer le pouvoir de la Région face à
la Cour Constitutionnelle, ces défenseurs de l'autonomie voteront
contre. C'est une opinion évidemment, mais je trouve qu'il y a une
contradiction flagrante entre les propos et la volonté qui sera
aujourd'hui exprimée au cours du vote sur ces modifications.
Je trouve qu'il y a contradiction parce que s'il est vrai que
l'on se rapportait à d'autres cas de figure: il y avait encore le
Président de la Commission de Coordination, qui, suivant ce
parallélisme que M. Martin a fait, à savoir, remarques de la part
du Président de la Commission de Coordination, réapprobation aux
termes du dernier alinéa de l'article 31 de notre Statut, quand il
s'agissait de réaffirmer un pouvoir, un pouvoir ou une compétence
de cette Assemblée, il y avait l'unanimité du Conseil. Et ce, même
souvent de la part de ceux qui avaient voté contre le projet de loi
en tant que tel parce qu'on voulait réaffirmer un principe.
Il est vrai, nous nous trouvons aujourd'hui dans une situation
différente, mais quand même je mets en relief cette contradiction
entre le fait de prendre le drapeau rouge et noir et défendre à
tout prix notre autonomie et ensuite vouloir empêcher que ce
Conseil se présente dans les conditions les meilleures face à un
jugement de la Cour Constitutionnelle, en apportant ces
modifications qui ont l'objectif - juridique là - de mieux préciser
quelles étaient les volontés de ce Conseil.
Les considérations - je disais - l'une d'ordre politique et
l'autre sur le plan juridique. Je commencerai par cette dernière,
la plus évidente en ce qui nous concerne et que nous avons déjà
exprimée. Avec ce projet de loi nous n'avons pas institué une
nouvelle maison de jeu: cette maison de jeu existe déjà,
l'autorisation lui a été déjà accordée. Nous pouvons discuter de la
façon dont cette autorisation a été accordée, mais c'est une
réalité.
Sur le plan juridique, donc, nous n'empiétons pas sur une
compétence qui ne nous revient pas; nous voulons tout simplement
préciser que, comme d'autres l'ont fait, nous, nous voulons définir
les modalités de fonctionnement, de gestion de cette maison de
jeu.
Quant aux modalités, ce n'est plus une question juridique, c'est
une question politique. Quelqu'un préfère une forme de gestion
privée et d'autres une forme publique, mais on ne peut pas
confondre les deux choses. Il nous semble que le choix nous revient
et c'est ce que nous revendiquons en tant que Conseil régional,
tout en apportant ces précisions, qui sont à mon sens nécessaires,
quant à notre volonté de ne pas vouloir non plus empiéter ni dans
le domaine pénal, ni pour ce qui est de l'ordre et de la sécurité
publique. C'est le sens des deux modifications que nous
apportons.
La considération d'ordre politique, par contre, se rapporte à
notre position vis-à-vis du Gouvernement. C'est une position qui
doit être nécessairement fondée sur le respect des rôles, des
fonctions et surtout sur le respect des institutions. De ce point
de vue, la Région et le Gouvernement central doivent nécessairement
dialoguer, compte tenu du mandat qui leur a été confié. Ils doivent
nécessairement dialoguer, c'est la Cour Constitutionnelle qui le
rappelle, mais en respectant l'un des éléments fondamentaux des
rapports inter-institutionnels. Cela a été d'ailleurs rappelé tout
récemment dans l'accord qui a été signé entre le Président
Berlusconi et les régions italiennes, à savoir l'esprit de loyale
collaboration.
C'est donc sur la base de ce principe qu'en accord et en
collaboration avec nos Parlementaires nous avons ouvert ce
dialogue. Nous avons rencontré le Ministre La Loggia et le
Sous-secrétaire Dalì, et, dans cet esprit de dialogue entre
institutions, nous avons réaffirmé notre disponibilité au dialogue
et nous leur avons soumis nos propositions en nous déclarant
disposés à concerter ces modifications à la loi n° 36 qui pouvaient
dépasser ce que nous continuons à considerer, du point de vue
juridique, comme un malentendu.
La proposition qui nous a été faite est celle d'abroger la loi
que le Conseil avait approuvée et, tout en continuant avec la forme
de gestion actuelle, d'attendre que le Parlement légifère en
matière de jeux.
Nous pensons par contre que, tout en appréciant certaines
considérations qui ont été exprimées, l'acceptation de cette
proposition, au-delà de poser un problème, un problème d'ordre
politique, à cette Assemblée est en contradiction avec les volontés
que nous avons exprimées de définir au plus tôt les perspectives de
développement de la maison de jeu.
Nous avons dit que la Gestion extraordinaire ne représente pas
la forme de gestion de la Maison de jeu susceptible de lui assurer
des perspectives en termes de développement, de relance et
d'investissements. Nous devons donc impérativement donner suite au
plus tôt à ces exigences, compte tenu des contraintes externes et
des limites concernant le fonctionnement actuel de la maison de jeu
pour ce qui est des espaces et des investissements.
Nous avons ainsi formulé une autre proposition, la proposition
actuelle, et dans cet esprit nous avons accepté une série de
remarques qui nous ont été formulées. Sur le plan politique nous
voulons apporter ces précisions. Je précise encore que nous
espérons que cette approbation de la part du Conseil régional que
nous communiquerons au Gouvernement aménera le Gouvernement à
maintenir un dialogue ouvert, à considérer que le Conseil a pris en
examen et a accepté les remarques formulées et donc que le
Gouvernement pourra sur un plan politique envisager de retirer le
recours qui a été déposé à la Cour Constitutionnelle. Si cela n'est
pas possible, nous le regrettons d'ores et déjà et force nous sera
de nous défendre face à la Cour Constitutionnelle. Non pas défendre
le Gouvernement, mais défendre le bien-fondé des décisions prises
par ce Conseil. Enfin, je termine en formant l'espoir qu'à la Cour
Constitutionnelle - et là je veux réaffirmer, en espérant de ne pas
arriver à ce jugement, notre disponibilité au dialogue afin que
l'on mette fin au dernier acte de ce feuilleton - il n'y ait pas de
confusion entre le plan politique et le plan juridique parce que ce
sont deux plans différents, qui ont par ailleurs des temps et des
lieux différents de définition.
Ce n'est pas la Cour Constitutionnelle qui devrait s'immiscer
dans des considérations d'ordre politique. A cet égard je reprends
les remarques formulées par M. Tibaldi, tout à fait légitimes. Il
reconfirme en effet son opposition non pas aux modifications, mais
à la loi, notamment sur deux aspects. Sur l'aspect de la gestion
publique, je me permets de dire que ce n'est pas une considération
d'ordre juridique, c'est une considération d'ordre politique.
Quant au fait que le Président de la Région soit également
l'actionnaire de la société degestion, si je me rappelle bien le
Syndic de Campione n'est pas seulement actionnaire, mais il est
aussi le Président du Casino. Or, si chaque région a des latitudes
différentes et donc si je ne veux pas souligner ces aspects, en
tout cas la remarque que M. Tibaldi vient de nous présenter n'a pas
été soulevé par le Gouvernement.
En espérant qu'il n'y aura pas de confusion, en espérant ne pas
devoir nous présenter à la Cour Constitutionnelle et donc en
espérant - et ce, non pas parce que, comme quelqu'un vient de le
dire, nous voulons nous aplatir sur le Gouvernement central, qu'il
soit de Centre-Droite ou de Centre-Gauche, mais dans le respect
d'une fonction institutionnelle - que l'on trouvera sur le plan
politique, compte tenu de ces modifications, un accord, je
reconfirme le bien-fondé des propositions qui vous sont
soumises.
Dans le cas où la Cour Constitutionnelle serait appelée à se
prononcer, je voudrais là encore exprimer ma confiance parce
qu'effectivement les décisions de la même Cour que M. Martin a
citées auparavant, sont là pour nous le confirmer, nous
reconfirmons simplement ce que nous avons toujours affirmé et nous
demandons uniquement ce qui nous a toujours été reconnu au cours de
ces cinquante dernières années.
Président
La parole au Vice-président Lattanzi, pour
déclaration de vote.
Lattanzi (FI)
Per una doppia richiesta: una per
dichiarare il nostro voto e fare una riflessione; l'altra per
domandare che questo provvedimento possa essere votato in votazione
segreta, so che c'è la disponibilità di almeno cinque consiglieri,
come prevede il Regolamento, quindi chiedo che quanto richiesto
venga esaudito.
Per quanto riguarda la dichiarazione di voto che mi accingo a
fare a nome del gruppo, penso che il Presidente oggi abbia avuto un
grande merito: quello di fare chiarezza, credo che il suo ultimo
intervento sia stato illuminante relativamente a quali siano le due
questioni che questo provvedimento, che va a modificare la legge n.
36, pone: un conto è il piano giuridico dei rapporti
Regione-Governo, l'impugnazione da parte del Governo perché vedeva
venir meno in quel provvedimento alcune sue competenze in materia
penale; un altro è la questione che abbiamo sostenuto in
quest'aula, inerente il contenuto politico, cioè la gestione
pubblica o la gestione privata che questo provvedimento andava a
definire.
Credo che si tratti di un grosso contributo alla chiarezza,
chiarezza che non può che fare del bene ai rapporti Stato-Regione,
chiarezza che può sicuramente far bene alla casa da gioco, almeno
rispetto al fatto che adesso è più chiaro di cosa stiamo
parlando.
Gli aspetti che emergono sono due. Il primo riguarda la volontà
da parte della maggioranza di questo Consiglio di andare a
modificare quelle che sono ritenute, sotto l'aspetto giuridico,
delle questioni impedenti l'approvazione da parte del Governo delle
materie del Codice penale che non modificano il giudizio politico
negativo di "Forza Italia" e a livello regionale e a livello
nazionale.
Non dobbiamo dimenticare infatti che, se è pur vero che oggi le
quattro case da gioco hanno forme di gestione più o meno simili con
la presenza pubblica, è altresì vero che l'indirizzo del Governo e
della maggioranza del Parlamento va verso l'apertura di nuove case
da gioco con concessioni derogate dal Ministero degli interni alle
regioni o ai comuni che ne fanno richiesta e la gestione ai
privati. Quelle quindi sono materie che andranno a chiarire il
quadro con il quale leggi come queste, che politicamente
avversiamo, andranno ad impattare.
Il Presidente auspicava poi che le modifiche oggi all'attenzione
del Consiglio, modifiche che sotto l'aspetto giuridico vanno a
modificare la legge n. 36 senza alterarne il contenuto politico che
noi avversiamo, possano essere bene accolte da parte del
Governo.
Io non so come verranno accolte e non so se l'Avvocatura dello
Stato le riterrà sufficienti e importanti al punto da ritirare il
provvedimento, non lo so, ma devo dire che, al di là delle cose che
si sostenevano dei vincitori e dei perdenti, delle esultanze o
delle disapprovazioni di chi urlava: "attacco all'autonomia", in
modo anche sconsiderato perché oggi è più chiaro l'ordine sul quale
andiamo a discutere e, al di là delle decisioni che ci saranno
rispetto all'argomento, il dialogo fra il Governo regionale e il
Governo nazionale non può che fare del bene ai Valdostani, Casa da
gioco compresa. Non dobbiamo dimenticare che i rapporti fra la
Regione e lo Stato toccano una moltitudine anche più importante di
argomenti per i Valdostani: è sufficiente aprire il confronto sul
discorso fiscale, sui trasferimenti, sulle competenze, sulla
Commissione paritetica.
Vorrei però cogliere l'occasione di questa dichiarazione di voto
per sottolineare un aspetto: al di là dei confronti politici,
nessuno in quest'aula e in questa Regione potrà mai dire che "Forza
Italia" a livello regionale e tanto più a livello nazionale sia un
partito in antitesi con il federalismo, la sussidiarietà e un
concetto di autonomia delle regioni perché questo è smentito da
quello che questo Governo e la forza politica che rappresentiamo
stanno facendo a livello nazionale rispetto alle altre regioni e
che sarebbe più facile fare anche rispetto alla Valle d'Aosta se il
dialogo fosse più proficuo.
Rispetto all'auspicio che il Presidente esprimeva, quindi,
ribadiamo la nostra contrarietà politica alla costituzione di una
società pubblica che gestisca direttamente la casa da gioco,
semplicemente perché non lo riteniamo lo strumento più efficace e
il bilancio che avete votato ne è la dimostrazione più lampante:
sette anni di gestione politica pubblica, attraverso dirigenti
nominati dalla politica e quindi dirigenti pubblici, hanno creato
un'azienda che fatica a stare sul mercato, che aumenta i fatturati
grazie alle slot machines e aumenta al contempo i debiti, che non è
garanzia di occupazione e di competitività.
Su questo modello non ci è stato possibile accettare il
provvedimento n. 36 e quindi oggi le modificazioni che vanno a
dirimere poi una questione di tipo giuridico concernente le
competenze in materia penale fra Stato e Regione.
Ribadiamo il nostro voto contrario e chiediamo al Presidente del
Consiglio di procedere alla votazione per voto segreto.
Président
M. le Vice-président Lattanzi, veuillez
préciser le nom des Conseillers ou les groupes des Conseillers
demandant la votation secrète.
Lattanzi (FI)
"Forza Italia" e "Ulivo".
Président
Deux Conseillers du groupe "Valle
d'Aosta per l'Ulivo" sont présents, donc cinq Conseillers ont
demandé la votation par procédure secrète.
La parole au Conseiller La Torre.
La Torre (SA)
Colleghi Consiglieri, la "Stella Alpina" ha
sempre manifestato con chiarezza le sue posizioni sulla "questione
Casinò" e lo farà anche oggi con la dichiarazione di voto,
accompagnandola con alcune riflessioni.
Il ruolo strategico, economico, turistico della casa da gioco,
l'importanza del rilancio del Casinò attraverso investimenti e
acquisizioni, la necessità di decidere ed agire in tempi brevi con
un progetto chiaro e condiviso: questi sono i punti su cui la
"Stella Alpina" ha sempre chiesto attenzione e su cui ha cercato e
cercherà di confrontarsi all'interno del Consiglio con la
maggioranza e con l'opinione pubblica, che su questo tema è molto
attenta e ha grandi aspettative; ma lo farà, partendo sempre dal
presupposto centrale che la casa da gioco è un patrimonio della
comunità valdostana, non è una proprietà privata né tanto meno è un
terreno di scontro politico, come vorrebbe qualcuno. Da qui la
nostra ricerca di massima trasparenza e della più ampia
collegialità, per condividere in questo Consiglio, con tutti i
consiglieri, risultati positivi e non solo battaglie
amministrative. Questo è l'atteggiamento che la "Stella Alpina" ha
sempre tenuto e noi crediamo di averlo fatto anche in modo
responsabile, a volte forse anche cantando fuori dal coro, a volte
ingiustamente accusati - noi riteniamo - di essere in polemica con
le decisioni prese dalla Giunta, come se esprimere idee, posizioni,
all'interno di questo Consiglio o delle commissioni su un argomento
importante come il Casinò, fosse da considerarsi un'azione di
disturbo: così non è e i fatti lo dimostrano.
Invece, con senso di responsabilità di amministratori nei
confronti della propria comunità, dei dipendenti della Casa da
gioco, di tutto quello che ruota intorno al futuro del Casinò, ci è
stato detto che la legge n. 36, attentamente preparata, era la
soluzione: noi abbiamo condiviso e abbiamo votato. L'osservazione
autocritica che oggi si deve fare è quella di non aver svolto un
dibattito politico approfondito sul futuro della Casa da gioco di
Saint-Vincent in tempi e modi in cui tutti ne avrebbero tratto
giovamento e chiarezza di idee. Le preoccupazioni sono state in
qualche modo espresse.
Non condividiamo l'atteggiamento di Beneforti, che cerca di
trascinarci in un dibattito che riteniamo strumentale, contorto,
pieno di echi di scontri politici nazionali, cose che a noi non
appartengono e da cui vogliamo ben tenerci fuori. Oggi, a valle di
un percorso che si è concretizzato con questo ricorso da parte
dell'Avvocatura dello Stato, ci troviamo ad affrontare tutti
insieme, come maggioranza e come Consiglio, un ricorso, e lo
dobbiamo fare con estrema tempestività: questi sono i fatti. Non
deve essere uno scontro con il Governo, non è una prova di forza.
Non è - come dice il Presidente Viérin su "La Stampa", e noi
condividiamo - una volontà di invadere le competenze dello Stato né
di aprire alcuna nuova casa da gioco: vuole e deve apportare
semplicemente delle modifiche ai rilievi fatti dalla Presidenza del
Consiglio dei ministri.
Un'azione, perciò, che è volta semplicemente a rafforzare la
posizione della Regione nei confronti dell'Avvocatura dello Stato,
della Corte Costituzionale; una posizione che deve essere
rinforzata. Per questo, noi della "Stella Alpina", voteremo questo
disegno di legge, e lo voteremo come un gesto di fiducia a questa
maggioranza di forze regionaliste, in cui noi della "Stella Alpina"
crediamo fortemente, anche per un futuro forte della Valle d'Aosta.
Lo voteremo come un gesto di coerenza per il nostro percorso di
"Stella Alpina" e per i voti sin qui espressi e lo voteremo come un
voto di fiducia anche nei confronti della Giunta, che affronta per
il Consiglio un momento di confronto delicato con il Governo.
La "Stella Alpina" e i suoi Consiglieri sentono fortemente il
senso di responsabilità per le azioni amministrative portate avanti
in quest'aula nei confronti della nostra comunità, che ci ha
affidato la gestione del bene pubblico; ma sentiamo anche, e ci
rivolgiamo ai colleghi della "Union Valdôtaine", la necessità di
portare risultati positivi alla nostra comunità, specialmente su
argomenti come questo così delicati.
Noi vi diciamo che non abbiamo paura di condividere con voi
momenti amministrativi difficili, ma vorremmo anche che voi non
aveste paura di condividere con noi, nell'interesse solo ed
esclusivamente della Valle d'Aosta, progetti, problemi, idee, e
anche qualche sogno, perché la nostra Valle ha bisogno anche di
quello; solo tutti insieme, come Valdostani, senza ergersi
particolari paladini di niente, solo per cercare di portare questi
risultati positivi alla nostra Regione.
Crediamo che nei momenti delicati occorra superare personalismi,
logiche di schieramento, interessi di parte, logiche del più forte,
trovando sui grandi temi, che fanno e faranno la differenza per il
futuro della Valle d'Aosta, la capacità di dibattere, ascoltare e
decidere con serenità, con una forte coesione e dignità politica.
Ecco perché, noi, oggi, votiamo questa legge: noi ci siamo e siamo
convinti che questo Consiglio debba trovare questa capacità di
lavorare, per portare questi risultati.
Président
On passe à l'examen de la loi. Je
soumets au vote l'article 1
er
par scrutin secret:
Conseillers présents et votants: 35
Pour: 26
Contre: 9
Le Conseil approuve.
Je soumets au vote l'article 2 par scrutin secret:
Conseillers présents et votants: 35
Pour: 26
Contre: 9
Le Conseil approuve.
Je soumets au vote la loi dans son ensemble par scrutin
secret:
Conseillers présents et votants: 35
Pour: 25
Contre: 10
Le Conseil approuve.
Il me paraît judicieux sur cela lever notre séance, les travaux
reprendront demain matin à 9 heures 15.
La séance est levée.
