Classificazione
(Nessuna classificazione presente)


Resoconto integrale del dibattito dell'aula
Oggetto del Consiglio n. 168 del 31 marzo 1982 - Resoconto
OGGETTO N. 168/VII - DISEGNO DI LEGGE CONCERNENTE:
"FINANZIAMENTI DI SPESE NEI DIVERSI SETTORI REGIONALI DI
INTERVENTO, CON MODIFICHE ALLE AUTORIZZAZIONI DI SPESA DI LEGGI
REGIONALI IN VIGORE, ASSUNTI IN COINCIDENZA CON L'APPROVAZIONE DEL
BILANCIO DI PREVISIONE PER L'ESERCIZIO 1982 E DEL PLURIENNALE
19821984."
PRESIDENTE: Do lettura dell'art. 1:
(Disposizioni in materia di opere pubbliche)
Art. 1
Le autorizzazioni di spesa di cui all'art. 4 della legge
regionale 22.6.1964, n. 8 e successive modificazioni ed
integrazioni, sono rideterminate, per l'esercizio 1982, come
segue:
a)
opere stradali di interesse regionale, in
complessive L.11.950.000.000, così suddivise:
capitolo 26000 L. 6.600.000.000
capitolo 26150 L. 800.000.000
capitolo 26400 L. 2.000.000.000
capitolo 26450 L. 1.500.000.000
capitolo 26500 L. 50.000.000
capitolo 26550 L. 400.000.000
capitolo 26650 L. 600.000.000
b)
scuole, asili infantili e scuole convitti, in
complessive lire 7.950.000.000, così suddivise: capitolo 45050 L.
7.500.000.000
capitolo 45100 L. 200.000.000
capitolo 45200 L. 250.000.000
c)
edifici destinati a pubblica utilità,
in
complessive L. 800.000.000 (capitolo 27950);
d)
acquedotti e fognature di interesse pubblico, in
complessive lire 1.700.000.000, così suddivise:
capitolo 29500 L. 700.000.000
capitolo 29800 L. 1.000.000.000
e)
cimiteri, in complessive lire 400.000.000 (capitolo
29900);
f)
in attesa di un provvedimento legislativo atto a
riordinare dal 1982 i trasferimenti finanziari a favore dei comuni
della regione in materia di opere pubbliche di cui alla legge
regionale 22.6.1964, n. 8, è autorizzato, per il solo esercizio
1982, uno stanziamento di L.1.000.000.000 per gli interventi già
iniziati dagli enti locali stessi negli anni 1981 e precedenti e
programmati per l'anno 1982 (capitolo 22701).
PRESIDENTE
: Ha chiesto di parlare il Consigliere Mafrica;
ne ha facoltà.
MAFRICA - (PCI):
Vista l'osservazione del Presidente
sull'opportunità di votare in modo chiaro, vogliamo precisare la
nostra posizione anche su questo disegno di legge.
Dal discorso che il nostro gruppo ha sostenuto in tutta la
giornata di ieri risulta chiaro il nostro giudizio negativo sul
bilancio regionale e sul complesso degli atti che lo precedono o
che lo completano. Un altro motivo per votare contro il bilancio si
è aggiunto ieri con le dichiarazioni del Presidente della Giunta,
il quale dovrebbe avere la cortesia di ascoltarmi, perché sto
parlando a lui. Che il Presidente della Giunta sia un esempio di
educazione, non è possibile sostenerlo; ieri essendo stato fuori
senza aver udito l'intervento di un Consigliere, nella replica si è
riferito a cose che non ha ascoltato. Ma questi sono fatti
suoi.
Adesso, invece, vorrei considerare sotto l'aspetto politico
quanto ha voluto sostenere, perché con le sue dichiarazioni si sono
aggiunti ulteriori elementi di determinazione nel nostro giudizio
negativo sul bilancio.
L'Avvocato Andrione, per quello che mi risulta, compare
sull'Enciclopedia Glovier non come esponente della cultura italiana
o valdostana che sia, ma come Presidente della Giunta regionale
della Valle d'Aosta; pertanto, come tutti i cittadini valdostani e
tutti i Consiglieri presenti in questo Consiglio, può avere le sue
opinioni legittime sulla cultura, ma non ha in questa materia, al
di fuori di doti o interessi personali, alcuna patente particolare
da mostrare a questo Consiglio.
Il discorso che ha rivolto al nostro gruppo lo respingiamo nel
modo più assoluto, innanzi tutto perché se avesse sentito i
discorsi da noi fatti ieri, non avrebbe potuto affermare che qui si
davano lezioni su cosa deve essere la cultura, ma avrebbe capito
che si criticava l'operato concreto di un Assessore, che è quanto
compete ai gruppi di opposizione. In secondo luogo, su ciò che
riguarda la cultura, non spetta né ai Consiglieri né ai partiti
dare particolari indicazioni, perché se questa materia può anche
interessare le forze politiche e le istituzioni dal punto di vista
dello stimolo, dello strumento da mettere a disposizione, tuttavia
essa interessa ambiti ben più vasti che non l'ambito puramente
amministrativo o politico.
Quello che comunque voglio contestare nel modo più assoluto non
è questo, né le osservazioni fatte dal Presidente sulla conoscenza
o meno dell'uno o dell'altro della lingua francese, che è cosa
particolarmente irrilevante in questo Consiglio, perché il fatto
che un movimento o una forza politica quale che sia, pretenda di
avere in questa regione l'esclusività della difesa della cultura
valdostana in quanto nessuno può avere questo monopolio.
Credo che il Presidente della Giunta - non sono affari nostri,
ma in parte ci coinvolgono - forse non ha colto l'occasione
migliore per parlare a nome dell'Union Valdôtaine. Stava
rispondendo, in sede di discussione generale, ad osservazioni fatte
sul bilancio ed ha iniziato parlando a nome dell'Union Valdôtaine.
Siccome stava esplicando funzioni proprie del Presidente di
coalizione, lascio agli altri giudicare se era il momento più
opportuno per esprimere valutazioni a nome del suo movimento.
Comunque, su quello che ha detto non possiamo passare sopra e
ribadiamo che non riconosciamo a nessuna forza politica, presente
in Consiglio, eletta dal popolo valdostano, una dignità inferiore o
superiore rispetto alle altre forze.
L'Union Valdôtaine ha avuto 9 Consiglieri, ha avuto il 24-25%;
noi abbiamo avuto il 19,51% ed alle elezioni europee abbiamo avuto
il 25%, forse più di quanto ha avuto l'Union Valdôtaine, ma non è
questo il punto. Anche una forza che ha un solo Consigliere
rappresenta la minoranza valdostana e le sue tradizioni, ognuno può
sostenere di volerne difendere particolari prerogative o di volerla
difendere in modo diverso dagli altri; è già un atto inaccettabile
- lo diciamo noi se nessun altro ha il coraggio di dirlo - che una
forza politica si assuma in esclusiva la rappresentanza della
cultura valdostana, ma della minoranza valdostana, questo
assolutamente non lo permettiamo, al fine di difendere la nostra
stessa dignità e insieme quella delle altre forze presenti in
questo Consiglio e nella regione.
Non c'è nessun elemento di nervosismo nel mio ragionamento
perché siamo assolutamente tranquilli; siamo all'opposizione in
questa regione dal '77 e poiché più in là dell'opposizione non
potremmo andare, non abbiamo nulla da temere, neanche dal risultato
elettorale. Quello che dico lo dico coscientemente: riteniamo che
la posizione assunta ieri dal Presidente della Giunta in tutto
simile a quelle assunte in altre occasioni dal Consigliere Faval e
da altri esponenti ed Assessori dell'Union Valdôtaine sia una
posizione molto pericolosa, che porta in sè dei germi che possono
anche assumere, se non ci sarà qualche diversificazione nel futuro,
carattere di natura totalitaria.
Un regime comincia sempre in qualche modo, e quando una forza
pretende di rappresentare la minoranza valdostana, senza aver
chiarito bene prima a chi si riferisce, forse perché da quel
chiarimento potrebbero anche venir fuori degli elementi di
discussione, mette tutte le altre forze in subordine, manca di
tolleranza, di rispetto e quindi anche di democrazia.
Il Presidente della Giunta ha, non so con quale opportunità,
perché parlava in quel momento a nome della coalizione e quindi
anche dei Democratici Popolari, della D.C., dei progressisti, dei
socialisti, distinto nell'atteggiamento del nostro gruppo rispetto
alla D.C. o altre forze della maggioranza, dando dei giudizi sulla
politica che noi conduciamo come partito rispetto al movimento
dell'Union Valdôtaine.
Voglio che sia chiaro che nel mio discorso di ieri mattina, che
avevo preparato per scritto, non mi sono mai permesso di criticare
l'Union Valdôtaine in quanto partito, perché noi distinguiamo fra i
partiti e le Giunte; ho sempre parlato di amministratori unionisti
ed il Presidente, che dice di essere un ascoltatore attento,
dovrebbe aver colto questa differenza. Ho criticato gli
amministratori dell'Union Valdôtaine presenti in questa Giunta, non
ho fatto un discorso generale sul partito dell'Union Valdôtaine. E'
vero che si sono modificate le condizioni dal '78 ad oggi, ma il
mondo non sta fermo; l'Union Valdôtaine non penserà che il PCI in
Valle d'Aosta se ne resti immobile, in attesa che questo movimento
decida di cambiare i suoi rapporti, che fra l'altro sembra gli
vadano molto bene e portino un suo continuo rafforzamento
elettorale.
Ovviamente con chi ce la dobbiamo prendere nel criticare questa
Giunta?
Con il Consigliere Martin o con il Consigliere De Grandis,
perché ogni tanto votano a favore, o con il movimento che propone,
e poi in qualche modo impone, le sue scelte decisive?
Quindi, non c'è assolutamente niente di strano nel nostro
atteggiamento e non pensiamo che con l'Union Valdôtaine non ci sia
più alcuna possibilità di avere rapporti; abbiamo soltanto
accentuato la nostra critica nei confronti degli amministratori
dell'Union Valdôtaine, perché abbiamo verificato come si stanno
svolgendo i fatti politici in questa regione, avvalendoci di
prerogative, come dicevo all'inizio, che competono ad una forza di
opposizione.
Penso di aver chiarito sino in fondo il nostro pensiero; abbiamo
dichiarato pubblicamente, come è nostra abitudine, che sulla base
di programmi siamo pronti a collaborare con tutte le forze
politiche democratiche presenti in questa regione. Non facciamo
corteggiamenti di nessun genere a nessuno, ma ci auguriamo,
resistendo in questa collocazione, di rappresentare comunque un
punto di riferimento per tutte quelle forze che fossero
insoddisfatte degli atteggiamenti e degli atti politici di questa
Giunta e della forza politica che in sostanza ne è la forza
egemone.
PRESIDENTE
: Ha chiesto di parlare il Presidente della
Giunta; ne ha facoltà.
ANDRIONE - (UV
): Vorrei dire due frasi per chiarire
perché è capitato anche a me di essere stato frainteso.
L'Union Valdôtaine non ha mai pensato che il PCI accettasse
questa situazione come stabile ed immutabile, ma ha solo preso atto
di un dato di fatto, e poiché il momento di discussione del
bilancio è anche un'occasione per parlare di tutto lo scibile
umano, in quello che ritenevo un primo intervento - perché ci
saranno ulteriori dichiarazioni - ho fatto una panoramica di un
certo tipo.
Per quanto riguarda il riferimento che avrei fatto a qualche
frase udita da parte di un altro Consigliere, vorrei chiarire che
mi riferivo, per quanto riguarda certe questioni, proprio
all'intervento scritto del Consigliere Mafrica, che sottende quella
che è una legittima dichiarazione del PCI che dice - secondo quanto
ha diritto di fare - che l'Union Valdôtaine ed altre forze
politiche, per affermare certe questioni, si esprimono in lingua
francese o in patois per dividere, non per unire. Il mio discorso
vuole essere una messa in guardia contro una posizione che a nostro
avviso, tanto per ribaltare la questione, è integralista; non
neghiamo la dignità di nessuno, ognuno è libero di dire che difende
la minoranza valdostana essendo partecipe di un grande partito
nazionale, questo fa parte dei suoi diritti che noi riconosciamo,
così come vengono riconosciuti i nostri.
Diciamo invece che anche nell'Amministrazione, quando si
compiono certe scelte, le si fa perché si rappresenta un certo
movimento; questo mi sembra legittimo, normale, non discutibile. Di
conseguenza, all'affermazione della scelta di un certo tipo di
azione che a nostro avviso è culturale, mentre a vostro avviso deve
essere modificata, avevamo risposto in quella maniera, precisando
quali sono le fonti di un certo tipo di azione, non volendo in tal
modo offendere nessuno.
PRESIDENTE
: Ha chiesto di parlare il Consigliere Lanivi;
ne ha facoltà.
LANIVI - (DP):
Dato che l'inizio della discussione di
stamane rappresenta la continuazione degli interventi di ieri
relativi alla parte di premessa della discussione generale sul
bilancio, voglio aggiungere alcuni chiarimenti sulla parte
politica.
Questa parte finale del confronto ci va bene perché ci consente
di precisare la nostra posizione su temi in parte artificiosi. Per
noi non è accettabile il discorso sostenuto dal Consigliere
Mafrica, secondo il quale esiste da una parte una forza egemone ed
opprimente, in questo caso l'Union Valdôtaine, rispetto alla quale
le altre forze politiche facenti parte della maggioranza risultano
subalterne o suddite e dall'altra parte esiste una forza
altrettanto forte, quella del PCI, egemone dell'opposizione.
Come Democratici Popolari partecipiamo a questa maggioranza con
la dignità, come tutte le altre forze politiche, seppure con ruoli
fissati da pesi diversi di rappresentanza popolare.
In questo momento il PCI esercita giustamente, secondo le regole
della democrazia, un ruolo di opposizione. Mi pare però di capire
dalle parole del Consigliere Mafrica che detto ruolo di opposizione
sia più esaltato nelle parole che nei fatti; in realtà nella
discussione generale sul bilancio regionale, il PCI non ha saputo
esprimere e proporre una linea politica alternativa alla posizione
e conduzione politica di
q
uesta maggioranza.
Tra le cose dimenticate dal Consigliere Mafrica sottolineerei
quelle relative alle obiettive difficoltà delle forze di sinistra
di trovare una chiara posizione, di definire una politica
alternativa a questa, per cui qualificherei come settoriali i vari
interventi delle opposizioni, e non certamente come espressione di
una linea politica di opposizione reale e concreta.
PRESIDENTE
: Ha chiesto di parlare il Consigliere Minuzzo;
ne ha facoltà.
MINUZZO - (PSDI):
Innanzi tutto ritengo che all'interno
di questa assemblea il pensiero ufficiale portato a questa Assise
sia quello del capogruppo e, partendo da questo presupposto,
respingo assolutamente le dichiarazioni fatte al momento dal
collega Consigliere Lanivi, quando dice che il PCI monopolizza
l'opposizione.
Noi, come PSDI, svolgiamo il nostro ruolo di opposizione senza
nessuna egemonia da parte del Partito comunista, contrariamente a
quanto avviene all'in terno della maggioranza, tanto che lo stesso
Consigliere Lustrissy, ieri pomeriggio, nel suo intervento ha detto
testualmente di aver visto il bilancio regionale solo a pochi
giorni dalla discussione in Consiglio. Se forze della maggioranza
hanno il coraggio di fare tali dichiarazioni, questo lascia
presupporre che non siano state partecipi alla stesura ed alla
predisposizione del bilancio e che abbiano subito le impostazioni
del movimento che, come giustamente ha detto il Presidente della
Giunta, può fare quello che ritiene più opportuno in quanto i
numeri sono dalla sua parte. Per cui, se un certo tipo di
monopolizzazione esiste, questo avviene all'interno della
maggioranza.
Se poi andiamo a vedere quello che è successo in questi ultimi
tempi, ci rendiamo conto che di fatto è così; il PSI è entrato in
maggioranza ponendo delle questioni ben precise quali la
Finanziaria e la Camera di Commercio, e dopo che al mattino il PSI
ha fatto la sua dichiarazione di ingresso in questa maggioranza,
tre ore più tardi a Saint-Vincent il Presidente della Giunta
dichiara che la Camera di Commercio non si fa più. Quindi, o il PSI
è entrato in una maggioranza per il gusto di entrarci, o l'Union
Valdôtaine, dopo aver trattato per mesi con il PSI ed aver
promesso, non appena questo è entrato in maggioranza, pensa bene di
esporre chiaramente qual è il suo pensiero in merito a quei
problemi, sui quali si era tanto discusso.
Per cui, ritengo che anche la questione del bilancio rispecchi
in tutto questo il modo di gestire e di andare avanti.
Abbiamo sentito che la D.C. si lamenta di un certo tipo di
comportamento, l'On. Flaminio Piccoli dice che attorno al suo
partito si sta creando il "Deserto dei Tartari", e qualcuno qui in
Valle d'Aosta lo ha copiato; ma queste responsabilità sono della
D.C., la quale si sceglie gli alleati che preferisce però poi non
deve lamentarsi se attorno a lei si crea il vuoto.
E' la prima volta quest'anno, da quando sono in questa
Assemblea, che non sento citazioni di rilievo in fase di
discussione di bilancio, mentre per il passato era uso comune
prendere articoli da quotidiani o periodici per identificare la
situazione geo-politica della Valle d'Aosta. Quest'anno, invece,
salvo la citazione del Consigliere Fosson, presa da un certo
Mistral che ha scritto sul Corriere della Valle, altre non ne sono
state fatte. Io mi permetto di farne una che risale al 20 giugno
1920 quando, mentre in Parlamento si discuteva in materia di
economia e finanze, ebbe a dire Turati a Giolitti che si poteva, se
si doveva dare un voto, dare dieci in condotta e zero in profitto.
Questa citazione calza a pennello all'Assessore Ramera, al quale
potremo dare benissimo dieci in condotta e zero in profitto visto
che ad un ottimo comportamento dell'Assessore ed all'impegno
assuntosi perché alla Valle d'Aosta fosse riconosciuto questo
riparto fiscale non è seguito un comportamento adeguato in fase di
stesura di bilancio.
L'Assessore ha sostenuto un grosso sforzo fisico nell'illustrare
questo bilancio e sinceramente in certi momenti, mentre parlava, mi
preoccupava perché lo vedevo quanto mai affaticato; forse non gode
di buona salute, oppure è la mancanza di allenamento ad intervenire
nell'Assemblea che lo affatica.
Nel bilancio sono previsti impegni notevoli che probabilmente
lasceranno un segno per il futuro, nella storia della Valle
d'Aosta. Sono stati presi degli impegni, peraltro già esistenti
nelle intenzioni dell'Assessore Ramera mesi addietro, dei quali
però di fatto non possiamo vedere la realizzazione, perché al
bilancio regionale non sono stati presentati i relativi progetti di
realizzazione.
Vediamo qui impegnati circa 20 miliardi per la costituzione
della finanziaria regionale, ma di fatto all'interno di questa
maggioranza non si sa ancora come la si voglia attuare. Abbiamo
sentito il Consigliere Lustrissy, che ha certe posizioni; sappiamo
che la D.C., per bocca dell'Assessore Ramera, ha espresso dei
principi secondo i quali dovrebbe essere costituita questa
finanziaria, ed abbiamo potuto notare le difformità di giudizio su
questo problema.
Quindi ci chiediamo, dall'opposizione, - o almeno mi chiedo -
come possono essere impegnati in un bilancio tanti miliardi, quando
ancora non si sa come concretizzare il discorso dell'impegno.
In questo bilancio non è stato tenuto conto del documento
programmatico del 1979, steso al momento dell'ingresso dei
Democratici Popolari in questa maggioranza, e poi sempre ripreso
negli organi di informazione dei vari partiti e movimenti della
maggioranza al momento dell'ingresso del PSI, quando tutti quanti
si sono premurati di dire che avendo il PSI accettato il programma
predisposto nel 1979, poteva benissimo far parte di questa
maggioranza e tanto meno trovavano rispondenza le prime indicazioni
per un piano di sviluppo regionale, che tanto ha fatto parlare
questa Assemblea.
Abbiamo visto i documenti di critica delle organizzazioni
sindacali, secondo i quali questo bilancio è stato predisposto
senza tener conto delle osservazioni formulate dalle varie
organizzazioni sociali e senza una preventiva consultazione.
Secondo noi, è stato formulato in un modo che sta a dimostrare come
questa Giunta non voglia farsi carico in modo articolato e concreto
delle varie esigenze ed aspettative della popolazione valdostana, e
per questi motivi riteniamo di dover dare il nostro voto
contrario.
L'unica nota positiva che abbiamo potuto rilevare è la
disponibilità ad impegnarsi in qualche modo a contribuire alla
risoluzione del problema della fame nel mondo; peraltro già
l'Assessore Ramera aveva detto che era nelle intenzioni della
Giunta - forse per stanchezza, forse per dimenticanza, forse per
vedere di proporre qualcosa di più articolato che non un semplice
ordine del giorno - di formulare delle proposte in merito alla
risoluzione della fame nel mondo.
PRESIDENTE
: Ha chiesto di parlare il Consigliere Tamone;
ne ha facoltà.
TAMONE - (UV):
Je voudrais préciser que c'est l'Union
Valdôtaine qui a entretenu de longs rapports avec le parti
socialiste.
Nous avons longuement discuté sur l'entrée de ce parti au
gouvernement, dans la majorité et surtout dans l'administration
régionale.
La question de la Chambre de Commerce en Vallée d'Aoste a été
une des première options sur laquelle nous avons discuté avec le
parti socialiste déjà au mois d'octobre 1981 et, à cet égard,
l'Union Valdôtaine a communiqué tout de suite au parti socialiste
de ne pas être disposée à accepter leurs prépositions.
J'espère que M. Nebbia confirmera que ça c'est la vérité, afin
qu'on puisse ici tenir un discours basé sur des faits et non pas
sur des idées qui traversent la tête des représentants des
différents partis.
En plus, sur la question de la "Finanziaria regionale" en Vallée
d'Aoste, nous pouvons dire que l'Union Valdôtaine a adhéré aux
exigences des autres partis et mouvements qui forment la majorité,
en cédant sur une idée qu'elle ne partage pas du tout.
L'Union Valdôtaine peut accepter l'idée de la "Finanziaria",
pourra même voter cette loi, voudra, elle aussi, avoir le projet de
loi concernant cet instrument très important, mais cette idée n'est
pas la nôtre et encore moins une des idées fondamentales de notre
mouvement. Nous l'avons acceptée parce que d'autres mouvements, qui
font partie de la majorité, nous
l'ont proposée.
PRESIDENTE
: Ha chiesto di parlare il Consigliere Nebbia;
ne ha facoltà.
NEBBIA - (PSI):
Vorrei ritornare su alcuni punti che sono
già stati discussi in questo Consiglio, ma che a mio parere non
sono stati colti.
Confermo quanto detto in questo momento dal Consigliere Tamone,
e per di più ripeto per chi non avesse inteso quanto era già stato
detto a suo tempo in Consiglio, e cioè che l'entrata del PSI in
maggioranza era stata condizionata dall'accettazione di un
documento comune sottoscritto da tutti i partiti e movimenti
componenti la maggioranza, nel quale si prevedeva una serie di
obiettivi che ha ritrovato puntuale riscontro nel progetto di
bilancio; non si prevedeva né il progetto di finanziaria né quello
della Camera di Commercio.
Questi tre punti, come pure un'infinità di altri, erano
obiettivi del PSI: per quanto riguarda la finanziaria, è almeno da
una dozzina di anni che il PSI sostiene questo progetto, mentre la
Camera di Commercio, a nostro parere, dovrebbe essere la risposta
alle esigenze di tutti i settori produttivi.
Il fatto di avere degli obiettivi che sono propri del PSI non
vuol dire assolutamente, in maggioranze di coalizione, riuscire ad
imporli alle altre forze, anche se chiaramente ci dovrà essere un
contemperamento fra le esigenze di obiettivi di tutti i partiti e
movimenti. Che poi nel bilancio trovi luogo anche il disegno di
società finanziaria è un fatto positivo e, sebbene comprendiamo
benissimo i dubbi espressi al riguardo dalle altre forze di
maggioranza, riteniamo che ogni progetto, per ogni innovazione,
debba essere in primo luogo ben progettato, in secondo luogo ben
realizzato, ed il ultimo ben gestito. Sono tutti elementi che
possono essere verificati a distanza di tempo, perché non è nella
capacità di nessuno riuscire ad ipotizzare l'assoluta verità.
Ritengo abbastanza speciosa l'argomentazione fatta a proposito
del PSI che voleva la Camera di Commercio la mattina per entrare in
maggioranza, e poi il pomeriggio, dopo aver ottenuto l'accordo, il
Presidente della Giunta ha espresso al riguardo parere contrario.
Nell'accordo di maggioranza la Camera di Commercio non trovava
luogo. Questo non vuol dire che sia impedito al PSI o ad altri
partiti di sostenere in qualsiasi sede le proprie idee anche perché
un confronto dialettico deve trovare tutti disponibili.
Siamo rispettosissimi delle opinioni e delle posizioni altrui e
confidiamo che anche gli altri lo siano nei nostri confronti.
PRESIDENTE
: Ha chiesto di parlare il Consigliere Fosson;
ne ha facoltà.
FOSSON - (DC):
A me pare che quando il pubblico si
addensa in questa tribuna, tra questi banchi ci sia una maggiore
voglia di parlare, di esporsi e di dare giudizi.
In questo senso si sta muovendo il dibattito di questa mattina,
come coda del dibattito generale sul bilancio della giornata di
ieri.
Ho ascoltato con molta attenzione quanto è stato detto. Per quel
che mi riguarda e per quello che riguarda la D.C. devo solo dire
che noi abbiamo fatto il nostro dovere nell'interesse della Valle
d'Aosta e continueremo a farlo.
Lo abbiamo fatto al momento di portare in questa regione il
nuovo riparto fiscale, lo abbiamo fatto con i nostri uomini quando
altri uomini e altre forze erano latitanti o non erano così
presenti.
Lo abbiamo fatto nella stesura di questo bilancio, che abbiamo
contribuito a varare in questa maggioranza, con le discussioni e
gli aggiustamenti che ci sono voluti. Non siamo stati egemonizzati,
abbiamo portato il nostro contributo come ogni altra forza di
maggioranza, e concordo a questo proposito con quanto diceva prima
il Consigliere Lanivi a nome dei Democratici Popolari.
Quanto poi al "Deserto dei Tartari" che dovremmo temere, che il
nostro segretario dovrebbe temere, a me pare che la D.C., se per
certi versi trova delle difficoltà a trattare con i suoi alleati di
maggioranza del governo centrale, abbia però sempre mantenuto una
posizione coerente.
La D.C. segue la linea che il Congresso ha indicato e che è la
linea del pentapartito, dell'alleanza con i partiti di democrazia
laica e socialista. Con questa linea entra a far parte della
maggioranza, altrimenti è all'opposizione, ma non è in maggioranza
o all'opposizione con formule diverse pur di essere sempre e
comunque al governo. Questa è la linea che perseguiamo, anche se è
difficile ed in alcuni momenti crea degli ostacoli ad una
collaborazione democratica. Mi viene in mente una citazione di
Gobetti, che era, è vero, liberale, ma da liberale negli anni '20
attribuiva l'affermazione del governo fascista al mancato accordo
fra Sturzo e Turati, fra i popolari democristiani ed i
socialisti.
Noi non vorremmo ripetere oggi questo errore; quindi pur con
tutte le difficoltà che la situazione comporta, ci assumeremo le
nostre responsabilità ed anche se dovessimo andare all'opposizione,
ci sentiamo di essere un partito popolare con radici abbastanza
profonde da non essere sradicato, per poter continuare a
rappresentare gli interessi e le idee di una grande fetta della
nostra popolazione.
PRESIDENTE
: Ha chiesto di parlare il Consigliere
Carlassare; ne ha facoltà.
CARLASSARE - (Dem. Prol. - Nuova Sin. ):
Stamani ho sentito parlare di egemonia di questo su quel
partito; il problema mi tocca abbastanza poco in quanto sono
all'opposizione e intendo rimanerci e penso che nessuno possa
accusarmi di cercare di modificare la mia posizione.
Vorrei però chiarire il perché sono all'opposizione di questa
Giunta regionale. Secondo me c'è qui un comportamento ambiguo, da
combattere, non tanto perché dannoso alle altre forze politiche, ma
perché in ultima analisi è dannoso proprio a quella popolazione che
intende, nelle affermazioni, difendere al massimo livello.
Ho parlato di comportamento ambiguo da parte dell'Union
Valdôtaine in quanto la logica democratica vuole che i partiti
siano interpreti non solo di un'ipotesi ideologica, ma anche di
interessi particolari, a volte contrastanti, dei vari gruppi
sociali che compongono la società. Questa è la realtà delle cose;
la degenerazione di questa dialettica politica porta in alternativa
alla formazione di gruppi di potere che superano questi interessi
reali, che magari passano tra una classe sociale e l'altra, e si
basano su quella degenerazione amministrativo-politica che è il
clientelismo.
Vorrei far rilevare che la politica di questa Giunta è
egemonizzata effettivamente dalle scelte politiche dell'Union
Valdôtaine, che la caratterizzano. E' un movimento che sta
giostrando una situazione politica difficile anche piuttosto bene,
perché in effetti questa organizzazione politica, che in sede
locale gestisce il governo e l'amministrazione regionale, dice di
essere sempre e comunque ferocemente contro lo Stato accentratore,
ma continua a sostenere con il massimo dell'impegno tutti quei
gruppi che da un mucchio di anni a questa parte governano questo
Stato con una politica denunciata quotidianamente come contraria al
decentramento ed alle autonomie.
In qualche caso si tratta di un appoggio politico pieno e totale
ai governi gestiti in prima persona dalla D.C. insieme ad altri
partiti, che però hanno sempre avuto responsabilità minori rispetto
a quelle della D.C., forza di governo maggioritaria; in altri casi
è stato svolto un ruolo fondamentale nell'impedire che sorgessero
all'interno di quelle coalizioni che governano a Roma questo Stato
accentratore, momenti di crisi profonda.
Vorrei ricordare come l'astensione del Senatore Fosson
all'Inquirente sia servito a salvare un uomo politico. Per salvarlo
c'è stato un richiamo, come spesso fa il Presidente Andrione agli
schieramenti politici, in quanto la generalità dell'opinione
pubblica dava all'On. Rumor tutte le responsabilità di cui era
accusato. E questo è un dato.
Questa Giunta, coerentemente con quella che è la dialettica
politica, svolge un ruolo che la porta a difendere una serie di
interessi in contrapposizione ad altri, e questa è una cosa
assolutamente normale, non c'è niente di cui scandalizzarsi.
Ritengo però che l'ambiguità stia nel fatto che attraverso
l'accentuazione di tutte le problematiche sia culturali sia legate
all'autonomismo, e la loro deviazione da quella che è la loro vera
finalità - e poi cercherò anche di spiegare come questi valori non
siano stati ben difesi - riesca a gestire anche quella che è la
vera opposizione all'andazzo dell'economia, della cultura, delle
cose locali, in pieno collegamento con quello che è l'andazzo che
vede l'Union Valdôtaine e questa Giunta alleate alle forze di
governo a Roma: sempre e comunque.
Per cui, ritengo che l'exploit del Presidente Andrione di ieri
fosse un discorso rivolto prevalentemente all'interno dell'Union
Valdôtaine; forse doveva venire incontro ad una serie di circoli di
personaggi che, probabilmente, criticano all'interno dell'Union
posizioni morbide nei confronti delle forze politiche che a livello
di governo conducono il paese facendo delle scelte poco
autonomiste.
Questo è poco ma sicuro, però questo comporta anche un certo
pericolo, perché si corre il rischio che vengano sostenute anche in
pubblici dibattiti delle tesi estremamente pericolose che non è il
caso di sottolineare in questo momento. Ritengo che questa Giunta
abbia difeso male gli interessi della popolazione valdostana,
intesa come costituita da contadini, da operai, dagli strati
popolari, la quale, pur non avendo la ricchezza di bilancio che ha
in questo momento con il nuovo riparto fiscale, ha sempre potuto
gestire un bilancio abbastanza ricco, perché da sempre ha avuto nei
confronti di altre realtà tutta una serie di prerogative giuridiche
ed amministrative che le consentivano di intervenire. Non è
riuscita, per esempio, ad impostare uno sviluppo omogeneo del
territorio, perché in seguito ad una politica che in qualche modo
(anche se mai confessata apertamente) ha favorito la caduta del
peso derivato dall'industrializzazione della regione, non ha voluto
imporre dei vincoli a quell'industria che pare essere oggi
prevalente nella realtà politica regionale: il turismo.
Se abbiamo un settore economicamente e culturalmente portante in
questo momento in Valle d'Aosta, quello è il turismo, il quale però
è il meno controllato dalla popolazione valdostana. Basta andare a
vedere chi controlla dal punto di vista economico i grossi centri
di sviluppo turistico della regione e, dal punto di vista
culturale, quale difesa di cultura e delle tradizioni culturali
della popolazione valdostana viene effettuata nei grossi centri a
sviluppo turistico.
C'è stata una volontà ed un'azione politica da parte di questa
Giunta per impedire questo scempio e del territorio e della realtà
sociale valdostana?
Nessuna volontà in questo senso, ma piuttosto delle scelte che
hanno favorito questo tipo di evoluzione della realtà valdostana.
Ritengo che da moltissimi anni il bilancio regionale sia stato
caratterizzato da quella voce poco scientifica che ho voluto
sottolineare ieri, degli "Investimenti correnti". Significa che una
grossa fetta degli investimenti sono stati sempre adoperati in un
modo poco consono a come dovrebbero essere adoperati degli
investimenti reali; sono sempre stati utilizzati per sviluppare la
politica delle clientele, del contributo a pioggia, della
sovvenzione, e non c'è mai stata una vera volontà di indirizzare
questi mezzi, pochi o tanti che fossero, e gli strumenti
amministrativi e giuridici - in confronto ad altre realtà
amministrative decisamente molti - in opposizione a quello sviluppo
politico, economico, sociale, derivato da scelte che vengono
effettuate a livello nazionale e che stiamo subendo con assoluta
tranquillità, salvo poi cercare di utilizzare il malcontento
indirizzandolo contro lo Stato oppressore, senza identificare con
precisione quali sono le forze politiche che lo gestiscono. Sono
coloro che detengono il potere all'interno dello Stato che
impediscono il decentramento e le autonomie.
Questo bilancio non modifica per niente quello che è l'andazzo
di questi anni, ma anzi lo si può considerare un inno, vista la
maggiore disponibilità di fondi, a quel meccanismo che dicevo
prima, dell'investimento corrente.
Questo bilancio è una cavalcata del contributo o una Saga della
sovvenzione, se si preferisce. E continuano ad essere vaghe e poco
delineate tutte quelle scelte politiche e programmatiche che in
qualche misura potrebbero opporsi alla linea di tendenza
assolutamente prevalente. Secondo me, anche quando si fanno delle
scelte, vengono fatte in questa direzione. Voglio riferirmi a
quella che ho già sottolineato ieri e voglio sottolineare
nuovamente oggi, di voler costruire l'autostrada sino a
Courmayeur.
Questa decisione non faciliterà sicuramente lo sviluppo delle
popolazioni dei paesi attraversati da questa autostrada, che
saranno tagliati fuori, ma servirà solo a rivalutare ulteriormente
il valore degli alloggi di Courmayeur, di proprietà abbastanza poco
dei valdostani, e valorizzare gli impianti (sempre di Courmayeur)
di proprietà di Savoretti, che non ha radici molto profonde in
Valle d'Aosta.
Con questa autostrada si valorizzeranno scelte operative fatte
da gruppi finanziari importantissimi - ed adesso possiamo intuire
come sono stati gli spostamenti di personaggi tra i vari Casinò qui
vicino - quando sarebbe possibile, spendendo molto meno, sviluppare
dei collegamenti che effettivamente si pongano l'obiettivo non solo
di facilitare il traffico, ma anche di valorizzare quelle aree e
quelle isole di territorio che diventano quasi automaticamente
depresse, in quanto abbandonate dalle strade di grande viabilità.
Sarebbe possibile cercare di ottenere uno sviluppo turistico
diffuso nel territorio, ma bisogna avere il coraggio di fare delle
scelte che si oppongono pesantemente all'esistente, di assumere
posizioni politiche che derivano dallo scontro con questi gruppi di
potere, che probabilmente condurrebbero a rapporti politici diversi
nel governo centrale.
Per tutti questi motivi ribadisco la mia opposizione a questo
bilancio, il fatto di essere o meno egemonizzato dal PCI in quanto
opposizione, mi interessa abbastanza poco, il problema circa la,
caratterizzazione della Giunta regionale mi pare di averlo espresso
ed il fatto che sia un'egemonia unionista non mi fa modificare
assolutamente nulla. Anzi, per i detti motivi, questo accentua la
mia collocazione rispetto a quella che è un'opposizione di una
coalizione di forze politiche che fanno riferimento a principi da
una parte ed ad interessi - soprattutto economico-sociali - diversi
dall'altra.
PRESIDENTE
: Ha chiesto di parlare il Consigliere Lanivi;
ne ha facoltà.
LANIVI - (DP):
Voglio fare dei chiarimenti perché
probabilmente non mi sono espresso bene.
Voglio dire che il Consigliere Minuzzo mi ha attribuito
intenzioni che sono esattamente il contrario delle cose che ho
detto. Preciso che non mi sta bene un'impostazione ed una visione
politica che veda due protagonisti, in questo caso l'Union
Valdôtaine ed il PCI, rispetto alle quali le altre forze risultano
forzatamente subalterne.
Ho voluto dire che sia fra le forze di maggioranza che fra
quelle dell'opposizione, esistono forze che con la loro dignità e
tradizione svolgono il loro ruolo all'opposizione ed in
maggioranza.
Gli interventi del Consigliere Lustrissy, ieri, dei Consiglieri
Fosson e Tamone stamani, dello stesso Consigliere Minuzzo, in
definitiva hanno sostenuto questo. Il fatto che il Consigliere
Tamone abbia detto - e lo possiamo dire anche noi - "la Finanziaria
ci sta bene fino ad un certo punto", sta a testimoniare che
all'interno della maggioranza non esiste un piattume, ma anche una
diversificazione, un'articolazione di posizioni, così come vogliono
le regole democratiche; così pure all'opposizione, dove giustamente
il Consigliere Minuzzo ha tenuto a sottolineare l'originalità, o
almeno la particolarità, della sua posizione.
PRESIDENTE
: Ha chiesto di parlare il Vicepresidente
Faval; ne ha facoltà.
FAVAL - (UV):
L'effervescenza mattutina, dovuta ai
corroboranti sonni notturni, non giova certo a questo Consiglio e,
dopo gli interventi che abbiamo udito, mi sembra di trovarmi
anziché in un'aula di un Consiglio regionale, in tutt'altro
luogo.
Infatti, con grandissimo stupore abbiamo appreso che un po'
tutti i partiti che intendono fare parte di una maggioranza devono
rinunciare a qualcosa dei propri programmi, e questo è stato
contrabbandato come un grosso scandalo.
Allora il PSI rinuncia ad una parte del suo programma, così i
Democratici Popolari e così l'Union Valdôtaine. Questo veramente è
un linguaggio che non mi aspettavo di udire da parte di Consiglieri
regionali, e cioè da persone che dovrebbero essere bene informate
su quelle che sono le regole della democrazia della quale facciamo
parte.
Se quindi, con stupore, si affermano cose del genere, mi chiedo
quale credibilità si può dare alle osservazioni ed alle
lamentazioni che sono state portate al bilancio regionale da coloro
che tali affermazioni fanno.
Ma ne abbiamo sentite anche delle altre; non voglio fare del
nominalismo, ma ho l'impressione che ciascuno utilizzi verbi,
aggettivi, sostantivi come meglio ritiene, senza tener conto
dell'accezione propria con la quale queste parole vengono usate.
Per cui, si parla ad esempio di egemonia dell'Union Valdôtaine
quando di egemonia non si tratta, bensì di peso
politico
diverso che il consenso dei cittadini le conferisce, cosicché tale
peso non può non essere riconosciuto - sempre in termini
assolutamente democratici - anche da coloro che fanno parte della
maggioranza, di cui è parte integrante l'Union Valdôtaine.
Ma c'è di più; oltre che forza egemone, l'Union Valdôtaine è
totalitaria (e chi afferma questo, in quest'aula lo fa
indiscriminatamente) ed impone a ciascun rappresentante di
movimento o partito presente in Consiglio la difesa della minoranza
etnica valdostana.
Consigliere Mafrica, è
questo atteggiamento mentale che è
totalizzante, perché non ho mai sentito da parte del Consigliere
Berti, o letto nei giornali sui quali scrive, che intende difendere
la minoranza etnico-linguistica valdostana.
Non mi pare che la sua funzione tra l'altro sia questa. Noi,
come Union Valdôtaine, lo rivendichiamo come obiettivo principale
della nostra azione politica, ma ciò non significa che
rivendichiamo unicamente per noi questa funzione. Sta di fatto però
che, per quanto riguarda la nostra azione politica, questo lo
rivendichiamo senz'altro.
Se altri lo intendono fare, per carità, lo facciano, non li
contesteremo perché siamo veramente dei democratici e non dei
totalizzanti, a differenza di quanto malauguratamente emerge,
quando il PCI si esprime nei termini a lui propri.
Abbiamo appreso un'altra cosa estremamente interessante e cioè
che l'unico motivo di validità presente nel bilancio che stiamo
esaminando, è l'adesione del Consiglio regionale a partecipare in
forma concreta, per quanto limitata rispetto all'enormità del
problema, alla lotta alla fame nel mondo.
L'ordine del giorno per la fame nel mondo non fa parte
integrante del bilancio, è solo un'affermazione di volontà che
tutto il Consiglio regionale ha assunto nei confronti di questo
problema; ma se effettivamente il bilancio regionale fosse valido
solo per questo, mi chiedo cosa ci stiamo a fare in quest'aula,
perché se è pur vero che le scelte presentate dalla maggioranza
possono non soddisfare appieno le aspettative dell'opposizione, la
quale si trova sul fronte opposto anche perché fa scelte diverse da
quelle della maggioranza, nessuno ha ancora fatto rilevare qua
dentro che per la prima volta in questo Consiglio si discute di un
bilancio così cospicuo ed importante che, nonostante le
lamentazioni sterili e controproducenti fatte troppo spesso
dall'opposizione, inciderà non poco nella realtà della comunità
valdostana e noi riteniamo in modo concreto e positivo.
Non si può venire a dire che un bilancio di oltre 400 miliardi è
valido solo perché il Consiglio regionale ha votato un ordine del
giorno per la fame nel mondo, senza arrivare all'assurdo, perché in
questo bilancio, a parte la distribuzione dei cosiddetti sussidi,
si prevedono delle scelte di qualità che qui dentro sono state
rivendicate spesso dall'opposizione, come la questione della
viabilità internazionale, spessissimo affrontata dall'opposizione,
per la quale ha richiesto che la maggioranza facesse delle scelte
qualificanti. Benissimo, una scelta qualificante questa volta c'è,
come pure un impegno preciso a far sì che finalmente coloro i quali
hanno la responsabilità di intervenire in questo settore si
decidano a farlo, perché si sappia a chiare lettere che le strade
nazionali o le autostrade, non è il governo regionale, non è il
Consiglio regionale a doverle pagare quelli che si preoccupano di
dire che parte di questi denari che la Valle d'Aosta riceve non le
sarebbero dovuti, sappiano che si spendono soldi anche per
interventi di precipua e specifica competenza dello Stato.
Per quanto riguarda l'autostrada, Consigliere Carlassare, si è
parlato, e si è anche scritto, di un impegno a fare in modo che
questa venga realizzata, ma non si è ancora detto come. A questo,
noi dell'Union Valdôtaine, teniamo molto; mi sembra che i
Consiglieri regionali dimentichino cosa è successo prima
dell'attuale legislatura. Siamo Consiglieri regionali di questa
legislatura, è vero, ma quando interveniamo sui vari argomenti non
possiamo dimenticare cosa questo Consiglio regionale ha fatto in
precedenza.
Al Consigliere Carlassare ricordo che per quanto riguarda la
difesa del territorio, l'Union Valdôtaine è sempre stata
all'avanguardia.
All'inizio degli anni '60 l'allora Presidente della Giunta,
Marcoz, aveva portato in questo Consiglio una legge secondo la
quale tutta la Regione Autonoma della Valle d'Aosta era sottoposta
al vincolo paesaggistico. Poi, a seguito dell'interesse rivolto da
grossi speculatori alla conca del Breuil per fare quello che poi è
stato fatto, la Corte Costituzionale, nel 1963, ha dato torto alla
Regione Autonoma Valle d'Aosta e in quell'occasione la nostra
regione tutta intera "ha perso il treno" (passatemi l'espressione),
ma non per colpa nostra, non perché non avessimo la volontà di
opporci, ma perché ci è stato impedito, e così è stato per altri
settori.
Quindi, l'autostrada vedremo come farla e ne discuteremo qui,
perché siamo veramente dei democratici e vogliamo il confronto
diretto con il Consiglio regionale e con i cittadini in primo
luogo, perché le scelte abbiamo la coscienza di farle in funzione
degli interessi della comunità.
Sempre a questo proposito, vorrei aggiungere, per ricordarlo a
chi lo ha dimenticato, che in quest'aula l'unico partito o
movimento che ha votato contro la legge di Pila è l'Union
Valdôtaine. La convenzione è un altro discorso, è un momento
successivo, ed il Consigliere Mafrica, che ha una mente matematica,
dovrebbe avere almeno un minimo di senso logico e riconoscere che
una legge che già esiste e che prevede determinate cose, o modifica
una precisa volontà politica, oppure dà attuazione, secondo uno dei
principi fondamentali per cui le leggi esistenti debbono essere
rispettate ed attuate, principio che spetta per primo al Consiglio
regionale di osservare.
Ripeto che all'epoca siamo stati gli unici a votare contro, così
come abbiamo impedito, per esempio, che si facesse la speculazione
in quel di La Salle.
Come giustamente ha detto il Consigliere Tamone, non bisogna
dire le mezze verità, le cose bisogna dirle per intero se vogliamo
essere seri e corretti, e soprattutto ricordiamoci di servirci
delle parole secondo il loro vero significato, altrimenti si crea
della confusione qua dentro, impedendo anche agli altri di capirci
e favorendo determinati atteggiamenti dei giornali e dei cittadini
nei confronti della classe politica. Non mi pare che la cosiddetta
coda di stamani sia stata un fatto qualificante per questo
Consiglio regionale.
PRESIDENTE
: Proprio a proposito della coda di stamani,
che è da considerare un fatto tipicamente politico, la Presidenza
considera questi interventi come dichiarazioni di voto e chiede in
tal senso anche la collaborazione dei colleghi Consiglieri, in
quanto non si ritiene di dover strozzare questo dibattito che ha
preso avvio da una conclusione parziale della discussione generale
di ieri.
Vi ricordo che stiamo trattando della legge 346 e raccomando ai
colleghi che interverranno di essere il più possibile
sintetici.
Ha chiesto di parlare il Consigliere Clusaz; ne ha facoltà.
CLUSAZ - (UV):
Vorrei dire al Consigliere Carlassare che
non è vero che il voto determinante del Senatore Fosson ha messo
definitivamente fine alla vicenda Rumor, perché bastava che i
parlamentari iscritti ai rispettivi partiti che durante l'inchiesta
avevano votato contro l'archiviazione, avessero raccolto le loro
firme, per portare nuovamente Rumor sul banco degli imputati. Se
non l'hanno fatto, c'era un motivo.
Per quanto riguarda il Consigliere Minuzzo, che dice che l'Union
Valdôtaine monopolizza la maggioranza, e si è riferito come prova
di ciò alle richieste della Finanziaria e della Camera di Commercio
poste dal PSI per la sua entrata in maggioranza, alle quali il
giorno dopo il Presidente della Giunta avrebbe detto di no, a me
pare che il Consigliere Minuzzo abbia un pò il dente avvelenato
perché il PSI è entrato in maggioranza e lui ne è uscito.
Parlo a titolo prettamente personale perché non vorrei che
questa affermazione venisse a ricadere sul mio movimento e
diventasse oggetto di speculazione. Quando il PSI è uscito dalla
maggioranza, per poco all'interno dell'Union non si è scatenato il
finimondo. Eravamo tutti preoccupati di cosa sarebbe successo. Io
mi vedevo già in cucina, come nei caroselli della R.T.A. ma accanto
al Presidente della Giunta e l'Assessore Viglino, "al di qua" della
barricata; e non più nella "stanza dei bottoni". Non sono stato un
buon profeta, non è successo niente; per un anno e mezzo abbiamo
cercato l'anima gemella e, finalmente, dopo averla trovata, ci
siamo accorti di avere dalla nostra parte una forza non inferiore a
quella persa, con un peso numericamente doppio e, soprattutto, di
averla ottenuta ad un prezzo non superiore alla precedente. Ci
siamo detti: una delle quattro emergenze che turbano il sonno al
Presidente Spadolini è superata. Non c'era nemmeno l'inflazione del
16%. Caro Consigliere Minuzzo cosa ci vuol fare, per un socialista
che ne esce, due ne entrano. Le maggioranze e le minoranze bisogna
vederle un pò come i matrimoni e le fortezze, chi è dentro vuole
uscire, chi è fuori vuole entrarci.
PRESIDENTE:
Ha chiesto di parlare il Consigliere Bordon;
ne ha facoltà.
BORDON - (DC):
Non avevo nessuna intenzione di prendere
la parola, almeno in questo momento, perché, per dirla un po' in
sordina, già avanti nell'età ed avviato sul viale del tramonto, è
il 27° bilancio di previsione che discuto in quest'aula, e se a
qualcuno questo potrebbe anche non far piacere (ma non credo perché
siamo fra amici), indubbiamente qualcun altro avrebbe voglia di
dire basta; il basta lo diciamo io e gli elettori, ma qui dentro
non si dice, tanto per puntualizzare.
Ma il problema si presentava in modo diverso. Effettivamente, il
Consigliere Pedrini mi ha stroncato un po' dicendomi di parlare al
momento opportuno, ed ha ragione il Consigliere Pedrini; ieri
volevo prendere la parola ed ho qui i miei appunti, come li abbiamo
tutti, perché di necessità ne abbiamo tutti e tanta.
Ma su quello che può riguardare le maggioranze non voglio
neanche entrare in discussione.
Quando sono arrivato qui, il Consigliere Fosson, con il rispetto
del giovane dovuto all'anziano, mi ha aggiornato sulla situazione e
sul dibattito e gli ho detto che ha fatto molto bene, ma che al suo
posto io non avrei neanche risposto.
Abbiate pazienza, è da un po' di tempo che la Democrazia
Cristiana me la lasciano tranquilla, e questo mi annoia
terribilmente, perché in questa aula con Consiglieri regionali e
Presidenti di Giunta diversi, abbiamo discusso e fatto le
impostazioni politiche regionali per tanti anni, ad un certo
momento, quando si è all'opposizione, qualcosa bisogna pur dire.
Infatti, come già dissi anche in Commissione Affari Generali ad un
amico dell'opposizione, vorrei quasi affiancarmi a questi
oppositori per dar loro un colpo di mano, non che ne abbiano
bisogno perché l'opposizione la sanno fare, ma perché deriva
spontaneo in occasione della discussione di un bilancio come
questo; come pure le discussioni venute fuori ieri su determinate
situazioni politiche di maggioranza che si creano e che non si
creano; ma ricordatevi - e lo dico per quelli che non c'erano - che
qui dentro è stato fatto un compromesso programmatico con il PCI.
Abbiamo portato Dolchi alla Presidenza del Consiglio, abbiamo
trattato un Assessorato al Turismo, abbiamo cercato di portare
avanti sempre delle maggioranze che finissero per dare un risultato
positivo, perché questo è lo scopo di tutti noi in questo
Consiglio.
Naturalmente ha detto bene il Consigliere Clusaz, mi avvalgo
dell'ultima battuta: "per un socialista che esce, due ne entrano",
la politica è un continuo addivenire. Le cose cambiano attraverso
gli anni, basta confrontare per esempio la posizione del PCI in
Italia qualche anno fa con quella che è oggi. Non dobbiamo stupirci
di questi cambiamenti. Naturalmente non ci dobbiamo stupire che la
minoranza prenda determinate posizioni, altrimenti cosa ci starebbe
a fare? E se non ci fosse neanche una minoranza che ci fa
dell'opposizione, la dovremmo fare noi, membri della maggioranza,
tanto per fare un dibattito, o non ne viene fuori più niente.
Non entro nell'affare degli accordi dell'Inquirente; cose del
genere vengono fuori regolarmente, anzi ne parleremo probabilmente
in altra sede ed in altra occasione. Ci sono delle cose che si
possono sempre riguardare, naturalmente qualche volta ci si
incavola un pò, perché abbiamo una Camera dei Deputati con 630
deputati dove ci sono dei partiti democratici nel vero senso della
parola, il cui senso non vorrei nemmeno mettere in dubbio,
ipotizzando che ad un certo momento quasi quasi ti dettano legge.
Quindi, se dovessi fare una discussione non la farei adesso,
altrimenti non finisce più. Ma con il PSDI abbiamo trattato, lo
abbiamo chiamato al governo quando ne potevamo fare anche a meno, e
lo abbiamo fatto volentieri, ed oggi lo sentiamo come il più
grande, forse, ed accanito avversario della D.C.
Ma questa si vede che è la sua convenienza, perché spera di
andare ad elezioni anticipate, magari fregandosene di tutto
l'interesse della nazione, e di poter acchiappare dei voti da una
parte e dell'altra, favorito dal momento politico.
Ma, questo modo di agire rientra nella naturale fase della
politica, anche se si deve guardare, qualche volta, di fare meno
politica e più amministrazione. Per esempio, queste continue
richieste di elezioni anticipate non fanno certamente bene al
paese, specialmente in un momento in cui l'economia è quella che è;
ma non mi stupisco più di niente perché ormai ne ho viste
tante.
Continuo un attimo, così evito forse di riprendere la parola più
tardi.
Qui dentro ci sono delle perplessità; a chi dice che questo
bilancio non è un bilancio impostato bene, si può rispondere che
non c'è mai niente di perfetto.
Fui Assessore alle Finanze dal '65 al '69 ed è un periodo che
ricordo con piacere perché portammo 20 e più miliardi alla regione,
in base ad un articolo 12 che fece andare in bestia il Consigliere
Andrione, perché si trattava del famoso articolo 12 che permetteva
di aprire e chiudere i rubinetti. Quello alle Finanze è un
Assessorato che non è gradito a nessuno e che a tutti sconsiglio di
accettare, perché qui si fanno le funzioni del padre di famiglia.
Però, allora, quale Assessore alle Finanze ricordo che mi
presentavo in Consiglio dicendo che i bilanci più perfetti che si
potevano presentare in Valle d'Aosta erano quelli che avevamo
presentato noi. Invece, quando sono stato all'opposizione, ho
sempre detto tutto il contrario, i bilanci, quando si era al fronte
del leone, erano tutti una schifezza.
Naturalmente, bisognerebbe sempre prendere la strada di mezzo,
però la discussione era un'altra. Vi dico che questo bilancio è un
bilancio che forse non tutti ci aspettavamo di questa entità; non è
giusto che si parli di una massa di denari, in quanto sono dei
denari che abbiamo in un bilancio regionale che si ripeterà, perché
non finisce né quest'anno né quello venturo; invece, il problema
base, per quel poco di esperienza che ho acquisito, consiste nella
priorità, nel vedere cosa dobbiamo fare prima e cosa dopo.
In particolare ci sono alcune considerazioni da fare; ad
esempio, quando sento parlare di autostrada o di superstrada con
carattere autostradale, dell'ospedale di Aosta o di quello di
Beauregard, devo dire che qui, quando si è trattato di prendere
delle botte in testa me le sono prese; per l'ospedale Mauriziano il
decreto lo abbiamo firmato, lo ha firmato la Presidenza, pur
sapendo che potevano venirci anche dei fastidi, ma volevamo evitare
quella corrente di ammalati che continuava ad andare in Svizzera,
creando qui un ospedale funzionante.
Penso che l'équipe medica, paramedica, il personale
dell'ospedale, vadano bene, il miglioramento netto c'è stato;
naturalmente io protesto ancora sull'ambiente, e l'ho già detto
all'Assessore Rollandin, e ne parleremo perché se lo faccio adesso,
non ne parlerò più quando discuteremo del bilancio articolo per
articolo.
Siamo stati in collegio, abbiamo fatto il corso
allievi-ufficiali, abbiamo dormito nelle camerate, ma non ritengo
giusto che un ammalato debba essere ospitato in un ospedale che ha
delle camerate di 5-6 persone.
L'autonomia, l'abbiamo discussa per tanti anni e su questa
possiamo dire la nostra parola con tranquillità. Ieri, il
Presidente Andrione ha parlato di una autonomia che non è ancora la
nostra, ed anche per me non è ancora la nostra. Ci siamo battuti,
avremmo voluto avere la "petite république", perché una piccola
repubblica valdostana sarebbe stato il massimo che potevamo avere,
naturalmente non per delle annessioni. Ecco perché ci siamo divisi
in Valle d'Aosta; per me sarebbe stata una grossa fesseria
l'annessione alla Francia là dove oggi non vediamo ancora attuato
nessun decentramento, e se volete informazioni più precise andate
in Corsica.
Avremmo voluto qualcosa di più; ma se in questa autonomia,
voluta, che ci spettava di diritto, e per la quale si sono battuti
tanti valdostani per tanti anni e durante il periodo partigiano,
non riusciamo a dare la salute pubblica ai nostri cittadini, non
riusciamo a dare una pensione ai pensionati che li faccia vivere
degnamente, non riusciamo ad adoperarci, come invece si sta
facendo, il più possibile per questa lingua francese che è quella
che ci ha fatto avere questa autonomia, allora signori abbiamo
fallito in pieno, perché a me non interessa che ci siano 400
miliardi, se viene meno parte di questi presupposti.
Tanto per cominciare, dobbiamo farci un esame di coscienza
perché adesso vogliamo tutti l'autostrada il più presto possibile,
in linea di massima anche l'autostrada non a pedaggio, perché
questa è la preoccupazione; però noi abbiamo portato in questo
nostro Consiglio 5 miliardi che avevamo avanzato per andare con
l'autostrada fino a la Grenade, progetto che è stato bocciato qui,
come risulta dai verbali.
Ma Beauregard l'abbiamo portato fuori nel '69-'70, sta finendo
adesso dopo 11 anni e andate a vedere chi lo ha portato avanti, chi
ha fatto l'opposizione. Qui non è questione di andare a fare il
processo al passato; ieri stavamo parlando dell'inceneritore, e ci
sono voluti 11 anni prima di portare a fine questo problema; un
giorno si voleva l'inceneritore per l'elettricità, un altro giorno
per i concimi, un altro ancora per il compostaggio. Eravamo
diventati tutti professori in materia.
Queste sono le cose che dobbiamo esaminare, ed adesso mi sto
scaldando, forse erroneamente ma un pò di passione ce l'ho ancora,
perché altrimenti, perché abbiamo ottenuto questa autonomia?
Volevamo togliere la burocrazia centrale, e quasi quasi,
facciamo qui una burocrazia più grave di prima, perché le cose
vanno a rilento, perché qualche volta in queste famose Commissioni,
dove stanno in dieci, ci sono 16 idee perché ognuno ne ha due, una
ufficiale e l'altra di ricambio, e forse tre, perché una deve
essere politica. Queste sono le cose che vorrei dibattere in questo
bilancio di previsione, però ce ne sarebbero ancora delle cose da
dire, le ripeterò magari dopo.
Per me questo bilancio ha solo una cosa, e mi riservavo - se
sarò presente - di parlarne nelle dichiarazioni di voto, con il
permesso dei miei amici; è un bilancio bellissimo, come ho detto
prima, con impostazioni nuove, quali la Finanziaria. Ma mi fanno
ridere, quando discutono della Finanziaria, ma da anni parliamo di
Finanziaria. Abbiamo sempre avuto qui le nostre preoccupazioni,
perché bene ha detto l'Assessore Ramera: la Finanziaria non deve
essere un carrozzone, non deve essere l'EGAM di Einaudi, dove si
devono dare dei contributi soltanto a quelli che non vanno più
avanti, e questa atmosfera esiste già in Valle.
La Finanziaria dovrebbe essere quella che dà i denari a basso
tasso di interesse, vedremo poi il suo funzionamento. Per esempio,
di decentramento avevamo già parlato tanti anni fa. Cosa ne viene
fuori? Viene fuori questo, e lo dicevo al Consigliere De Grandis,
io mi riservo una cosa sola - a parte tutte queste cose che ho
detto così, a braccio, perché non pensavo di prendere la parola
stamani - e chiamerò in aiuto tutti i Consiglieri.
Quanto è previsto qui sopra noi dobbiamo attuarlo, cosa che
invece non capita sempre, perché qui il bilancio di previsione
viene discusso e per farlo ci mettiamo tre o quattro giorni, il
tempo che è necessario. Quando facciamo il conto consuntivo, lo
dicevamo con il Consigliere De Grandis, vediamo che ogni volta che
lo portiamo in discussione, passa in dieci minuti.
La previsione è una cosa importante, ma io posso prevedere due
lune nel pozzo e se poi non ne porto neanche la metà ho mancato ai
miei compiti.
Quindi l'attuazione di quanto è scritto qui deve contare. Non si
è parlato di programmazione, ma da tanti anni ne parliamo. Avevamo
dei Presidenti, oggi presenti in Consiglio, i quali ricordo che non
avevano fiducia nella programmazione, ma come si vedeva procedere
la cosa, non si poteva arrivare ad una conclusione valida. Mi
ricordo che ad un certo momento un Presidente della programmazione
ci mandò con una carriola 17 volumi, che ho ancora adesso a casa in
biblioteca - li ho letti una volta e non tutti, solo i settori che
mi interessavano - ma sono lì, nessuno li ha potuti attuare; ma il
dire oggi che non si è applicata la programmazione, non lo trovo
giusto.
Se per caso avessimo applicato una programmazione fino da oggi,
certamente qualcuno qui dentro avrebbe detto: "Voi già impegnate la
regione dopo il 1983. Credete di rimanere sempre al potere
voialtri"?
E' un anno di preparazione in cui dovremo studiare molto bene
questa programmazione, dibatterla, e chi arriverà nell'83 dovrà
applicarla o modificarla, avrà tutte le facoltà, con un bilancio
che ha una certa importanza.
Sempre a proposito della programmazione, ogni tanto se ne parla
ed io mi diverto un mondo, sarà arche il mio carattere che mi ha
consentito di stare qui per tanti anni, ma vai alla TV, arriva un
bravissimo signore, competentissimo, che ti dice che questo
bilancio va abbastanza bene, è raddoppiato: da 200 miliardi è
diventato 400 miliardi, però è un bilancio ottocentesco.
Io sono rimasto lì a pensarci un po', ho detto va bene, sono
quasi dell'ottocento, ma non ho capito cosa intendesse con bilancio
"ottocentesco".
Naturalmente il cavallo di battaglia per la critica è la
programmazione: lì la programmazione ci doveva essere a tutti i
costi, però se poi li chiami per vedere quello che si deve
applicare, non lo sanno. D'altronde, vediamo degli articoli - li ho
qui dentro - e se sarà necessario avremo ancora altre dichiarazioni
da fare, ma oggi cerchiamo soltanto, tutti d'accordo, di portare
avanti nel migliore dei modi questo problema. Consentiamo alla
opposizione di dire tutto quello che ha da dire, perché è questo
pungolamento che fa andare avanti la democrazia, e dove questo
pungolamento manca, e non voglio fare delle battaglie perché questa
non è la sede, ad esempio in certi altri parlamentini la
programmazione la si fa, poi se i piani quinquennali vanno a carte
quarantotto con una regolarità matematica è un altro discorso, ma
intanto si è dibattuto, si è approfondito, ecc., si sono fatte
insomma un sacco di parole.
Invece a tutti voi dico che questo bilancio è meraviglioso,
lavoriamo tutti insieme per portarlo a compimento. Si capisce, il
perfezionamento non c'è, la cosa perfetta non esiste, ed adesso
avremo dei problemi da risolvere quale ad esempio quello
dell'autostrada e dell'ospedale.
Dicevo ieri all'Assessore Rollandin: "non la invidio perché il
suo è l'Assessorato più balordo in questo momento." E' doloroso
dirlo, non andiamo a vedere che a Roma hanno voluto la riforma
sanitaria, ma effettivamente è stato un fallimento generale. Questo
lo riconosciamo tutti e dopo che lo abbiamo riconosciuto, ci
divertiamo a criticarlo? No, dobbiamo caso mai divertirci a creare
qualcosa per modificarlo. Per esempio, ci sono problemi che non
voglio toccare altrimenti potrebbe sembrare che faccio della
demagogia, ma ieri sera alla TV mi sono sorbito Pannella a Tribuna
Politica e vi garantisco che sulla fame nel mondo uno rimane un pò
perplesso, innanzi tutto per questo signore, che è anche un buon
oratore, sono tutti dei mentitori, degli incapaci, il socialista
Lagorio è immondo, i comunisti poi non parliamone, la D.C.
lasciamola lì. Non è la D.C. che ha permesso per 35 anni, con tutte
le magagne, la troppa libertà che c'è in Italia? No, questo non lo
ricordiamo mai, ricordiamo solo le magagne. Per la fame nel mondo,
ieri si arriva qui tutti con il cuore tenero, perché il problema ci
impressiona tutti quanti; arrivano qui con lo 0,50% di bilancio, se
non sbaglio Consigliere Carlassare, faceva 2 miliardi.
Sono stato bravo qui, cerco proprio di star bravo. E il
Consigliere Pedrini parla di lirette, scherziamo. Come se io
arrivassi e dicessi: per la fame nel mondo infiliamo 2 miliardi. Ma
se diciamo da anni ed anni che il meridione - adesso faccio della
politica e non voglio - per colpa del Consigliere Fosson non è
ancora a posto, a chi dunque dobbiamo venire incontro? A uno
verrebbe quasi voglia di dire, cominciamo a curare le miserie in
casa nostra, perché nessuno ce le viene a curare da fuori. Però non
lo diciamo questo, ma diciamo piuttosto: facciamo le cose quando è
possibile, con la dovuta serietà che tutti noi cerchiamo di
impiegare in questa Valle, dove da tanti anni andiamo avanti e dove
un certo progresso c'è stato.
Naturalmente abbiamo disoccupazione e tanti altri problemi che
ci fanno anche dire che è l'ora di finirla di portare delle
industrie in Valle d'Aosta forzate, come se io facessi una
piantagione di qualcosa e la mettessi in un ambiente che non è il
suo. Li faccio venire dando loro dei denari, capannoni, le
rubinetterie, poi cento operai; per prendere cento operai spendo
150 milioni a testa come posto di lavoro. I cento operai si
riducono a cinquanta, e dopo due o tre anni che sono qui non vanno
più avanti. Tu, regione, dammi dei denari a basso tasso
d'interesse: ma come si fa? Non è questa l'Amministrazione
pubblica, quindi, ben venga questa Finanziaria, sempre a condizione
che le porcate che la regione non ha potuto fare e che non può fare
per legge, non le faccia la finanziaria.
Ecco il discorso. Sono andato forse un pò fuori del seminato, ma
questo succede a chi parla a braccio ed a chi è un pò svanito di
memoria, come lo sono io, anche se certe cose me le ricordo e,
quindi, per adesso, vi ringrazio e vi chiedo scusa se vi ho rotto
le scatole troppo a lungo.
PRESIDENTE
: Colleghi Consiglieri, in questa coda, come
l'avevo voluta chiamare, oltre ad aver discusso il seguito di
quanto è avvenuto ieri in sede di discussione generale, sono state
anticipate già molte considerazioni sulla legge 347, cioè sul
bilancio. Richiamo allora la vostra attenzione sul fatto che ci
troviamo a votare adesso la legge 346, per la quale considero che
siano già state fatte anche dichiarazioni di voto abbastanza
precise, quindi passerei alla richiesta ai colleghi di volersi
pronunciare con il voto sugli articoli.
Metto pertanto in votazione l'art. 1 letto in precedenza:
ESITO DELLA VOTAZIONE
Presenti e votanti: 33; favorevoli: 24; contrari: 9
Il Consiglio approva.
PRESIDENTE
: Do lettura dell'art. 2:
(Disposizioni in materia di difesa del suolo, forestazione e
difesa dei boschi)
Art. 2
Per l'esecuzione di opere di sistemazione idraulico-forestale
e di difesa da valanghe, nonché di difesa idrogeologica del suolo,
le autorizzazioni complessive di spesa di cui agli artt. 4 della
legge regionale 29.1.1980
, n.
5 e 3, della legge regionale
23.3.1981, n. 16, sono rideterminate, per l'esercizio 1982, nella
somma totale di i i r e 11.850.000.000 così suddivise:
capitolo 28510 L. 6.000.000.000
capitolo 28530 L. 2.300.000.000
capitolo 28250 L. 3.000.000.000
capitolo 28260 L. 50.000.000
capitolo 28560 L. 500.000.000
Metto in votazione l'art. 2 testé letto:
ESITO DELLA VOTAZIONE
Presenti e votanti: 33; favorevoli: 24; contrari: 9
Il Consiglio approva.
PRESIDENTE
: Do lettura dell'art. 3:
Art. 3
Le autorizzazioni di spesa di cui agli artt. 9 della legge
regionale 29.1.1980, n. 5 e 4, lett. b), della legge regionale
23.3.1981, n. 16, per gli interventi intesi alla conservazione e
all'incremento del patrimonio boschivo e forestale, sono
rideterminate, per l'esercizio 1982, in complessive lire
2.595.000.000 così suddivise: capitolo 28810 L. 100.000.000
capitolo 28850 L. 45.000.000
capitolo 29050 L. 500.000.000
capitolo 29060 L. 1.450.000.000
capitolo 29180 L. 500.000.000
Metto in approvazione l'art. 3 testé letto:
ESITO DELLA VOTAZIONE
Presenti e votanti: 33; favorevoli: 24; contrari: 9
Il Consiglio approva.
PRESIDENTE
: Do lettura dell'art. 4:
(Disposizioni in materia di agricoltura)
Art. 4
Le autorizzazioni di spesa di cui agli artt. 1, lett. b), e 7
della legge regionale 29.1.1980, n. 5 e 6 della legge regionale
23.3.1981, n. 16, per gli interventi nel settore delle
infrastrutture destinate
alla
raccolta, conservazione,
manipolazione e trasformazione di prodotti agricoli, nonché per
macchine ed attrezzature agricole sono rideterminate, per
l'esercizio 1982, in complessive lire 3.700.000.000 così
suddivise:
capitolo 31750 L. 2.300.000.000
capitolo 31850 L. 200.000.000
capitolo 31950 L. 1.200.000.000
Metto in approvazione l'art. 4 testé letto:
ESITO DELLA VOTAZIONE
Presenti e votanti: 33; favorevoli: 24; contrari: 9
Il Consiglio approva.
PRESIDENTE
: Do lettura dell'art. 5:
Art. 5
Per gli interventi nel settore delle infrastrutture in
agricoltura di cui alla legge regionale
14.8.1962, n. 17, l'autorizzazione
di spesa di cui
all'art. 6 della legge regionale 29.1.1980, n. 5 è rideterminata,
per l'esercizio 1982, in lire 1.000.000.000 (cap. 31900).
Metto in approvazione l'art. 5 testé letto:
ESITO DELLA VOTAZIONE
Presenti e votanti: 33; favorevoli: 24; contrari: 9
Il Consiglio approva.
PRESIDENTE
: Do lettura dell'art. 6:
Art. 6
L'autorizzazione
di
spesa di cui all'art. 7 della
legge regionale 23.3.1981 n. 16 è elevata, per l'esercizio 1982, a
lire 1.200.000.000 (cap. 32000).
Metto in approvazione l'art. 6 testé letto:
ESITO DELLA VOTAZIONE
Presenti e votanti: 33; favorevoli: 24; contrari: 9
Il Consiglio approva.
PRESIDENTE
: Do lettura dell'art. 7:
Art. 7
E' autorizzata, per l'esercizio 1982, la spesa di lire
1.000.000.000 per la concessione di contributi al fine di favorire
l'attuazione delle norme sullo sviluppo di cooperative di
meccanizzazione agricola (cap. 32050).
Metto in approvazione l'art. 7 testé letto:
ESITO DELLA VOTAZIONE
Presenti e votanti: 33; favorevoli: 24; contrari: 9
Il Consiglio approva.
PRESIDENTE
: Do lettura dell'art. 8:
Art. 8
Le autorizzazioni di spesa di cui agli artt.12 e 13 della
legge regionale 29.1.1980, n. 5, sono rideterminate, per
l'esercizio 1982, in complessive lire 950. 000.000 (cap.
32100).
Metto in approvazione l'art. 8 testé letto:
ESITO DELLA VOTAZIONE
Presenti e votanti: 33; favorevoli: 24; contrari: 9
Il Consiglio approva.
PRESIDENTE
: Do lettura dell'art. 9:
Art. 9
Per gli interventi previsti dalla legge 27.12.1977, n. 984
nel settore dell'irrigazione, l'autorizzazione di spesa, recata
dall'art. 9 della legge regionale 23.3.1981, n. 16 è ulteriormente
elevata, per l'esercizio 1982, di lire 1.400.000.000 (cap.
32200).
Metto in approvazione l'art. 9 testé letto:
ESITO DELLA VOTAZIONE
Presenti e votanti: 33; favorevoli: 24; contrari: 9
Il Consiglio approva.
PRESIDENTE
: Do lettura dell'art. 10:
Art. 10
Per gli interventi previsti dalla legge regionale 3.1.1977,
n. 1 nel settore delle strutture finanziate dalla CEE,
l'autorizzazione di spesa recata dall'art. 1, lett. e), della legge
regionale 29.1.1980, n. 5 è ulteriormente elevata, per l'esercizio
1982, di lire 1. 000. 000. 000 (cap. 32350).
Metto in approvazione l'art. 10 testé letto:
ESITO DELLA VOTAZIONE
Presenti e votanti: 33; favorevoli: 24; contrari: 9
Il Consiglio approva.
PRESIDENTE
: Do lettura dell'art. 11:
Art. 11
Le autorizzazioni di spesa recate dagli artt. 4, lett. a) e
b), della legge regionale 23.3.1981, n. 16 sono elevate a lire
950.000.000 per ciascuno degli esercizi 1982 e 1983 (cap.
32750).
Metto in approvazione l'art. 11 testé letto:
ESITO DELLA VOTAZIONE
Presenti e votanti: 33; favorevoli: 24; contrari: 9
Il Consiglio approva.
PRESIDENTE
: Do lettura dell'art. 12:
Art. 12
L'autorizzazione di spesa di cui all'art. 14 della legge
regionale 29.1.1980, n. 5 è elevata, per l'esercizio 1982, a
complessive Lire 510.000.000 così suddivise:
capitolo 35900 L. 440.000.000
capitolo 36000 L. 70.000.000
Metto in approvazione l'art. 12 testé letto:
ESITO DELLA VOTAZIONE
Presenti e votanti: 33; favorevoli: 24; contrari: 9
Il Consiglio approva.
PRESIDENTE
: Do lettura dell'art. 13:
(Disposizioni in materia di cooperazione, artigianato e
commercio)
Art. 13
Le autorizzazioni di spesa recate dalle leggi regionali
sottoindicate sono sospese per l'esercizio 1982: legge regionale
30.1.1981, n. 6 per Z i r e 250.000.000 (cap. 35725); legge
regionale 22.6.1981, n. 35 per lire 228. 000. 000 (cap.
36850).
Metto in approvazione l'art. 13 testé letto:
ESITO DELLA VOTAZIONE
Presenti e votanti: 33; favorevoli: 24; contrari: 9
Il Consiglio approva.
PRESIDENTE
: Do lettura dell'art. 14:
Art. 14
L'autorizzazione di spesa recata dalla legge regionale
9.6.1981, n. 30 è ridotta di lire 500.000.000 per l'esercizio 1982
(cap. 36550).
Metto in approvazione l'art. 14 testé letto:
ESITO DELLA VOTAZIONE
Presenti e votanti: 33; favorevoli: 24; contrari: 9
Il Consiglio approva.
PRESIDENTE
: Do lettura dell'art. 15:
(Disposizioni in materia di fonti energetiche
alternative)
Art. 15
E' autorizzata
,
per l'esercizio 1982, la spesa di lire
160.000.000 per l'individuazione e la definizione di potenziali
fonti, energetiche alternative (cap. 38100).
Metto in approvazione l'art. 15 testé letto:
ESITO DELLA VOTAZIONE
Presenti e votanti: 33; favorevoli: 24; contrari: 9
Il Consiglio approva.
PRESIDENTE
: Do lettura dell'art. 16:
(Interventi a favore del turismo)
Art. 16
Per gli interventi
finalizzati
alla promozione del
turismo è autorizzata per l'esercizio 1982 la spesa di lire
3.230.000.000 destinata:
a)
quanto a lire 1.400.000.000 per spese di pubblicità
ed azioni promozionali turistiche (cap. 37100);
b)
quanto a lire 330.000.000 per spese di
organizzazione atte a migliorare l'offerta turistica (cap.
37150);
c)
quanto a lire 300.000.000 per spese per
manifestazioni culturali di interesse turistico (cap.
37160);
d)
quanto a lire 1.200.000.000 per contributi a enti
che svolgono attività nel settore del turismo e del tempo libero
(cap. 37200).
Metto in approvazione l'art. 16 testé letto:
ESITO DELLA VOTAZIONE
Presenti e votanti: 33; favorevoli: 24; contrari: 9
Il Consiglio approva.
PRESIDENTE
: Do lettura dell'art. 17:
Art. 17
L'autorizzazione di spesa recata dall'art. 18 della legge
regionale 29.1.1980, n. 5, per le finalità di cui alle leggi
regionali 10.1.1961, n. 2 e 9.5.1963, n. 1 è elevata di lire
180.000.000 per l'esercizio 1982 (cap. 37350).
Metto in approvazione l'art. 17 testé letto:
ESITO DELLA VOTAZIONE
Presenti e votanti: 33; favorevoli: 24; contrari: 9
Il Consiglio approva.
PRESIDENTE
: Do lettura dell'art. 18:
Art. 18
L'autorizzazione di spesa recata dalla legge regionale
27.3.1980, n. 14 è elevata, per l'esercizio 1982, di lire
131.000.000 (cap. 37560).
E' revocata l'autorizzazione di cui all'art. 3 della legge
regionale stessa alla contrazione di un mutuo passivo per
l'esercizio 1982.
Metto in approvazione l'art. 18 testé letto:
ESITO DELLA VOTAZIONE
Presenti e votanti: 33; favorevoli: 24; contrari: 9
Il Consiglio approva.
PRESIDENTE
: Do lettura dell'art.19:
(Disposizioni in materia di assistenza sociale)
Art. 19
L'autorizzazione di spesa recata dagli artt. 16 della legge
regionale 29.1.1980, n. 5 e 14 della legge regionale 23.3.1981, n.
16 è ulteriormente elevata, per l'esercizio 1982, di lire
170.000.000 (cap. 41900).
Metto in approvazione l'art. 19 testé letto:
ESITO DELLA VOTAZIONE
Presenti e votanti: 33; favorevoli: 24; contrari: 9
Il Consiglio approva.
PRESIDENTE
: Do lettura dell'art. 20:
Art. 20
L'autorizzazione di spesa recata dall'art. 17 della legge
regionale 29. 1.1980, n. 5 è elevata, per l'esercizio 1982, a lire
100.000.000 (cap. 41950).
Metto in approvazione l'art. 20 testé letto:
ESITO DELLA VOTAZIONE
Presenti e votanti: 33; favorevoli: 24; contrari: 9
Il Consiglio approva.
PRESIDENTE
: Do lettura dell'art. 21:
(Diritto allo studio ed altri interventi a carattere
scolastico)
Art. 21
L'autorizzazione di spesa recata dall'art. 5, lett. b) della
legge regionale 29.1.1980, n. 5 è rideterminata, per l'esercizio
1982, in complessive lire 350.000.000 così suddivise:
capitolo 44200 L. 200.000.000
capitolo 44450 L. 150.000.000
Metto in approvazione l'art. 21 testé letto:
ESITO DELLA VOTAZIONE
Presenti e votanti: 33; favorevoli: 24; contrari: 9
Il Consiglio approva.
PRESIDENTE
: Do lettura dell'art. 22:
Art. 22
Al fine di favorire il diritto allo studio, è autorizzata,
per l'esercizio 1982, la spesa di lire 60.000.000 per il
finanziamento delle spese di trasporto degli alunni delle scuole
della Regione (cap. 44300).
Metto in approvazione l'art. 22 testé letto:
ESITO DELLA VOTAZIONE
Presenti e votanti: 33; favorevoli: 24; contrari: 9
Il Consiglio approva.
PRESIDENTE:
Do lettura dell'art. 23:
Art. 23
L'autorizzazione di spesa recata dall'art. 5, lett a) della
legge regionale 29.1.1980, n. 5 è rideterminata, per l'esercizio
1982, in L.320.000.000 (cap. 44400).
Metto in approvazione l'art. 23 testé letto:
ESITO DELLA VOTAZIONE
Presenti e votanti: 33; favorevoli: 24; contrari: 9
Il Consiglio approva.
PRESIDENTE
: Do lettura dell'art. 24:
Art. 24
Per le finalità di cui al D.P.R. 31.5.1974, n. 419, art. 7, è
autorizzata per l'esercizio 1982, la spesa di lire 250.000. 000
(cap. 44700).
Metto in approvazione l'art. 24 testé letto:
ESITO DELLA VOTAZIONE
Presenti e votanti: 33; favorevoli: 24; contrari: 9
Il Consiglio approva.
PRESIDENTE
: Do lettura dell'art. 25:
Art. 25
E' autorizzata, per l'esercizio 1982, la spesa di lire
1.415.000.000 destinata:
a)
quanto a lire 670.000.000 per la concessione di
contributi per la gestione di scuole materne autorizzate (cap.
45450);
b)
quanto a lire 125.000.000 per la concessione di
contributi per la gestione di scuole elementari parificate (cap.
45460);
c)
quanto a lire 320.000.000 per la concessione di
contributi per la gestione di scuole secondarie legalmente
riconosciute e convenzionate (cap. 45470);
d)
quanto a lire 300.000.000 per la concessione di
contributi per la gestione e funzionamento di altre iniziative
scolastiche ivi compresi i corsi per lavoratori e studenti
lavoratori (cap. 45475).
Metto in approvazione l'art. 25 testé letto:
ESITO DELLA VOTAZIONE
Presenti e votanti: 33; favorevoli: 24; contrari: 9
Il Consiglio approva.
PRESIDENTE:
Do lettura dell'art. 26:
(Disposizioni in materia di attività culturali e
scientifiche)
Art. 26
E' autorizzata, per l'esercizio 1982, la spesa di lire 930. 000.
000 destinata:
a) quanto a lire 200.000.000 per spese relative a manifestazioni
ed iniziative culturali e scientifiche scolastiche (cap.
46100);
b) quanto a lire 50.000.000 per spese relative a sperimentazioni
e ricerche educative nelle scuole (cap. 46150);
c)
quanto a lire 280.000.000 per spese relative
all'acquisto e stampa di monografie di carattere culturale (cap.
46200);
d)
quanto a lire 200.000.000 per concessioni di
contributi straordinari ad istituzioni ed associazioni culturali ed
educative nonché per manifestazioni culturali e scientifiche (cap.
46250);
e)
quanto a lire 200.000.000 per spese per
manifestazioni ed iniziative culturali e scientifiche (cap.
46350).
Metto in approvazione l'art. 26 testé letto:
ESITO DELLA VOTAZIONE
Presenti e votanti: 33; favorevoli: 24; contrari: 9
Il Consiglio approva.
PRESIDENTE
: Do lettura dell'art. 27:
Art. 27
La quota annua relativa all'esercizio 1982
dell'autorizzazione di spesa recata dalla legge regionale 7.8.1980,
n. 35, destinata alla realizzazione delprogramma relativo alla
difesa del
patrimonio
culturale, da iscrivere nell'importo
di lire 2.100.000.000 ai sensi dell'art. 20 della legge regionale
23.3.1981, n. 16, è rideterminata nei seguenti importi (cap.
47160):
- esercizio 1982 L. 1.100.000.000
- esercizio 1983 L. 1.000.000.000
Metto in approvazione l'art. 27 testé letto:
ESITO DELLA VOTAZIONE
Presenti e votanti: 33; favorevoli: 24; contrari: 9
Il Consiglio approva.
PRESIDENTE
: Do lettura dell'art. 28:
(Disposizioni
in
materia di accesso al credito della
Cassa Depositi e Prestiti da parte dei Comuni della
Regione)
Art. 28
Ai sensi dell'art. 6 della legge regionale 25.8.1980, n. 38,
la spesa annua per gli interventi atti a favorire l'accesso al
credito della Cassa Depositi e Prestiti da parte dei Comuni della
Regione, è determinata, a decorrere dall'esercizio 1982, in annue
lire 690. 000. 000 (cap. 22 790).
Metto in approvazione l'art. 28 testé letto:
ESITO DELLA VOTAZIONE
Presenti e votanti: 33; favorevoli: 24; contrari: 9
Il Consiglio approva.
PRESIDENTE
: Do lettura dell'art. 29:
(Disposizioni varie)
Art. 29
Le autorizzazioni annue di spesa per complessive lire
975.000.000, di cui alla legge regionale 30.11.1965, n. 24 e
successive integrazioni, sono ridotte per carenza di beneficiari, a
decorrere dall'esercizio 1982 a lire 777.930.000 annue (cap. 25250
e 25251).
Metto in approvazione l'art. 29 testé letto:
ESITO DELLA VOTAZIONE
Presenti e votanti: 33; favorevoli: 24; contrari: 9
Il Consiglio approva.
PRESIDENTE
: Do lettura dell'art. 30:
Art. 30
Le annualità relative a limiti di impegno autorizzati o
assunti in bilancio in base ai provvedimenti legislativi di cui
alla allegata tabella A, non pagati alla scadenza dell'esercizio
finanziario 1981, costituiscono economia di spesa.
Le annualità o le quote di annualità di cui al comma
precedente saranno annualmente reiscritte con legge di bilancio per
l'importo risultante dalla proiezione sui singoli bilanci degli
impegni assunti e comunque in misura non superiore alle relative
autorizzazioni di spesa.
Metto in approvazione l'art. 30 testé letto:
ESITO DELLA VOTAZIONE
Presenti e votanti: 33; favorevoli: 24; contrari: 9
Il Consiglio approva.
PRESIDENTE
: Do lettura dell'art. 31:
Art. 31
Agli oneri conseguenti alle autorizzazioni di spesa contenute
nella presente legge ammontanti a lire 60.801.790.000 nel triennio
1982-1984, la Regione fa fronte con le risorse evidenziate nel
bilancio pluriennale 1982-1984, stato di previsione delle entrate,
nel rispetto delle destinazioni indicative definite dallo stato di
previsione pluriennale della spesa, secondo quanto analiticamente
rappresentato nella tabella allegata B).
Metto in approvazione l'art. 31 testé letto:
ESITO DELLA VOTAZIONE
Presenti e votanti: 33; favorevoli: 24; contrari: 9
Il Consiglio approva.
PRESIDENTE
: Do lettura dell'art. 32:
Art. 32
La presente legge è dichiarata urgente ai sensi del terzo
comma dello art. 31 dello Statuto speciale ed entrerà in vigore il
giorno successivo a quello della sua pubblicazione nel Bollettino
Ufficiale della Regione.
E' fatto obbligo a chiunque spetti di osservarla e di farla
osservare come legge della Regione Valle d'Aosta.
Metto in approvazione l'art. 32 testé letto:
ESITO DELLA VOTAZIONE
Presenti e votanti: 33; maggioranza: 18; favorevoli: 24;
contrari: 9
Il Consiglio approva.
PRESIDENTE:
Metto in approvazione la tabella A:
ESITO DELLA VOTAZIONE
Presenti e votanti: 33; favorevoli: 24; contrari: 9
Il Consiglio approva
PRESIDENTE
: Metto in approvazione la tabella B:
ESITO DELLA VOTAZIONE
Presenti e votanti: 33; favorevoli: 24; contrari: 9
Il Consiglio approva.
PRESIDENTE:
Colleghi Consiglieri, il Consiglio è chiamato
a votare, per votazione segreta, sul complesso della legge:
VOTAZIONE A SCRUTINIO SEGRETO
ESITO DELLA VOTAZIONE
Presenti e votanti: 34; favorevoli: 24; contrari: 10
Il Consiglio approva.
