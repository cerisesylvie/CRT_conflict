Classificazione
(Nessuna classificazione presente)


Trascrizione informale del dibattito dell'aula
Oggetto del Consiglio n. 161 del 28 giugno 1972 - Resoconto
OGGETTO N. 161/72 - Concessione di contributi a Comuni della
Valle d'Aosta nelle spese per la realizzazione di infrastrutture
ricreativo-sportive, ai sensi della legge regionale 28 agosto 1971,
n. 14.
Milanesio
(P.S.I.)
- La concessione di questi
contributi avviene ai sensi della legge 28.8.71, n. 14 e alcuni di
questi contributi sono, diciamo così, il seguito di altri
contributi già dati da questo Consiglio precedentemente e mi
riferisco ad Etroubles ad esempio, mi riferisco anche a Donnas,
Pont St. Martin, al Consorzio... (
Montesano:
...per favore
Milanesio, la sigaretta!) ...e anche in definitiva a Courmayeur, in
quanto, sia pur a titolo diverso siamo già intervenuti per il
Comune di Courmayeur, per il Comune di Aosta invece si tratta del
primo intervento ed unico diciamo per quest'opera, per la
realizzazione del campo di tiro a segno che è un'attrezzatura molto
importante di carattere regionale.
Io sono pronto diciamo così a rispondere alle eventuali domande
dei Consiglieri, è inutile dilungarsi, si tratta di una prima
tranche di contributi in quanto con l'aumento che è stato fatto nel
precedente Consiglio di dotazione a questa legge, appena diventerà
esecutivo quel provvedimento porteremo altri provvedimenti a favore
dei Comuni che hanno fatto domanda. Qui si tratta delle richieste
più urgenti e già definite e, quindi, il Consiglio secondo me può
deliberare con tutta tranquillità. Devo anche far presente che su
queste proposte come era abbastanza ovvio, vi è stato il parere
unanime della Commissione Turismo.
Manganoni
(P.C.I.)
- Salvo per Etroubles e per il
campo sportivo di Donnaz e Pont St. Martin, oltre sei mila abitanti
fra i due Comuni, e che si trascina ormai da 5 anni e che
finalmente definiamo, la fetta della torta è ancora destinata a
Courmayeur, 80 milioni oggi che aggiunti ai 100 già versati
precedentemente, arriviamo ai 180 milioni solamente come acconto
per l'acquisto dei terreni. Ora è giusto valorizzare i nostri
centri turistici di prim'ordine, ma ci scordiamo degli altri
centri, degli altri Comuni della Valle suscettibili di sviluppo
turistico anche popolare, anche se non di classe, di élite, come
quello di Courmayeur.
È da anni che insisto su questo tasto e fin quando non si
cambierà indirizzo voi mi sentirete ribadire gli stessi argomenti
in questo Consiglio. Ora io vi voglio citare un esempio: St.
Christophe, oggi 1.800 abitanti che ogni anno aumenta perché è
presso un sobborgo di Aosta, tra squadre di calcio, dico tre
squadre di calcio, senza campo sportivo. Comune che disponeva di
terreni comunali, vastissime estensioni e lo sappiamo, la Regione
glieli ha occupati per il campo di aviazione, la rimanenza di quei
terreni sono vincolati e di conseguenza per il campo di aviazione
allora il Comune non dispone più di terreni per la costruzione del
campo di aviazione, propone alla Regione l'acquisto di 22 mila
metri quadrati a monte della ferrovia a 5.200 lire e lì, se
conoscete la zona, il prezzo non è esagerato tenuto conto che
attualmente quel terreno è tutto edificabile. Attualmente dico, si
tratterebbe nell'insieme nel complesso di 60-70 milioni, c'è un
progetto, di massima magari, c'è un benestare del CONI e c'è il
benestare del Genio Civile, c'è il compromesso con i privati cioè i
privati proprietari di questi terreni che alla fine dell'anno scade
questo compromesso. Se aspettiamo l'anno venturo a 3.200 lire non
lo compreremo più, ebbene la Giunta risponde di no, ora io mi
chiedo a cosa servono tutte le nostre affermazioni di voler
incrementare la diffusione dello sport per i giovani che devono
fare dello sport e andar meno ad ubriacarsi negli esercizi pubblici
ecc., quando poi con i fatti noi dimostriamo di perseguire una
politica esattamente opposta a quello che noi a grandi parole
affermiamo.
Ora io non voglio dilungarmi su questi problemi però voglio
invitare la Giunta, trattandosi di una cifra non rilevante 60 o 70
milioni che comunque si dovrà acquistare il terreno e che comunque
lo pagheremo di più, allora io invito la Giunta a voler riesaminare
il problema e a voler acquistare il terreno. Io vorrei che la
Giunta mi rispondesse.
Ed ora permettete che vi citi il secondo e ultimo caso. Sempre a
proposito di Courmayeur visto che siamo in questo argomento voglio
attirare l'attenzione su quanto scrive una rivista diffusissima in
Italia in data 18 giugno 1972, titolo "Il ghiacciaio contaminato".
Questo è il titolo dell'articolo sul quale voglio attirare la
vostra attenzione. Le fotografie documentano, perché sono delle
fotografie dove si vedono quantitativi tali di immondizie, di
bidoni vuoti, di valigie scassate, di cartacce, di plastica, di
carte che non vi dico e questo conferma il titolo cioè, conferma un
sottotitolo: "Courmayeur appare seduta su giganteschi mucchi di
lordure". Prendetevela questa rivista e guardatevela. L'avete
vista? Io non ho avuto tempo ma dato... che ha fatto questo
articolo, perché il giornalista che ha scritto questo articolo ci
ha detto solo una parte della verità, una parte della verità perché
la verità completa è peggiore di questa e non solo per Courmayeur,
merita gli elogi perché almeno io penso che questo servirà a
svegliare gli amministratori, me compreso, tutti no, perché siamo
tutti responsabili ed allora vi dicevo non vi affliggo, solo alcuni
brevi passaggi. Per esempio cinque rottami di automobili, queste
non sono solo i sacchetti di plastica che lasciano i turisti,
cinque carcasse di vecchie automobili, la sera piromani misteriosi
danno spesso fuoco alle immondizie e per ore ed ore un fumo denso
ed acre si espande per la Valle, forse peggio del fumo della Cogne.
Tra la gente che vive di turismo all'ombra del Monte Bianco ho
percepito spesso, troppo spesso ed anche sperimentato un affarismo
senza rispetto né per l'inquinamento, né per altro. Sotto il ponte,
osservate questo, sotto il ponte e a monte di questo, no e a valle
e a monte di questo tra le pietre e l'acqua per uno spazio
abbastanza ampio, scoprii allibito ossa, solo in parte spolpate di
bestiame, pelli quasi intere, crani foschi con le corna e le
mandibole dentate... dalla corrente quieta, galleggiavano pure
grovigli di intestini e di altre interiora. Pare, risulterebbe, che
lì le macellerie tutto questo lo buttano nella Dora, al che dicono:
"Dove dobbiamo buttarle? ...Va beh... in Dora. Voi immaginatevi
quello che viene fuori.
Le stazioni - ancora l'ultimo in fatto di immondizie -
osservate, le stazioni invernali francesi hanno addirittura vietato
gli scooter cingolati perché sporcano le nevi, fanno chiasso e
inquinano l'aria con gli scappamenti, va bene? E noi lasciamo
Courmayeur in queste situazioni, ma dopo l'inquinamento e le
lordure di Courmayeur, l'articolista tratta dei prezzi altra
dolentissima nota qui in Valle d'Aosta, vi cito solo due passaggi.
Qui si nobilitano persino i vini proletari come il comunissimo
barbera piemontese, una bottiglia 1.500 lire, un litro di acqua di
Courmayeur, acqua di Courmayeur che non la trasportano da
Salsomaggiore 300 lire, se coraggiosamente domandate perché, vi
replicano con aria di sufficienza: "Ma diamine, siamo a
Courmayeur", e poi prosegue se a tavola vi spacciano per filetto un
coriaceo pezzo di collo tagliato sottile, perché si renda al dente
- questo è il sottofiletto che si serve a Courmayeur - dice "io ho
suscitato" - sentite questa - "io ho suscitato", è l'articolista
che scrive, "io ho suscitato un mezzo scandalo una sera che,
contate le foglie di insalata portatemi come contorno, ho detto al
cameriere: "guardi mi dia 12 foglie di lattuga invece di sei, dice,
il cameriere obbedì alla lettera con degnazione e quello, vi
concludo..."
(Montesano:
...ma quello è soltanto uno
sprovveduto, caro...) ...scusi le concludo, non ci sono controlli,
parla di prezzi, né dall'alto, né dal basso e d'altronde nel suo
piccolo Courmayeur riflette tutti i vizi e tutti i mali delle
località italiane che o per posizione naturale, o per avere tesori
d'arte unici godono di flussi di turismo apparentemente
inesauribili, qui faccio grazia di tutto il resto però vi pregherei
di dargli un'occhiata a quel giornale...
(Montesano:
...
Famiglia Cristiana) ...deve essere sì la Famiglia Cristiana
molto diffuso in Valle... (
Pedrini:
... sei tu che la leggi)
...Pedrini io leggo i principi di Mao, i testi di Marx e la
Famiglia Cristiana fra l'altro... (
Montesano:
...allora
Manganoni concluda un po'... è terminato...). Concludo, concludo. I
200 e rotti milioni stanziati sul bilancio dell'Assessorato al
Turismo per la pubblicità turistica, sui giornali nazionali ed
esteri... (
Montesano:
...Bordon, per favore) ...riusciranno
a neutralizzare il danno che procurano alla Valle questi ed altri
articoli che si leggono su riviste e giornali nazionali ed esteri e
che riflettono la realtà del nostro turismo? Io ho fatto 10 giorni
di ferie il mese scorso sull'Adriatico non vi dico quello che mi
sono sentito sulla Valle d'Aosta, i commenti erano questi: "La
Valle d'Aosta? Magnifica". Un tedesco mi diceva in un cattivissimo
francese "Ah, splendide la Vallée d'Aoste ah, le Mont Blanc! Mais
les prix sont impossibles!", questo è quanto si dice in giro.
Quindi, non è vero che noi dobbiamo fare della pubblicità per
far conoscere la Valle d'Aosta, la Valle d'Aosta è conosciuta, ma è
conosciuta in questo modo per le sue lordure e per il cattivo
servizio e per i prezzi da strozzini; quindi, il compito
dell'Assessorato al Turismo, secondo me, non è quello di far
conoscere di più la Valle d'Aosta, ma è quello di prendere dei
provvedimenti affinché si cambi opinione sulla Valle d'Aosta,
perché quanto si dice sulla Valle d'Aosta oggi è vero, perché io
diffiderei chiunque, Consigliere o non Consigliere, a dimostrare
che questo non è vero, perché io son voluto andare a Courmayeur e
sono andato a vedere perché qui c'è altro, non solo quanto vi ho
detto io, leggetevi tutto questo articolo ed è vero. Chantel mi
dispiace, fra noi in famiglia, dobbiamo avere il coraggio di
mettere il dito sulla piaga, sulle nostre piaghe e di correggerle e
di guarirle perché fin quando noi ce le nascondiamo a noi stessi,
queste piaghe, noi facciamo il danno della Valle d'Aosta, il danno
del turismo della Valle d'Aosta, questo è il mio parere.
Ora questi giornalisti vi dicevo, sono da biasimare? No, per me
il giornalista che dice la verità deve esser felicitato e
complimentato, non biasimato e questa è solo la verità e non è
neanche tutta la verità, scusami Chantel, non è neanche tutta,
perché ci sarebbe altro da aggiungere. Ora se qualcuno deve essere
biasimato dobbiamo essere innanzitutto noi amministratori regionali
che elargiamo miliardi, però non ci preoccupiamo di quello che
forse conta per il turista più dei miliardi che noi elargiamo, cioè
questo fatto che io vi dicevo, vi dicevo prima responsabilità
nostra, secondo dell'Assessore al Turismo, terzo degli
amministratori di Courmayeur e degli altri centri dove questo
avviene, - io ho citato Courmayeur, perché la rivista parlava di
Courmayeur sia chiaro, ma io non voglio escludere altri centri -
quegli amministratori che tollerano, che non vedono, e pertanto si
rendono complici, noi compresi. Ora se una parte di questi 200 e
rotti milioni a cui ho accennato sopra, anziché essere distribuiti
con tanta generosità e con risultati molto dubbi, fossero destinati
almeno in parte a prevenire ed a reprimere, dico ed a reprimere,
quando la prevenzione non basta, certi abusi sia nei prezzi, sia
nelle immondizie, sia nella distruzione del paesaggio che si va
facendo... di certi albergatori, non solo a Courmayeur, io non dico
tutti, dico certi esercenti e non solo a Courmayeur, con delle
salate multe o chiusure o chiusure in pieno periodo turistico,
ebbene questo contribuirebbe a demolire, ad annullare questa
pessima pubblicità che si è fatta la nostra Regione in Italia e nel
mondo. Nessun palazzo del ghiaccio o pubblicità turistica riuscirà
ad incrementare il turismo se non provvediamo innanzitutto e
sollecitamente ad eliminare le ragioni, i fattori che hanno dato
alla Valle d'Aosta il triste primato fra le zone alpine italiane
dell'esosità dei prezzi, del cattivo servizio e dell'inquinamento
della natura, questo dovrebbe essere il primo compito
dell'Assessore al Turismo, della Giunta, dei Consiglieri regionali
e degli amministratori di Courmayeur.
Chincheré
(P.C.I.)
- Ma io vorrei riprendere,
anche in linea più generale, l'intervento di Manganoni e vorrei
cominciare facendo un'affermazione che ormai è vecchia e sa anche
di stantio perché la facciamo sempre, ma evidentemente si
ripresenta puntualmente oggi che è questa: noi, come
Amministrazione regionale, per quanto riguarda i contributi per
impianti turistico-sportivi o per quanto riguarda i contributi più
in generale per il turismo, e i Comuni, nei Comuni, pensiamo e si è
pensato e continuiamo a farlo oggi, soprattutto ad alcuni Comuni
che indubbiamente hanno dei grossi pregi turistici, ma non ci
sembrano assolutamente sufficienti, non ci sembrano tali da
giustificare il non sviluppo di altre zone turistiche che
indubbiamente in Valle d'Aosta ci sono. Quali sono stati i
risultati? Io invito a rileggere sta questione qui per il Comune di
Antey ad esempio. Il primo risultato è stato quello di favorire uno
sviluppo estremamente caotico di queste zone, una speculazione che
ecco, forse è troppo blando definire feroce, con dei risultati
estremamente negativi perché non possiamo poi stupirci se queste
zone, proprio per il loro sviluppo estremamente caotico e
disordinato, con tutti poi i risultati che citava prima Manganoni,
siano destinate, non dico alla decadenza ecco, ma una svalutazione
turistica.
L'altro risultato di questa politica è che investendo tutto in
questi Comuni, diciamo Breuil, Cervinia, Courmayeur e altri, tutti
gli altri Comuni, anche Comuni grossi e importanti diventano, ecco,
dei sotto Comuni, dei Comuni sottosviluppati da un punto di vista
turistico, Comuni che hanno sempre un'estrema difficoltà ad avere
contributi anche modesti. Ecco questa è una impressione del tutto
personale ma io credo che sia verificabile, sia reale, comuni ecco
che hanno l'aggravante, il fatto è aggravato che se si va a
scartabellare all'Assessorato al Turismo, si ha l'impressione che
questi Comuni non abbiano tutta quella assistenza tecnica,
burocratica, legale chiamiamola così per una solerte definizione
delle pratiche e tutela ad esempio, perché pratiche che non sono
ancora state definite molto bene per difficoltà dei Comuni a farlo,
ecco vengano non dico insabbiate, ma vengano ammucchiate.
Alcuni dati: noi abbiamo una domanda dai Comuni consorziati di
St. Rhemy e St. Oyen per quanto riguarda l'acquisto di un'area di
terreno per gli impianti sportivi e non è stata finanziata, a Quart
abbiamo una richiesta estremamente modesta di 35 milioni e non è
stata finanziata, a St. Christophe non ripeto, l'importo di 75
milioni e non è stato finanziato, a Gignod un importo di 3 milioni
per un giardino per bambini e non è stato finanziato, a Gressan un
importo, se non erro di 5 o 6 per un area alluvionale, non lo si
finanzia trincerandosi dietro al fatto che esistono delle
difficoltà per la definizione catastale di quest'area, dall'altra
parte abbiamo il Comune di Courmayeur, tanto per cambiare, nel
quale si prevede una spesa abbastanza rilevante, una spesa totale
soltanto per acquisto aree di 434 milioni e rotti. Due
considerazioni, la prima, noi siamo sempre d'accordo e lo abbiamo
dimostrato in altre occasioni quando un'amministrazione pubblica fa
una politica di acquisizione di aree e su questo non ci sono
discussioni di sorta da parte nostra, siamo anche d'accordo sul
fatto specifico di Courmayeur perché ecco, l'area che si va ad
acquisire è estremamente grande e unitaria, se non è spezzettata è
una grossa area. Ecco dove si può costruire un polo di sviluppo
alternativo a Courmayeur, una dépendance di Courmayeur molto
importante che decongestionerà indubbiamente una situazione che
ormai è abbastanza caotica e asfittica, però, non siamo
assolutamente d'accordo su come si va ad acquisire questa area,
infatti, soltanto per l'acquisizione di aree, noi spendiamo tutti
quei milioni ed esattamente per 15.000 metri quadrati a lire 4.500,
68.000.000 e per 61.000 metri quadrati 6.000 al mq. 366.000.000 e
non solo, ma siccome questo finanziamento verrà dilazionato nel
tempo è probabile che questi fondi sono destinati ad aumentare non
lo so, lo metto come possibilità eventuale e siamo molto
preoccupati, perché? Perché con questi prezzi si favorisce la
speculazione, la diseducazione sociale politica degli
amministratori dei Comuni, sappiamo che la speculazione viene
sempre pagata dalla collettività anche se poi a tirare fuori i
soldi è l'Amministrazione regionale, i soldi li tira fuori dalla
collettività evidentemente e va a vantaggio di pochissime persone.
Noi sosteniamo che le amministrazioni non possono e non debbono
assolutamente mai, se non in casi del tutto eccezionali che non ci
sembra questo il caso, che non rientri in questa casistica, non
deve mai favorire il diritto alla speculazione, perché altrimenti è
chiaro che poi il Comune, così i proprietari dei Comuni di Antey e
di altri Comuni si sentono un po' in diritto di fare dei prezzi che
definire folli, direi sono dei prezzi perseguibili per legge,
perché quando si chiede in montagna 12.000 il mq. ecco è veramente
una cosa folle, allora io vorrei chiedere all'Assessore Milanesio,
vorrei fare una domanda molto semplice, vorrei sapere se
l'Assessore Milanesio ha letto la legge del 22 ottobre 1961, n. 865
e se ha letto l'articolo 4 della legge 167. Mica per il gusto di
sapere dall'Assessore Milanesio se l'ha letta o se non l'ha letta,
ma perché sappiamo benissimo che applicare quella legge non è
assolutamente una legge strana, è una legge nazionale che, alla
quale ci siamo battuti e il P.S.I. si è battuto anche,
significherebbe risparmiare non dico tanto 350.000.000, 300.000.000
su 430.000.000, mica tanto per il gusto di risparmiare anche se è
un gusto che è giusto che dobbiamo avere, ma perché noi sappiamo
che tutti quegli impianti sportivi, lo stadio del ghiaccio, la
piscina, i campi da tennis, i campi di pallacanestro, i campi di
bocce, minigolf, ecc., costeranno un mucchio di soldi e per la
gestione e per la manutenzione. Ora io chiedo perché noi ci
permettiamo il lusso, perché a questo punto è veramente un lusso
colpevole, di buttare via 300 milioni, quando ne avremmo già
un'infinità da spendere per la manutenzione di questi impianti.
Balestri (P.S.I.)
- La democrazia è bella, perché ognuno
può esprimere le proprie idee. Io la vedo tutta al contrario, cioè
noi da qualche anno, compreso il sottoscritto, per cercare di
accontentare tutti, abbiamo frazionato questi fondi e le opere non
si vedono, quindi ad un certo momento io pregherei la Giunta di
fare una discussione se non merita cambiare sistema, perché questo
frazionamento di fondi non porta altro che all'aumento di residui
passivi ma le opere non vengono fuori, cioè la Valle ha bisogno di
queste strutture di cui io sono d'accordo, non entro nel merito
delle singole strutture, la Valle ha bisogno di opere qualificanti
che diano un certo tono a certe cose. È inutile lamentarci che poi
c'è questo, che poi c'è quest'altro, per me il frazionare questi
fondi e accontentare tutti vuol dire non vedere mai venir fuori
niente. Quindi, oggi se i fondi dell'Assessorato in questo settore
sono aumentati e si può veramente fare qualche cosa, è bene che si
faccia uno studio, vedere quali sono le opere prioritarie e che si
dia dopo ai relativi studi, ai relativi progetti o che, che si
finanzino in pieno queste opere e si dia il via e anche si smetta
la paternità del Consiglio regionale in tutte le opere, non dico
nelle grosse ma almeno nelle piccole, in quelle che poi saranno
dovute. Si dia poi la possibilità agli Enti comunali e a questi di
farsela loro, di vedersela loro e di tirare avanti loro, così
riusciremo a concludere qualche cosa perché sennò ogni anno, quando
si arriverà a trattare questi argomenti parleremo di Courmayeur,
parleremo di altri posti o che però opere non se ne vedono uscire
fuori quindi per me è una aumento di fondi passivi, di residui
passivi che facciamo ma non concludiamo mai niente, bisogna avere
il coraggio di prendere quelle determinate opere, di tirare avanti
e finanziarle completamente.
Fosson
(U.V.)
- No, io vorrei chiedere solo alcune
informazioni così per la parte di Etroubles e per quella di Pont
St. Martin siccome vedo che i progetti sono approvati con decreto
dell'Ufficio del Genio Civile, vorrei chiedere credo di pensare che
uno è un campo sportivo di una certa ampiezza e quindi sia dovuto
quello e l'altro non so perché sia dovuto il caso, quindi prima
spiegazione. Seconda, sulla questione del poligono di tiro in
Regione Saumont, come mai in primo tempo nella relazione tecnica
l'importo totale era di 46.000.000 e rotti, qui sull'allegato è
59.000.000, nella relazione tecnica è stato poi corretto l'importo
totale a 63.500.000, quindi questo affare di queste tre cifre che
non capisco come vanno.
Per la questione di Courmayeur, questi terreni a 4.500 lire il
mq. sono, è quella parte che è già stata acquistata dal Comune
oppure c'è ancora una parte che deve essere acquistata e
quell'altra, invece, se è tutta da acquistare, quindi questi
chiarimenti poi eventualmente se avrò qualche cosa mi riserverò
dopo.
Pedrini (P.L.I.)
- No, io sono lieto oggi di avere
sentito determinati discorsi in quest'aula, sono lieto anche, e mi
dispiace che non ci sia l'Avv. Caveri, di vedere che non sono
soltanto i Liberali che qualche volta vanno sottobraccio ai
Comunisti su cose non politiche e su cose amministrative, così come
abbiamo visto la Democrazia Cristiana oggi concordare pienamente su
quello che ha detto il Consigliere Manganoni, ma questo non è il
problema, era una battuta per la battuta, nel senso evidentemente
quando "ce vò ce vò" e allora a qualche frecciata si risponde così
bonariamente, prendendo, non prendendo in considerazione quello che
qualcuno dice prima, perché non ne vale assolutamente la spesa,
vediamo invece il problema. Io penso di avere detto ieri in
Commissione qual era il parere del Partito Liberale su questo, io
plaudo veramente a quello che è la conclusione di questi lavori,
plaudo perché la Valle d'Aosta aspettava da tanto tempo, i nostri
giovani ne avevano bisogno e io sono convinto sempre per quella
eterna testardaggine che ho che il turismo è la prima, è la
primaria industria valdostana sotto qualsiasi profilo voi la
vediate. Continuo a ripetere da anni le stesse cose e le continuerò
a ripetere magari fra 20 anni se il Buon Dio mi mantiene in vita,
perché penso così, sono convinto che per i nostri abitanti questa è
la soluzione migliore e mi batto perché in coscienza, ripeto, vedo
il futuro sotto questo particolare sviluppo. L'unica cosa che ieri
abbiamo detto in Commissione e che io desidererei ripetere qua e
penso anche di interpretare anche il pensiero dell'amico Quaizier
su questo, è che per Courmayeur in modo particolare e nessuno vuole
delle priorità, ma tre anni fa il Partito Liberale, tramite Ennio
Pedrini presentò proprio in quest'aula, forse quattro anni fa, la
richiesta del palazzo del ghiaccio che discutiamo con quattro anni
di ritardo, queste sono le verità che bisogna dire. Naturalmente la
Francia, Chamonix ecc. hanno fatto dei passi da gigante e noi siamo
fermi, pur se possiamo dare atto a Manganoni che ci sono
evidentemente qualche volta degli squilibri, ma che questi
squilibri non devono nuocere a quella che è la collettività e in
questo siamo perfettamente d'accordo, ma si dovranno prendere quei
provvedimenti del caso.
Ora ritornando proprio a Courmayeur, io ringrazio per quanto si
fa finalmente per la Bassa Valle, perché qui ogni volta che si
parla della Bassa Valle a cominciare dall'Assessore Maquignaz, mi
guardano di storto e dicono "Quello fa del razzismo, quello difende
la Bassa Valle", e io invece mi appello al mio avversario politico
e amico Freppaz della Bassa Valle dove noi siamo proprio
"de bas
per le",
siamo proprio i meridionali di questa Valle d'Aosta
perché lo vediamo da tutti. È inutile che qualcuno di questa Giunta
si affanni a dimostrarlo che la Bassa Valle è sempre, dico sempre,
naturalmente facendo le dovute proporzioni, è sempre un po'
dimenticata e quindi riprendendo, ringrazio che finalmente anche la
Bassa Valle avrà il suo bel campo, che ci auguriamo sia veramente
come si diceva ancora ieri, il secondo campo valdostano perché
nella bassa Valle gravano evidentemente degli interessi turistici
ed anche industriali che probabilmente da altre parti non ci sono.
Ma ritornando a Courmayeur, io desidero e vorrei sentire - perché
ho preso la parola prima dell'Assessore? - vorrei sentire
dall'Assessore che non può prendere un impegno ma può dimostrare,
avere una volontà che questo Consiglio può confermare che per
Courmayeur questo stanziamento di questa volta non è che il secondo
stanziamento di quelli che dovranno essere gli altri due o tre
stanziamenti per portare a compimento l'opera così come ieri
abbiamo detto in Commissione. A me farebbe tanto piacere, come
Liberale, sentire dire queste parole che è un impegno morale per
quelli che verranno nel prossimo Consiglio regionale dopo di noi.
Io non so se tutti saremo ancora qua e, quindi, evidentemente chi
rimarrà o i nuovi che verranno avranno un impegno morale che questa
Giunta e questo Consiglio hanno preso proprio in riferimento a
quella che è una delle nostre ... principali di questa nostra
regione che si chiama Valle d'Aosta. Grazie.
Bordon (D.C.)
- Io chiedo scusa per essere intervenuto
prima fuori argomento e, quindi, quello che ho detto allora va bene
e rimane e sono lieto che altri lo abbiano sviluppato di più e,
quindi, anche data l'ora tarda non mi dilungherò e la Democrazia
Cristiana non vi annoierà perché ci sarebbe veramente da parlare
per mezz'ora, ci sarebbe da divertirsi perché ha detto bene
Balestri che la Democrazia è una gran bella cosa ed effettivamente
è una bella cosa senza la quale non vivremmo e qualche volta porta
ilarità e buonumore, perché effettivamente ne abbiamo sentite di
cotte e di crude. Ora, io mi domando, vedevo forse per quel bacillo
che abbiamo assorbito dal '55 al '59, come Assessore al Turismo io
vedevo fremere le ossa del mio amico Savioz, perché anche lui ha il
mio stesso bacillo, ci siamo battuti per tanti anni per cercare di
portare avanti questo settore e si vede che abbiamo sbagliato
tutto. Il vero non è questo, soltanto che noi qui siamo sempre per
portare agli estremi tutto, di tutto ciò che è negativo e quindi,
da un certo punto di vista viene anche una certa forma di
autolesionismo che fa ridere. Io quindi mi riservo - perché sono
sicuro che in questo Consiglio non solo per questo argomento, ma
per tanti altri argomenti già prima in altre sedute, ogni tanto
ognuno di noi a casa prepara la sua sparata, fa una lunghissima
chiacchierata come sto facendo io adesso e poi vota per questo
argomento - ora io sono di questo parere, noi siamo d'accordo su
questa impostazione, quindi, questo sia chiaro, non ci scaldiamo,
non stiamo a dilungarci, non stiamo a fare i paragoni fra Chamonix
e Courmayeur, perché poi ci stupiremmo che gli italiani vanno a
Courmayeur e non trovano niente e vanno a Chamonix ecc., non
entreremo in certe impostazioni sentite prima di 1.500 lire la
bottiglia ineducatamente come prima mi sono permesso di dire se si
chiamava Vincenzo, perché c'è la battuta
"se ciama Vincens",
perché voi sapete perfettamente che davanti a certe tariffe basta
ricorrere, si fa un ricorso. Abbiamo visto anche dei locali che si
sono chiusi, quindi fa ridere abbiate pazienza, questo è proprio
denigrare, probabilmente certi giornalisti arrivano qui, è vecchia
norma anche questa, vorrebbero essere ricoverati in certi alberghi
gratis "Amoris dei", vorrebbero la villeggiatura per loro e per la
loro famiglia, ciò non ottenendo scrivono quegli articoli, però
benissimo, ben vengano questi articoli io sono perfettamente
d'accordo, volevo fare un'interpellanza. Siccome però non mi garba
molto lo scrivere, prego Rollandoz ad un certo momento, portiamo un
po' avanti quell'affare degli inceneritori, ti ricordi che ne
avevamo parlato, poi è rimasto lì, ci doveva essere una riunione
ancora fatta fra i tre dotti di questo se non sbaglio, i tre dotti
o i quattro dotti erano Andrione, Rollandoz, Bordon, Germano e
l'Ing. Grosjacques, poi questo non è venuto avanti, qualcheduno sta
già dicendo che la pratica era stata insabbiata grazie a Andrione e
a Bordon e ce lo hanno anche ripetuto. Potremmo dire chi lo ha
detto, ma non è il caso, quindi vediamo di portare avanti questa
storia, perché effettivamente è una vergogna, ci si inorridisce di
fronte a certe carcasse di macchine, ho visto lì, una, nella
Regione Sogno è rimasta sei o sette mesi poi ad un certo momento
l'hanno tolta. Adesso se si passa qui dietro la circonvallazione
Nord, mi sembra su uno spiazzo, ce ne sono altre quattro o cinque,
quindi andiamo pure a vedere questo, portiamo avanti questi
inceneritori perché è una cosa semplicemente vergognosa, non c'è
declivio, non c'è un posto lungo un torrente dove non ci sia un
deposito di immondizia, questa è la realtà, questo lo dobbiamo
riconoscere, tutti d'accordo senza attribuire colpe a nessuno, per
una necessità, quindi, tutto d'accordo su determinate impostazioni,
quindi ho promesso di non dilungarmi e manterrò la promessa. Noi
siamo favorevoli a questa impostazione per tutto quello che è già
stato detto prima, riteniamo di non aggiungere niente, però, se
questo non dovesse essere approvato riprenderemo la parola per
discuterne per delle ore, perché se è necessario che questo vada
avanti una buona volta, qui abbiamo voglia di scherzare, si parla
di turismo in Valle d'Aosta a un certo momento e ci si sofferma di
fronte a tutte le minime difficoltà, alle minime critiche che
possono venire fuori. Ma cosa si fa? Non si può mica non sviluppare
una zona come Courmayeur, come il Breuil ecc., io sono
perfettamente d'accordo, comperiamo tutto quello che si deve
comperare per St. Christophe e per tutte le altre località,
naturalmente risponderei anch'io come certi oppositori ch'io avevo
quando ero in maggioranza, mi si diceva, io facevo presente che non
c'erano i capitali per fare tutto in una volta, mi si diceva che
per i capitali pensateci voi. Noi questo non lo diciamo, perché
abbiamo un'altra levatura e un'altra mentalità politica, noi
diciamo che è opportuno fare questi sacrifici, andare avanti,
bisogna comperare questi campi sportivi, ma una certa priorità vi
sarà pure, io protestavo prima perché non era una protesta, era un
richiamo. Noi stiamo diluendo forse questi denari e non vediamo
sorgere per esempio il palazzo del ghiaccio, ma io domando se è
possibile in una stazione come Courmayeur o un'altra, quando noi
vediamo in Alto Adige che ci sono i palazzi del ghiaccio che
vengono con le loro trasmissioni televisive con tutto quello che si
fa come attività, è una cosa che è necessaria. Noi vogliamo avere
la gente che venga in villeggiatura in Valle d'Aosta, alle nove di
sera si mette davanti a un televisore e aspetta per vedere la
comica di Ridolini e va a letto, questo è il discorso che noi
vogliamo. Ad ogni modo Savioz guarda è questione di mentalità, tu
ne hai sofferto come ne ho sofferto io, come ne soffrono altri, ma
andrà ancora avanti questo principio perché è innaturato in certa
gente, questa gente vorrebbe che la Valle d'Aosta di turismo non ne
avesse, non so perché, ma tu lo sai e lo so anch'io, forse non lo
diciamo, non lo abbiamo mai voluto dire, ma insomma ce lo siamo
sempre immaginato il perché, ma anche Balestri la stessa storia,
abbiamo portato certe strade, abbiamo portato del turismo per
esempio nella vallata di Gressoney e Freppaz se lo ricorda quando a
un certo momento nel '55 se non si asfaltava la strada si arrivava
in certi posti dove c'erano delle buche che sembrava di entrare in
un campo di patate! Eppure siamo stati insultati, perché noi
facevamo solo le grandi strade turistiche, quindi tutto questo
detto, io sono favorevole a questa impostazione e prego di non
demordere e se eventualmente ci sarà ancora da discutere, dopo
avremo ancora una seconda cartuccia da sparare e la spareremo fino
a stasera se è necessario.
Andrione
(U.V.)
- In linea di principio siamo
favorevoli a che vengano comprati questi terreni, abbiamo una
preoccupazione di un altro ordine e cioè ci sembra che le opere
previste su questi poco più di 75.000 metri quadrati siano
eccessive per rispettare un minimo di verde in una zona come
Courmayeur, dove già la lottizzazione privata ha sommerso intere
zone di boschi sotto il cemento, basta andare a Plan Gorret e
adesso si arrampicano verso l'Hermitage per rendersi conto quanto
sia cambiato Courmayeur e di quanto la privatizzazione dei terreni
possa essere nociva proprio allo sviluppo della stazione turistica,
perché noi sappiamo che le ville, molto sovente, rimangono chiuse e
nuociono in linea generale al turismo occupando gli spazi verdi che
dovrebbero essere invece a disposizione del pubblico.
Ora, a me sembra che sia la zona scelta che è quella fascia in
pendenza che va da Dolonne e si stende sotto i piedi del Mont
Chétif verso La Villette e sia la quantità di opere che sono
previste siano eccessive, dobbiamo cercare come Consiglio regionale
di difendere il più possibile il verde, perché Courmayeur credo che
sia solo più un ricordo la Conca di verde smeraldo di cui parlava
il Carducci, perché è una conca di cemento armato, prima
perplessità.
Seconda questione: io non sottovaluterei, anche se
quell'articolo della Famiglia Cristiana era denso di un moralismo a
buon mercato che proprio non mi è piaciuto, però non sottovaluterei
il problema sollevato da quell'articolo, è vero che ci stiamo
occupando degli inceneritori, è anche vero però che l'impostazione
e la soluzione del problema può essere soltanto a livello regionale
proprio, perché faccio parte di quella Commissione posso dire che
per fare funzionare un forno ci vogliono almeno 15 persone, non
saranno mai in grado il Comune e il Consorzio di Coluni di fare
funzionare una cosa di quel genere per cui la Regione prende in
mano il problema. Adesso siamo già in ritardo, ma abbiamo ancora
qualche possibilità, se lasciamo che la situazione si degradi
ancora di più, basta dire questo, da Courmayeur la famosa
passeggiata, che quando ero bambino si faceva sempre da Courmayeur
verso Dolonne, non si fa più perché c'è un fetore tale che è
proibito passarvi, quindi cerchiamo di reagire, non sottovalutando
certi problemi che man mano che il tempo passa diventeranno ancora
più gravi.
Milanesio
(P.S.I.)
- ...questo argomento è stato
trattato ampiamente e come era prevedibile e logico si è un
pochettino sconfinato anche nelle discussioni che si riferiscono
alla difesa del paesaggio e dell'ecologia e si è trattato di
sconfinamenti io ritengo giustificatissimi se non arbitrari.
Bene, intanto per cercare di affrontare con ordine gli
argomenti, io vorrei, non dico fare giustizia dell'articolo della
Famiglia Cristiana, articolo al quale io sto rispondendo con una
lettera che mi auguro verrà pubblicata con altrettanto rilievo su
quel giornale, articolo che è stato definito da Andrione pieno di
moralismo. Io volevo usare una battuta che era un articolo che
aveva un moralismo clerico-marxista devo dire... cioè era un
fraintendimento a mio avviso di moralismo clerico-marxista.
L'articolista a mio avviso fa del moralismo a buon mercato, intanto
avrebbe dovuto vedersi anche le altre stazioni non solo della Valle
d'Aosta, ma del Nord Italia e anche della Francia. C'è un
atteggiamento in molti italiani, in molti nostri connazionali,
autolesionista quando si tratta di parlare dello sviluppo della
propria nazione, della propria regione, del proprio paese e si
tende sempre a vedere i vicini di Oltralpe, un, diciamo così, un
modello turistico che in realtà, se mi consentite, io lo definisco
già superato in questo momento, comunque superabile. C'è però una
cosa che costoro hanno rispetto a noi di meglio e di più ed è
un'esperienza e una tradizione turistica molto più lunga e degli
investimenti nel settore turistico che noi non abbiamo avuto e che
non abbiamo nemmeno tutt'oggi e investimenti io intendo dire fatti
da parte degli Enti pubblici, dello Stato, delle diciamo così delle
Provincie e da parte di privati. In Italia lo sviluppo turistico è
stato abbandonato all'iniziativa privata. Lo Stato ha fatto degli
interventi episodici, saltuari, di piccola entità e anche la stessa
Regione è intervenuta con somme che se noi vogliamo esaminare,
confrontare un pochino possono apparire cospicue, in realtà gli
interventi della Regione fino ad ora nel settore del turismo sono
ancora stati troppo pochi e quello che si è ottenuto di cattivo o
di buono, lo si deve quasi essenzialmente all'iniziativa privata
che purtroppo non è neanche stata guidata nei suoi investimenti,
nei suoi interventi.
Ora voi vi rendete conto che i mali che si stanno lamentando,
che sono stati lamentati con quell'articolo, sono i mali di tutte
le nostre stazioni in montagna in Valle d'Aosta e altrove; sono i
mali di centri che sono cresciuti alla svelta, sulla spinta
speculativa e che oggi sono vittime, stanno per diventare vittime
di questo sviluppo speculativo abnorme, perché sono cresciuti senza
infrastrutture, senza attrezzature, da borgate agricole quali erano
in 30 anni, in 40 anni si sono trasformate in piccole cittadine che
ospitano nei momenti di punta 35 o 40 mila turisti. Courmayeur ha
nei momenti di punta 30-35 mila persone, voi vi renderete conto che
la produzione di rifiuti e diciamo di necessità idriche e tutti i
problemi che sono collegati alla presenza in loco di tutte queste
persone, crea dei problemi immensi alle Amministrazioni locali.
Ora, il problema urgente, urgentissimo da risolvere, quindi
sotto il profilo della decenza almeno, è quello degli scarichi, è
quello degli inquinamenti, è quello delle immondizie, e io concordo
con Andrione quando dice che uno dei problemi più urgenti e che si
deve cercare di risolverlo a livello regionale, cioè dando delle
soluzioni che non possono che pervenire dalla Regione e creando poi
dei Consorzi di conferimento di questi rifiuti da parte dei Comuni,
ma le gestioni di questi inceneritori almeno io ritengo sia
opportuno che siano gestioni regionali, altrimenti i Comuni
perderanno solo del tempo a mettersi d'accordo dove deve sorgere e
non si otterrà un bel niente. Siamo già molto in ritardo su questo
problema. Ora io mi riservo, come ho detto, di rispondere a
Famiglia Cristiana con un lungo articolo e di rispondere punto per
punto soprattutto alle argomentazioni, alcune delle quali sono
anche esatte, altre però sono un po' malevoli, mi dispiace
dirlo.
Ora, lasciando perdere per un attimo quell'articolo di Famiglia
Cristiana, ecco, io vorrei intervenire nei confronti di Manganoni
per ricordare due cose: primo St. Christophe, è l'ultima domanda in
ordine di tempo, io so che Chincheré si è fatto parte dirigente per
esaminare tutte le domande giacenti presso l'Assessorato e chiedo
di confermare se è vero o non è vero che la domanda di St.
Christophe è l'ultima in ordine che è arrivata...
(intervento di
Chincheré fuori microfono
) ...è l'ultima comunque in ordine di
tempo che è arrivata come domanda. Non è che con questo uno voglia
discutere o diciamo così barare o fare il furbastro, la verità è
che St. Christophe ha presentato domanda molto recentemente, primo,
secondo il discorso sullo sviluppo delle aree turistiche-ricreative
e il discorso sulla necessità di creare una ripartizione diciamo
così secondo giustizia degli interventi della Regione. Bene,
intanto qui si tratta di contributi che la Regione dà ai Comuni su
richiesta dei Comuni, quindi noi possiamo prendere in
considerazione soltanto le richieste che ci pervengono e non quelle
che vorremmo che ci pervenissero o che potrebbero pervenire, quindi
dobbiamo operare su delle domande, su delle richieste.
Secondo: intanto il discorso dello sviluppo della Regione, di
uno sviluppo diffuso del turismo e della ricettività è un discorso
a mio avviso che non regge nell'attuale situazione economica, cioè
l'Amministrazione regionale deve intervenire là dove già esiste uno
sviluppo, dove questo sviluppo però rischia non solo di non
consolidarsi ma di essere compromesso, perché in certe aree che
vengono definite così forti del nostro sviluppo turistico tipo
Courmayeur, tipo vuoi Cervinia e Valtournanche, se noi non
interveniamo con delle infrastrutture, con delle attrezzature,
queste aree che oggi costituiscono oggetto di richiamo a livello
nazionale e internazionale verso la Valle d'Aosta queste aree sono
rapidamente destinate a decadere nella considerazione e
nell'importanza e, quindi, a non fungere nemmeno più da richiamo
per lo sviluppo della nostra Regione. Quindi, c'è un problema di
infrastrutture, di attrezzature di queste zone che hanno già uno
sviluppo cospicuo, ma il cui livello diciamo così di reddito e di
sviluppo è seriamente minacciato e compromesso dalla mancanza di
attrezzature, quindi io ritengo che noi intanto dobbiamo
intervenire prioritariamente a livello turistico in queste zone per
attrezzarle.
Secondo: il discorso della diffusione sul territorio lo stiamo
facendo, ma chiediamo anche concorso da parte delle Amministrazione
comunali trattandosi di contributi a Comuni o a Consorzi di Comuni,
chiediamo anche che l'Amministrazione comunale si sobbarchi una
parte di questi oneri, ci sono delle amministrazioni che non
vogliono sobbarcarsi niente, dicono è la Regione che deve comunque
fare tutto, insomma andiamoci piano, è vero ci sono dei Comuni
poveri, però, a un certo punto se ritengono che sia prioritaria la
costruzione di un'attrezzatura ricreativo-sportiva destinino una
parte sia pure magra del loro bilancio a questa opera. Li trovano
per altre cose poi no, per pagare parcelle profumatissime o altre
cose, quindi questi Comuni incomincino ad amministrarsi
saggiamente, io faccio l'esempio del Comune di Etroubles, il Comune
di Etroubles ha presentato un progetto che potrebbe sembrare
ambizioso così a prima vista e, invece, io lo ritengo che vada nel
senso delle realizzazioni auspicate dalla Regione, si tratta di una
zona dove c'è già un piccolo sviluppo turistico, una zona che ha
una vocazione turistica dove l'Amministrazione comunale ha ritenuto
di fare uno sforzo non indifferente essendo anche questo un piccolo
comune e quindi, mi pare che da parte dell'Amministrazione
regionale intervenire in questo caso sia giusto, sia doveroso, con
attrezzature che hanno un'utilizzazione eminentemente
turistico-ricreativo.
Riferiamoci ai casi concreti della delibera presentata, ecco
quindi Etroubles, per esempio che ha già avuto un nostro primo
contributo ne ha un secondo e può appaltare un primo lotto e con il
prossimo anno può concludere questa attrezzatura del resto se anche
avessimo dato di più quest'anno, non lo avrebbe speso
certamente.
Il poligono di tiro a segno in Regione Saumont del Comune di
Aosta, mi pare ci sia poco da discutere, il vecchio poligono è un
poligono misto, militare e civile, non è più un poligono. Si
trattava di creare questa nuova attrezzatura da parecchi anni,
finalmente il Comune dopo averla concordata con la Regione l'ha
messa in atto e sta ultimando i lavori e la domanda era già giunta
un po' di tempo fa e gli abbiamo detto, pazienti un momento, il
Comune di Aosta lo mettiamo nella lista di attesa e appena ci sarà
possibile finanzieremo quest'opera. Quest'anno è possibile
finanziarla.
Campo sportivo intercomunale da parte del Consorzio dei Comuni
di Donnaz e Pont St. Martin, qui mi pare ci sia poco da discutere,
è un'opera molto attesa, molto opportuna, necessaria direi, erano
due anni che davamo contributi, quest'anno diamo l'ultimo
contributo così l'opera può venire realizzata, ci sono tutti i
fondi necessari per l'appalto definitivo dell'opera, quindi, è
qualcosa che va a compimento.
Il problema di Courmayeur, e qui per il problema di Courmayeur
trattandosi di cifre abbastanza elevate per l'acquisto delle aree
elevate, però, dico in assoluto, però non relativamente alla
situazione di Courmayeur e salta fuori il discorso di Chincheré che
è un discorso che io condivido a condizione però che sia esteso per
tutti i Comuni della Valle d'Aosta, non so se mi spiego, cioè
esistono due leggi, la legge ponte, un articolo della legge ponte e
un altro articolo di quella legge che era la legge per la casa che
poi in quella legge sono state fatte entrate, tante diciamo così
considerazioni e innovazioni per cui i Comuni che sono provvisti di
uno strumento urbanistico, però devono essere provvisti di uno
strumento urbanistico. In questo caso Courmayeur non è provvista e
neanche gli altri Comuni tranne il Comune di Aosta qui elencato
sono provvisti di uno strumento urbanistico, potrebbero diciamo
così, espropriare questi terreni al valore con qualche
rivalutazione. No. Beh, sì ha il centro abitato, ma non è
sufficiente. Avere il centro... non significa avere uno strumento
urbanistico, gli strumenti urbanistici sono o il piano di
fabbricazione o il piano regolatore, ma è chiaro che stiamo
insistendo con tutti i Comuni che lo facciano però non..., ma di
fatto i contributi non li hanno avuti, perché non l'hanno ancora
fatto il piano regolatore, ora è chiaro che il piano regolatore noi
spingiamo, ci diamo da fare, premiamo presso questi Comuni perché
sì, diciamo così adottino uno strumento urbanistico, ma questo
strumento urbanistico, morale della favola, non c'è ancora,
dobbiamo prendere atto di questa realtà insomma, io non sono qui a
voler dire che i Comuni fanno bene a non fare i piani regolatori,
io ho sempre sostenuto il contrario, però io devo prendere atto di
una realtà che mi dice che il piano regolatore non c'è e non c'è
neanche il piano di fabbricazione. Ora quindi quella tale legge
sulla cui applicazione io mi dichiaro formalmente in questo
Consiglio d'accordo, dovrebbe però essere applicata da parte di
tutti i Comuni, non mi pare che il Comune, per esempio il Comune di
St. Christophe a cui si è riferito prima Manganoni, abbia voglia di
adottare questa legge perché in definitiva sono molto più care
3.200 lire a St. Christophe che non 4.500 o 6.000 lire a Courmayeur
per un terreno edificabile, no dico se vogliamo fare questo tipo di
discorso che io non voglio fare però.
Sì, d'accordo è il Comune che deve applicarla, la Giunta, la
scelta può essere fatta mi pare anche dalla Giunta regionale con
decreto del Presidente della Giunta, sì. Io ho detto che per quello
che mi riguarda, politicamente e personalmente posso anche essere
d'accordo, non so che indice di gradimento avrebbe questa proposta
in questo Consiglio regionale non voglio dire solo a livello della
Giunta, ma in questo Consiglio regionale, io non è con questo mi
salvo l'anima, ma Chincheré onestamente questo discorso è un
discorso che politicamente vuole essere portato avanti. Bisogna
portarlo avanti in modo chiaro, non solo come diciamo così, puntura
di spillo in una discussione, è un problema molto importante, io
vorrei vedere come reagirebbero certe amministrazioni anche
comunali della nostra Regione, anche di sinistra, con dentro
Comunisti, Socialisti ed altre persone, solo ad Aosta questo
discorso è passato in una riunione di amministratori dove si era
discusso sul problema della casa, tutti gli altri Sindaci o
rappresentanti di Comuni che potevano avere interesse ad applicare
questa norma si sono dichiarati contrari, indipendentemente dal
loro colore politico, questo deve dirlo per doverosa comunicazione
al Consiglio, solo il Comune di Aosta si è dichiarato disposto. Ora
vi rendete conto che noi operiamo anche in un contesto politico e
sociale per cui certe cose finiscono per apparire massimaliste e
anche se in realtà hanno significato una conquista sociale in molte
altri parti d'Italia, qui in Valle d'Aosta la proprietà del suolo è
un fenomeno di massa, tocca tutti, tutti quelli che bene o male o
ci sono nati o da 20 anni risiedono e quindi queste cose a farle
passare è difficile anche per le forze politiche di sinistra, con
questo io non voglio giustificare, io personalmente sono d'accordo
e mi assumo la responsabilità di quello che dico per me va bene, io
l'applicherei quella legge in tutti i casi, però, non così
altrettanto sono d'accordo i tuoi amici di partito e i miei amici
di partito, comunque andiamo avanti.
Questo discorso evidentemente non lo possiamo fare, quindi per
Courmayeur. Qual è l'aspetto positivo di questa proposta del Comune
di Courmayeur? Ecco, intanto siamo riusciti a mettere solo ad un
tavolo l'Amministrazione Comunale di Courmayeur e la Regione,
l'Amministrazione Comunale che tutto sommato prima si defilava un
pochettino su questo discorso perché il discorso dello sviluppo
turistico e delle infrastrutture e delle attrezzature veniva
scaricato sulla Regione. Noi abbiamo preteso che il Comune
accettasse una parte di responsabilità, il Comune l'ha accettata e
abbiamo anche fatto una proposta; l'abbiamo fatta noi come Regione,
la proposta di acquisire un'area sufficientemente vasta a fare
qualcosa di serio, anche in prospettiva e non di tappare il solito
buco e non di riferirci solo allo stadio del ghiaccio di cui c'è
una, diciamo un'occorrenza piuttosto spinta. Ebbene, il progetto di
sistemazione che è stato presentato, qui vorrei rispondere anche un
attimo a Andrione, il progetto di sistemazione che è stato
presentato e che è qui, noi lo abbiamo visto ieri come Commissione
e i Consiglieri potevano vederlo, perché gli allegati sono presso
la Presidenza del Consiglio, sono previste due sole costruzioni che
farebbero cubatura previste, uno è lo stadio del ghiaccio e l'altra
è una eventuale piscina coperta.
Va beh, d'accordo, però non fanno cubatura, tolgono il verde per
modo di dire. Ora su una estensione di 76.000 metri quadri, ora io
ritengo che sia la prima volta che un Comune accetta di fare un
discorso con questa dimensione e con questa entità, vero che noi
dovremmo dargli il 70% per l'acquisto delle aree e il 70% assomma a
circa 300.000.000, però cento e rotti glieli abbiamo già dati, 80
ci apprestiamo a dargli adesso e gli altri come chiedeva Pedrini,
ed è giusto, è chiaro che è un impegno politico e morale che
dobbiamo assumerci, che questo Consiglio deve assumere, che l'Ente
Regione deve assumere, è chiaro che ci impegniamo a dargli la
differenza. Insomma, questo mi pare il meno che si possa fare
perché di fronte a un intervento di questo tipo che interessa non
solo il Comune di Courmayeur, ma quello che Courmayeur rappresenta
per la Regione, cioè ora c'erano delle domande che sono state
fatte, io così è un po' tardi, io sono pronto a rispondere anche in
altre sedi se lo ritenete opportuno, è chiaro che non possiamo
accontentare tutti però sono anche altri fondi che si renderanno
disponibili, non appena la legge che abbiamo votato verrà
approvata, cioè io conto che entro il mese di luglio, entro fine
luglio, porteremo altri interventi per Comuni che hanno chiesto
diciamo così dei contributi. Porteremo in Commissione, lo
discuteremo in Commissione con tutti i Commissari, non vogliamo
assolutamente fare apparire questi interventi come un atto di
favoritismo, datemi atto se non altro di questo che le
Amministrazioni verso le quali interveniamo non è che abbiano
dimostrato molta simpatia per questa Giunta. Ecco, se non altro
siamo al di sopra della mischia in questi interventi, facciamo gli
interventi che riteniamo opportuni e giusti e logici. Ora, io
vorrei rispondere anche a Fosson che aveva fatto delle domande
precise, dunque il Genio Civile, noi perché chiediamo che i Comuni
si muniscano anche dell'approvazione del Genio Civile? Perché, se
intanto poi vogliono chiedere i contributi CONI ecc., se non c'è
l'approvazione del Genio Civile non possono chiederli, secondo non
gli danno l'agibilità, perché per legge queste attrezzature devono
aver l'approvazione del Genio Civile per l'agibilità.
Dunque il tiro a segno di Aosta: i prezzi sono, da quando il
progetto è stato fatto a quando è stato presentato i prezzi sono
lievitati, le differenze che riscontra Fosson tra i prezzi indicati
e quelli ammessi a contributo è dovuto al fatto che noi non
ammettiamo a contributo certe opere e, quindi, l'abbiamo depurato,
lo abbiamo ridotto un pochino.
Per quanto si riferisce ai costi delle aree a Courmayeur, mi
pare che avesse chiesto, Fosson, se le 4.500 si riferivano ai
15.000 metri già acquisiti.
Dunque, lì ci sono due aree, una che è nettamente inferiore come
qualità e che è quella adiacente alla Dora e l'altra, invece, che è
molto più soleggiata e che ha qualità intrinseche superiori e,
quindi, giustifica un valore superiore. Il Comune ha fatto dei
compromessi impegnativi per i valori che sono indicati nella
relazione, evidentemente i proprietari accetterebbero una dilazione
di pagamento anche in tre anni, per cui se noi ci impegniamo a dare
questi soldi il Comune fa il compromesso, versa l'anticipo e quei
terreni sono comunali. Ecco perché le cose sono state proposte
così.
Io sono pronto ad approfondire con i Consiglieri che hanno fatto
altre osservazioni questi argomenti, io voglio solo ricordare che
questo è un settore molto delicato, richieste ne pervengono, però a
volte sono anche piccolissime richieste senza una giustificazione
né tecnica, cioè a un certo punto dicono facciamo il campo
sportivo. Va bene, intanto dobbiamo vedere l'area dove viene
indicata, se alluvionale, se non è alluvionale, se attraversata dai
fili dell'alta tensione, sono tutte cose che noi dobbiamo chiedere,
facciamo un'istruttoria, queste pratiche sono giunte alla fine
dell'istruttoria e sono definite, ecco perché sono state portate
queste. Io vi prego di credere che non c'è nessuna intenzione di
discriminare né verso Comuni di un certo colore politico, né verso
Comuni più piccoli a scapito dei Comuni più grandi, ecco io vi
prego di credere solo questo.
Manganoni
(P.C.I.)
- Non voglio fare della
polemica, sarò breve, voglio solo ribadire a Bordon che io non ho
detto che sono contrario al palazzo del ghiaccio, perché tu hai
detto, no, no, anzi io ho premesso nella mia relazione che ero
d'accordo di valorizzare i nostri centri turistici di primo ordine
tenendo conto anche degli altri Comuni, quindi questo sia molto
chiaro. Tutta la critica che io ho fatto leggendo questo non ha che
vedere con il palazzo del ghiaccio, è un problema connesso a
Courmayeur per dimostrare che palazzo del ghiaccio sì ma bisogna
risolvere questi problemi che sono più semplici da risolvere che
non il palazzo del ghiaccio.
Secondo, si è parlato di autolesionismo, credete queste critiche
io regolarmente le faccio basandomi su dei fatti e su dei... non è
autolesionismo, è secondo me, una giusta critica alle nostre
deficienze e io non mi sono escluso nelle responsabilità, ho detto
tutti i Consiglieri regionali, io compreso, le abbiamo queste
responsabilità, io queste critiche le faccio a un solo scopo,
quello di correggere le deficienze, che se noi le deficienze le
ignoriamo non possiamo correggerle, mettiamo il dito sulla piaga,
farà male, però saniamola, guariamola questa piaga almeno facciamo
il possibile di farla.
Ora una cosa sola, qui volevo rivolgermi a Milanesio, necessità
di infrastrutture a Courmayeur, Breuil ecc., ne convengo, tutto
vero, per evitare il decadimento però non dimentichiamo che questi
fatti segnalati da questa rivista causano il decadimento e la
pessima pubblicità della Valle d'Aosta di più della mancanza di
infrastrutture, secondo luogo altri Comuni suscettibili di sviluppo
turistico, centri minori ecc., dici destinino i fondi del loro
bilancio, ma siamo pa... adesso a parte il Breuil, Courmayeur ecc.,
che dispongono di entrate di un bilancio di una certa entità, ma
prendiamo i piccoli Comuni, non so, St. Marcel, Verrayes, ecc., St.
Rhémy, che sono suscettibili di sviluppo turistico, tu sai il
bilancio, ma loro... loro vanno tirare fuori mezzo milioni dal loro
bilancio! Bè non dimenticare che Etroubles possiede anche delle
estese zone di foreste che... rendono i boschi eh! Meno oggi di una
volta comunque ed allora qui bisogna tenere conto anche di questo,
che i Comuni non ce la fanno da soli a creare queste
infrastrutture, comunque io volevo solo, avevo posto alcune domande
a Milanesio, precisamente queste, cioè il costo di massima di tutti
questi impianti qui elencati, costo di massima, no perché noi
sappiamo adesso cosa dovremmo spendere per i terreni, è bene che il
Consiglio sappia anche cosa dobbiamo spendere per tutto questo pòpò
di roba per avere un'idea.
Secondo, sulla questione di St. Christophe io avevo richiesto un
impegno alla Giunta, se questo impegno, non so, la Giunta se lo
prende di portare anche un termine relativamente breve, perché poi
dopo scadono gli accordi con i proprietari e siamo di nuovo punto e
daccapo, perché a fine anno scadono, va bene, però, io dovrei
presentare una mozione, cioè che io cerco di evitarlo, sono 60
milioni... il diavolo per reperirli no, qui mi da questa
assicurazione la Giunta... chiuso...
Milanesio
(P.S.I.)
- ... terreni sì, vorremo
discutere però che tipo di attrezzatura dovrebbe sorgere sopra
perché è il solito campo di calcio per intenderci.
Manganoni
(P.C.I.)
- ... quando io ho questa
assicurazione dei terreni a me basta, io non entro, quindi allora
chiuso, non presento la mozione e io avevo chiesto anche questo
all'Assessore, cioè quali provvedimenti, non è che lui possa adesso
improvvisare, comunque cosa prevedere per eliminare quei due gravi
inconvenienti che aveva accennato alla questione di certi prezzi
esosi, certa gente non dico tutti, era la questione di eliminare un
po' questi rifiuti, queste lordure a Courmayeur, ecco. Io non
pretendo, perché con gli inceneritori, ma le carcasse di macchine,
biciclette ecc., non vanno mica negli inceneritori tanto per fare
un esempio, quindi, cioè se l'Assessore intende fare qualche cosa
anche spendendo da parte della Regione per questo e per frenare
quelli che eccedono, che strozzano i turisti questo.
Montesano (P.S.D.I.)
- Allora, c'è ancora una domanda,
scusa... va bene un intervento poi dopo semmai dimmi, alla fine
diamo la parola all'Assessore Milanesio. Sì, Vice Presidente
Fosson.
Fosson
(U.V.)
- Brevissimo. La questione... io ho
avuto risposta a quelle domande che ho fatto, vorrei riprendere un
attimo le osservazioni che sono state fatte dal Consigliere
Andrione che appunto ci preoccupavano.
Ora, si tratta, non è il caso di entrare adesso in molti
particolari, perché noi stiamo decidendo in questo momento per
l'acquisto dei terreni per quanto concerne Courmayeur e quindi,
siamo perfettamente d'accordo dell'acquisto di questi terreni, però
vorremmo fin da adesso fare una raccomandazione, prendendo appunto
quelle osservazioni fatte da Andrione e probabilmente quando il
programma che è stato, che c'è negli allegati è un programma di
larga massima, quindi bisognerà poi entrare nei particolari in un
futuro e vedere effettivamente quello che ci vogliono fare. Ora la
preoccupazione che tutto questo grande, questi 76.000 metri
quadrati di terreno che oggi costituiscono una zona verde di
Courmayeur vengano a un certo momento a sparire come zona verde,
perché d'accordo c'è la necessità dei tennis, c'è la necessità dei
giochi delle bocce, ci sono altre necessità, però, fra palazzo del
ghiaccio, tennis, parcheggio, una cosa e l'altra vuol dire che ad
un certo momento si porta via questo verde, c'è qualche cosa forse
- e lo dico solo come raccomandazione - da vedere , la piscina. Noi
stiamo costruendo una piscina sia all'aperto, sia al coperto a Pré
St. Didier, quindi è il caso di fare una seconda piscina a
Courmayeur? Ecco, una cosa da vedere. La questione del Palazzo del
ghiaccio assolutamente necessario, speriamo di non fare delle spese
pazze come sono state fatte a Cortina, perché non è quello che
interessa, interessa di fare un qualche cosa che sia funzionale e
che serva effettivamente come infrastruttura turistica a
Courmayeur, la questione dei tennis, oggi è necessario, è
un'attrezzatura sportiva che è richiesta specialmente in una
stazione turistica, anche i campi delle bocce e tutto sono un po'
meno dell'avviso ad esempio della palla a volo e della
pallacanestro che praticamente richiedono già delle competizioni
con squadre che praticamente non ha a che fare con quello che è la
stazione turistica, perché praticamente mentre le altre
infrastrutture servono a tutti i turisti, queste servirebbero come
competizione, ma non per altro.
Altre raccomandazioni, che nelle zone del parcheggio, tutta la
zona del parcheggio che è lungo la Dora, a un certo momento sia un
parcheggio alberato, in maniera che dall'altro non si abbia un solo
parcheggio che è asfaltato con tutte le macchine sopra e che
amplierebbe tutta la zona, se almeno c'è del verde, ci sono delle
piante, questo almeno come mascheratura la fa in quella zona lì.
Ecco, qui le raccomandazioni da farsi almeno per quanto concerne
Courmayeur, per il resto siamo d'accordo.
Milanesio
(P.S.I.)
- Brevissimo per Manganoni.
Manganoni, dunque allora è stata fatta una riunione con le Aziende
autonome di soggiorno e anche con il Pretore di Aosta, il Pretore
Capo, per fare la lotta ai rumori e agli inquinamenti, non so se mi
spiego. Per nostro conto noi abbiamo incaricato uno dei due
ispettori alberghieri, abbiamo solo due poveretti non possiamo mica
fare niente di più, di segnalare tempestivamente, tanto
all'Assessore il quale poi provvede a farlo, o ai Sindaci o
addirittura alla stradale o alla polizia o ai Vigili del fuoco,
tutte le carcasse di auto abbandonate in qualunque zona. Ecco,
questo è stato deciso in occasione di questo ultimo incontro con il
Pretore.
(interruzione di Manganoni)
...I prezzi esosi quali,
quelli dei terreni? Ah! Dunque, i prezzi esosi, il discorso è molto
semplice, quando uno dichiara un prezzo basta che lo dichiari nel
menù, quello è il prezzo, nessuno può reclamare, tu invece puoi
reclamare quando nel menù c'è un prezzo e te ne fanno pagare un
altro, ma tu puoi mettere 10.000 lire un osso buco e devi pagare
10.000 un osso buco, la legge è molto chiara e le sentenze sono
state, in materia sono chiarissime, deve essere fatto rispettare il
prezzo affisso. Crétier è un albergatore, per fortuna che non fa
pagare quei prezzi lì, però dico lui sa benissimo come vanno queste
cose.
Montesano (P.S.D.I.)
- Allora chiudiamo questo argomento,
mettendo ai voti la delibera, chi è favorevole alzi la mano.
Contrari? Astenuti? Il Consiglio approva.
Io vorrei, prima di chiudere questa seduta pomeridiana,
ritornare sull'argomento, sull'oggetto n. 9 che è rimasto da
votare, è vero, soltanto che la risposta a chi la doveva dare il
Presidente? La risposta poi gliela dà, la votiamo.
