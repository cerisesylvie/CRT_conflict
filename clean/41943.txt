Classificazione
ENTI LOCALI



Oggetto del Consiglio n. 953 del 19 settembre 2019 - Resoconto
OGGETTO N. 953/XV - D.L.N. 34: "Disposizioni urgenti per il
reclutamento di segretari degli enti locali della Valle
d'Aosta".
Rini (Presidente)
- Possiamo passare al punto numero
61.01 all'ordine del giorno. Per l'illustrazione la parola al
collega Daudry.
Daudry
(AV)
- Il presente disegno di legge,
composto di 12 articoli, compresa la clausola d'invarianza
finanziaria e la dichiarazione d'urgenza, risponde all'esigenza di
consentire la piena copertura dei posti di segretario, anche in
vista dell'approssimarsi delle elezioni comunali del 2020, a tal
fine disciplinando l'avvio e lo svolgimento della procedura
concorsuale per il reclutamento di nuovi segretari comunali, come
già previsto dalla legge regionale 10/2015. Il disegno di legge è
il frutto del lavoro di diversi tavoli, tecnici e politici - ne
approfitto per ringraziare per l'impegno profuso - che in questi
ultimi mesi hanno affrontato l'annosa e nota problematicità
segnalata e, recentemente ribadita, con identica forza sia
dall'agenzia dei segretari che dai rappresentanti degli enti
locali. Entrambi gli enti, infatti, hanno manifestato
all'Amministrazione regionale la necessità, dovuta in particolare
ai recenti e prossimi pensionamenti che investono la categoria, di
reperire nuove figure di segretari comunali, avviando il concorso
in tempo utile con l'auspicio di garantirne la conclusione prima
delle elezioni comunali della prossima primavera. Va sottolineato,
affinché ciò non abbia a ripetersi, come il presente disegno di
legge arrivò in aula lo scorso mese di luglio, assieme a cinque
emendamenti, senza le necessarie e doverose audizioni, in
particolare quelle dei portatori d'interesse e dei dirigenti
regionali. Inoltre, l'assemblea del CPEL ha esaminato la proposta
del disegno di legge nella riunione del 19 luglio scorso,
esprimendo parere favorevole, anche in virtù del fatto che le fu
anticipata la
ratio
di quegli emendamenti, che oggi sono
stati assorbiti dal testo approvato dalle commissioni. Oggi questo
percorso può pertanto dirsi ultimato e siamo pertanto a sottoporre
all'aula il testo di legge composto da 12 articoli.
L'articolo 1 esplicita l'oggetto del disegno di legge e le
modalità di espletamento della procedura concorsuale da parte
dell'agenzia dei segretari, che se ne assume l'onere
finanziario.
L'articolo 2 prevede che la procedura concorsuale deve essere
avviata dall'agenzia entro trenta giorni dell'entrata in vigore
della legge e stabilisce il criterio del calcolo per la
determinazione dei posti di segretario messi a concorso.
L'articolo 3 prevede che la procedura concorsuale consiste in un
corso-concorso le cui modalità di svolgimento sono definite dal
bando, in conformità a quanto previsto dalla legge e che, per la
partecipazione allo stesso, è richiesto il possesso della laurea
magistrale e dei requisiti previsti dalla normativa regionale
vigente per l'accesso alla qualifica unica dirigenziale, come
peraltro già previsto dalla legge 46 del 1998.
L'articolo 4 stabilisce che il corso-concorso è preceduto
dall'accertamento della conoscenza della lingua francese o italiana
e da una prova preselettiva avente lo scopo di selezionare i
candidati che hanno accesso alle successive fasi del
corso-concorso, in aggiunta ai soggetti che, entro i limiti massimi
(50% del numero dei posti del corso e secondo le modalità stabilite
dalla legge), sono esonerati dalla prova preselettiva, essendo loro
riconosciuta la formazione e/o la professionalità già acquisita
quali segretari di ente locale.
L'articolo 5 disciplina il corso di formazione, stabilendo il
numero massimo di candidati ammessi allo stesso, la durata del
corso di formazione (almeno 120 ore di lezione e la frequenza
minima obbligatoria per l'ammissione dei candidati alle prove di
concorso: 80%) è ridotta al 50% per i soggetti esonerati dallo
svolgimento della prova preselettiva, di cui sopra.
L'articolo 6 disciplina le prove di concorso e la valutazione
delle stesse stabilendo che la graduatoria definitiva del concorso
è approvata dal Consiglio di Amministrazione dell'agenzia e ha
durata triennale, decorrente dalla data di approvazione.
L'articolo 7 disciplina l'assunzione dei vincitori del
corso-concorso, stabilendo che gli stessi sono iscritti all'Albo ai
sensi dell'articolo 1, comma 5 della 46/98, senza diritto di
trattamento economico, e che è conferito loro alla pari degli altri
soggetti già iscritti all'Albo, ai sensi del medesimo articolo,
l'incarico di segretario di Ente locale della Valle d'Aosta secondo
le modalità di scelta rispettivamente stabiliti agli articoli 2,
comma 1, della legge 10 del 2015 e 18 del regolamento regionale
4/99 con priorità rispetto ai soggetti iscritti all'Albo ai sensi
dell'articolo 1, comma 6, sempre dalla legge 46/98, ai quali
l'incarico di segretario di Ente locale resta conferibile nei casi
di supplenza o reggenza per la copertura dei posti vacanti, laddove
il numero dei posti sia superiore al numero dei soggetti iscritti
all'albo, sempre ai sensi dell'articolo 1, comma 5. In questo
articolo viene, inoltre, precisato che il rapporto di lavoro con
l'agenzia, con il conseguente diritto al trattamento economico
corrispondente, s'instaura solo con la sottoscrizione del contratto
individuale di lavoro relativo al primo incarico di segretario di
ente locale della Valle d'Aosta e, quindi, non alla data
d'iscrizione all'albo.
L'articolo 8, invece, regola l'utilizzo della graduatoria per
l'assunzione a tempo indeterminato, stabilendo che gli idonei al
corso-concorso, ogni qualvolta vi sia la necessità di ricoprire un
posto di segretario di ente locale della Valle d'Aosta, resosi
vacante nel periodo di validità triennale della graduatoria, sono
iscritti all'Albo, ai sensi dell'articolo 1, comma 5, della 46 del
98 mediante utilizzo a scorrimento della graduatoria stessa. Al
comma 2 si prevede che, in ogni caso, gli idonei al concorso
possano chiedere di essere iscritti all'albo ai sensi dell'articolo
1, comma 6, a far data dell'approvazione definitiva del
concorso.
L'articolo 9 dispone in merito al tutoraggio, obbligatorio per
il soggetto incaricato a segretario di Ente locale della Valle
d'Aosta, salvo gli esoneri motivatamente disposti con propria
deliberazione.
L'articolo 10 contiene le disposizioni finali, tra cui, al comma
4, una generale norma di rinvio alle disposizioni attualmente
vigenti in materia, per tutto quanto evidentemente non diversamente
disciplinato. Al comma 1 prevede che, per lo svolgimento della
prova preselettiva e del corso di formazione, l'agenzia possa
avvalersi della collaborazione del consorzio degli enti locali
della Valle d'Aosta, CELVA, previa stipulazione di apposita
convenzione. Il comma 2 prevede, invece, per lo svolgimento
dell'accertamento della prova di lingua francese o italiana e delle
prove di concorso ivi compresa la nomina delle relative commissioni
esaminatrici, che l'agenzia possa avvalersi della struttura
regionale competente in materia di concorsi, anche qui previa
stipulazione di convenzione. Infine, al comma 4 si precisa che,
nelle more dell'espletamento della procedura concorsuale continua a
trovare applicazione l'articolo 18 della legge 13 del 2019, che
consente di conferire ai soggetti iscritti all'albo, ai sensi
dell'articolo 1, comma 6, l'articolo di segretario di Ente locale
al fine della copertura dei posti vacanti, sempre anche in deroga
ai limiti previsti dall'articolo 2, comma 6, della legge del
2015.
L'articolo 11, infine, reca la clausola d'invarianza finanziaria
e l'articolo 12 la dichiarazione d'urgenza.
Presidente
- È aperta la discussione generale. Chi
intende prendere la parola? La parola al collega Bianchi.
Bianchi
(UV)
- Solo per chiedere una sospensione
per una riunione di maggioranza per verificare gli emendamenti
presentati.
Presidente
- Il Consiglio è sospeso.
La seduta è sospesa dalle ore 16:03 alle ore 16:28.
Rini (Presidente)
- Possiamo riprendere i lavori,
Colleghi. Ricordo che siamo in discussione generale. La parola al
collega Sammaritani.
Sammaritani (LEGA VDA)
- Ho sentito la relazione del
collega Daudry, e faccio una doverosa premessa perché in questa
fase di discussione generale dove affronterò tutti i vari temi, le
tematiche che questa proposta di legge ci propone, parlo a nome di
tutta questa parte della dell'aula consiliare, quindi parlo a nome
di Lega, parlo a nome di MOUV', e parlo a nome anche di Valle
d'Aosta Che Cresce del consigliere Restano perché tutti quanti
abbiamo una precisa e netta convinzione, che poi è quella che
avevamo già espresso molto chiaramente a luglio, con delle modalità
che forse sono state un po' strumentalizzate da parte della
maggioranza, nel senso di far apparire come una opposizione un po'
fine a se stessa, ostruzionistica, ma in realtà ostruzionistica era
soltanto la modalità, non certo la finalità, che è evitare che
venga promulgata una legge che, come direbbe Manzoni "non s'ha da
fare", o quantomeno non s'ha da fare in codesto modo", cioè non
s'ha da fare con queste modalità che invece la maggioranza vuole
sottoporci oggi. Il fatto che non fossero state fatte le audizioni
chiaramente era una cosa abbastanza seria, ma all'esito di quelle
audizioni abbiamo visto che, di fatto, il disegno di legge è, se
possibile, addirittura peggiore di quello di prima. È chiaro che
non è che siamo certamente soddisfatti. Quindi doverosa premessa,
lo ribadisco, è che per tutti noi questa legge non si deve fare.
Non si deve fare in questo momento e non si deve fare in questo
modo. Allora faccio una premessa appunto di ordine generale, perché
chi sta fuori da questa quest'aula capisca di cosa stiamo parlando,
si tratta di un argomento tecnico e quindi è giusto fare anche
delle premesse di ordine generale, che possano dare un
inquadramento al tema.
Come si diventa segretario comunale in Italia? In Italia, il
riferimento è una legge del 97, quindi praticamente quasi coeva
alla nostra, che è del 98, la 46/98 regionale. Intanto bisogna
avere, per fare il segretario comunale un diploma di laurea in
giurisprudenza, in economia e commercio o in scienze politiche e
bisogna vincere un concorso pubblico con tante materie, sono circa
diciassette da sapere, da conoscere e su cui verte la prova:
giurisprudenza, economia e commercio, materie di scienze politiche,
quindi materie giuridiche, materie economiche, materie gestionali e
di risorse umane. Il superamento del concorso dà la possibilità di
partecipare a un corso-concorso selettivo di formazione, un
corso-concorso, che dura la bellezza di nove mesi a cui seguirà poi
un praticantato (quindi un tirocinio vero e proprio) di tre mesi
presso uno o più comuni. Poi alla fine di questo tirocinio e di
questo corso di nove mesi, si discute una tesi e si fa una prova
orale. Per esempio in Trentino-Alto Adige questo corso di
preparazione in materie specifiche e tecniche (come è giusto che
sia, vista la funzione dei segretari) si articola su 450 ore, a
fronte (lo dico già da adesso) delle 120, che poi vanno ridotte
addirittura alle 60 previste dalla legge che ci state proponendo.
Allora, al termine di questo corso-concorso si ottiene
un'iscrizione all'albo, che distingue tre categorie: fascia C B e A
e, solo quando si entra poi nelle fasce B e A, si diventa a tutti
gli effetti un dirigente, si assume la qualifica dirigenziale.
Benissimo, invece, in Valle d'Aosta la situazione è un po' diversa:
ci sono segretari laureati, che hanno superato un pubblico
concorso, addirittura ministeriale, ci sono segretari anche privi
del diploma di laurea, che non hanno superato alcun concorso di
livello dirigenziale e sono i segretari comunali che svolgevano
queste funzioni con la legge 46/98 che sono stati poi inseriti in
una qualifica dirigenziale con una sorta di sanatoria già allora.
Bene, se alcuni segretari comunali, che hanno questa qualifica, non
sono incaricati presso qualche comune, sono collocati in
disponibilità presso l'agenzia e sono pagati, naturalmente a carico
della spesa pubblica, dai comuni che vanno in riparto fra loro,
quindi tutti i comuni appunto contribuiscono a questo fondo, che
paga questi segretari, che a volte non vengono neanche incaricati,
a discapito loro ma a favore di quelli dell'Albo secondo. Nell'anno
2005 è stata creata la famosa parte seconda dell'Albo, quella
appunto in cui sono iscritti i dirigenti regionali e anche i
funzionari di Amministrazione, quindi abbiamo questa particolarità:
Albo Primo, Albo Secondo. Albo Primo: a tutti gli effetti segretari
comunali, che sono entrati (come abbiamo detto prima concorso
ministeriale o comunque successivamente con quella sorta di
sanatoria) e gli altri, invece, persone che sono iscritte perché
hanno dei requisiti e fanno parte del comparto. Poi c'è da chiarire
ancora che già queste anomalie, questa situazione dell'Albo secondo
ha creato delle problematiche poi con la legge 10/2005, si è
stabilito quali sono le condizioni per le nomine, facendo tra
l'altro dei bei pasticci (perché lo abbiamo visto in passato), c'è
stata la questione delle nomine che dovevano essere fatte a seconda
degli ambiti territoriali, cioè della grandezza dei comuni,
partendo all'incontrario, cioè nominavano prima i sindaci dei
comuni più piccoli e poi dopo, a salire, quelli dei comuni più
grandi o una logica particolare per cui era necessario nei comuni
più piccoli magari che il segretario, punto di riferimento
dell'Amministrazione - e questo è un dato fondamentale - fosse
persona di nomina fiduciaria, come è giusto che sia da parte del
sindaco e come è tuttora, si chiama il cosiddetto spoil-system,
cioè è il sindaco che si sceglie fiduciariamente il segretario
perché il segretario ha appunto una funzione fondamentale
all'interno dell'amministrazione comunale. Un sistema che però non
ha funzionato perché ha avuto delle criticità tanto che, anche
nell'ultima tornata, quella delle amministrative passate, quelle
del 2015, molto spesso questo sistema è stato violato perché gran
parte di queste nomine sono avvenute in modo improprio. Ma questo
lo vedremo successivamente quando entreremo proprio più nel
dettaglio Cosa è importante a questo punto ricordare? Quale
dovrebbe essere l'interesse della politica. Siamo qui a fare una
legge in una materia complessa, che ha dato luogo a molte criticità
e che nel passato ha creato dei problemi agli enti locali, che ha
dimostrato di non essere così funzionale, che non ha funzionato
bene e, per questo motivo, già da qualche mese i nostri gruppi
hanno proposto una revisione della legge 6/2014, quella sugli enti
locali, perché appunto abbiamo rilevato (ma lo sappiamo tutti,
credo su questo ci sia condivisione unanime) che in realtà quella
legge va rivista, va ricalibrata e va rimodulata. Noi abbiamo detto
già a luglio: "Fare questa legge adesso in urgenza, in modo un po'
così improvvisato - quasi per rimediare un problema che in realtà
trova le sue origini non solo nel reclutamento di questi singoli
segretari, che vorremmo andare a reclutare con questa legge - è
sbagliato, perché non crea i presupposti per risolvere il
problema", cioè non dà la soluzione al problema. Come per costruire
una casa si parte dalle fondamenta, anche qui si deve partire dalla
legge 6 e poi intervenire in modo più organico anche attraverso il
sistema di reclutamento e soprattutto, non tanto e solo del
reclutamento, ma poi dell'utilizzo di queste graduatorie, di questi
risultati e di questi corsi-concorsi. Qualche cenno l'ho già dato
ma comunque ci arriveremo poi in modo più analitico.
Quale dovrebbe essere l'interesse, quindi, della politica, del
nostro ruolo? Dare avvio a una procedura concorsuale, che è attesa
di fatto da decenni addirittura, per selezionare i segretari
comunali sulla base della meritocrazia, della preparazione
specifica e delle capacità. Selezionare segretari comunali che
abbiano le conoscenze tecniche e giuridiche necessarie per lo
svolgimento delle mansioni e delle funzioni che sono assegnate loro
dalla legge. Perché, cosa fa il segretario comunale? Ha dei compiti
di collaborazione, di assistenza giuridico-amministrativa nei
confronti degli organi elettivi dell'ente, ha una funzione di
supporto tecnico, di verifica del parametro di conformità dell'ente
locale alla legge Quindi valuta quando l'ente locale opera
conformemente alla legge, questo è un ruolo fondamentale, in più in
Valle d'Aosta (cosa che non c'è da altre parti), il segretario
comunale è pure chiamato a esprimere il parere di legittimità sugli
atti degli organi collegiali, quindi ha un ruolo estremamente
delicato: il parere di legittimità è evidente che vuol dire
"conformità degli atti amministrativi alla normativa vigente". E
poi ha anche dei compiti notarili, addirittura, perché il
segretario comunale roga tutti i contratti dell'ente pubblico, fa
lui da ente rogante, sostituisce il notaio, quindi, figuriamoci,
autentica le scritture private e gli atti unilaterali
nell'interesse dell'ente; praticamente, come dicevamo, le funzioni
di notaio. Discende da tutta questa elencazione evidentemente che
tale incarico non possa prescindere da una formazione giuridica ed
economica del segretario comunale, come peraltro è richiesto in
tutte le altre regioni d'Italia, in tutto il resto di Italia,
compresa (come dicevamo prima, l'abbiamo citata) la legge del
Trentino-Alto Adige.
Cosa deve fare il buon politico, secondo noi? Deve garantire
pari condizioni a tutti i concorrenti, evitando favoritismi e/o
sconti a qualcuno solo in forza della posizione dell'incarico che
ricopre, magari anche solo da qualche giorno, ecco, questa è una
delle criticità. Perché prima ho detto che la legge che avete che
avete portato oggi in aula è addirittura peggiore di quella di
luglio? Perché a luglio, l'articolo (se non erro) il 3, che elenca
una serie di lettere (A B e C), che corrispondono alle categorie di
soggetti che a vario titolo verranno esentati dalla prova
preselettiva e verranno addirittura poi avvantaggiati nel numero di
ore di corso, che potrà essere la metà di quelle 120 ore di cui
parlavamo prima - molto diverse dalle 450 del Trentino, torno a
ripetere, o dei nove mesi della normativa nazionale - ecco, in
quell'elenco prima non c'era la lettera C, adesso c'è. La lettera C
dice che una persona che svolga le funzioni di segretario comunale
da un giorno, purché quel giorno sia anteriore alla pubblicazione
del bando di concorso nel BUR, nel Bollettino Ufficiale, ecco
quella persona è esentata dalla preselezione ed è esentata anche
dal 50% delle ore di corso, quindi noi stiamo andando al contrario.
Alla faccia della meritocrazia! Alla faccia della preparazione!
Anche a questo proposito apro una parentesi: che poi gli enti
locali manifestino un loro favore su una legge di questo genere,
perché poi toccherà a loro reclutare appunto i segretari comunali,
che dovranno dare parere di legittimità sui loro atti, rogare i
loro atti e via dicendo, mi sembra abbastanza contraddittorio o
comunque superficiale! Cosa dovremmo poi fare attraverso questa
norma? Selezionare un numero di segretari sufficienti a coprire le
sedi di segreteria che vi saranno nel 2020, con l'auspicio che vi
siano sufficienti idonei, anche per far fronte ai bisogni del
prossimo triennio senza dover fare un nuovo costosissimo concorso?
Ma allora vediamo questo aspetto: noi cosa sappiamo oggi? Sappiamo
che a maggio del 2020 le sedi di segreteria saranno diverse da oggi
- lo sappiamo perché abbiamo visto, e torniamo a collegarci al
discorso della legge numero 6/2014, perché quella legge abbiamo
visto che non funziona, non funziona bene e gli enti locali si sono
lamentati di questo malfunzionamento - e allo stato è impossibile
determinare o sapere quali saranno gli ambiti territoriali che si
assoceranno. Quindi non sappiamo se i posti che adesso, pare,
verranno messi a concorso con questa legge, sette od otto, un
numero di questo genere, saranno sufficienti. Anzi, abbiamo quasi
la certezza, se non la certezza totale complessiva, che in realtà
questi posti saranno molti di più: saranno quindici, forse
addirittura venti! Quindi noi adesso avviamo una procedura
selettiva per fare fronte a questa presunta urgenza per nominarne
otto, per trovarne otto, che poi in realtà dovranno essere quindici
o venti, ma ormai il concorso sarà già stato fatto!
Quindi è urgente, dite voi, fare il concorso; in realtà, meglio,
a luglio quando abbiamo parlato di questa cosa, di quest'urgenza,
che si era manifestata improvvisamente, si era detto - almeno il
presidente Fosson così aveva detto - che era soprattutto per far
fronte a una situazione di alcuni comuni e allora, appunto nel
Consiglio di luglio, avevamo rimediato con quell'emendamento, con
quell'articolo che avevamo aggiunto dalla legge di Bilancio e
avevamo scritto che si poteva derogare alla quota a cui attingere
dall'Albo secondo per far fronte a queste criticità; questo era il
modo per superare l'urgenza, la criticità attuale, dicendo che però
poi la legge andava meglio pensata e meglio proposta, invece in
realtà ce la siamo visti sottoporre, in modo un po' surrettizio
devo dire, lunedì, l'altro giorno, all'inizio di questa settimana,
quindi due giorni prima di questo Consiglio. Vi ringrazio perché
così abbiamo dovuto lavorare di notte per fare anche gli
emendamenti, eccetera. A maggio non si tratterà più di incaricare
otto, nove segretari con tutta certezza, ma molti di più, forse
quindici, forse venti. Sarebbe auspicabile e normale, in un sistema
normale, poter incaricare i vincitori e idonei e non persone che
non hanno mai superato una prova concorsuale specifica. Però noi il
concorso lo facciamo oggi con un fabbisogno stimato di otto, quando
invece sappiamo già da adesso che probabilmente non saranno otto.
Proseguendo sulle necessità o comunque le linee sulle quali si deve
muovere un buon politico, sarebbe da consentire ai sindaci di
nominare il segretario nel rispetto del principio dello
spoil-system, come dicevo prima, e nominarlo in tempi brevi, senza
dover aspettare che i comuni più piccoli decidano se con chi
convenzionarsi e se quale segretario nominare perché questo è
inconciliabile con le procedure inventate dalla legge 10/2015 e qui
richiamate in questa legge dall'articolo 2. Nel 2015 appunto, come
accennavo prima, le nomine furono fatte a oltre quattro mesi dalle
elezioni, questo non è un principio di buona amministrazione,
perché i sindaci, come sapete, appena s'insediano, hanno dei
termini molto stringenti per rivedere la loro pianta organica, per
rivedere le loro dirigenze. Se noi blocchiamo, attraverso questo
sistema - il sistema appunto della scelta fatta con queste
modalità, che risale alla legge 10 - creiamo delle grosse
disfunzioni nell'ambito degli enti locali. Dicevo, appunto prima,
lo avevo accennato, ma adesso lo specifico, che questo criterio di
scelta che, secondo noi, è sbagliato, ma penso che questo sia un
concetto condiviso da tutti, ben diciassette sindaci e trentacinque
segretari del totale furono nominati saltando la fila. Quindi
questo sistema, che ci siamo dati, probabilmente anche per una
motivazione iniziale positiva, favorevole, in realtà ha creato dei
grossi disservizi e grosse problematiche applicative. Che cosa
possiamo aspettarci nel 2010? Solo a seguito di una revisione della
legge 6 si potrà ipotizzare quante e quali saranno realmente le
sedi di segreteria a maggio del 2020 perché, come dicevo prima,
attualmente con la legge in essere in questo momento non lo
possiamo stabilire. Solo dopo avere rivisto la legge regionale 6,
individuato il numero delle sedi di segreteria da coprire nel 2020,
verificato l'esito del pubblico concorso per l'accesso all'Albo
segretari, solo allora sapremo quanti sono i vincitori, quanti gli
idonei, se e quanti segretari, oggi iscritti alla seconda parte,
non abbiano superato detto concorso e quali scelte fare per
salvaguardare oltretutto la professionalità che tali funzionari
hanno maturato in questi anni. La proposta quindi è quella di
tornare alle modalità disciplinate nella normativa quadro sui
segretari, quelle appunto dell'articolo 3, della legge 46 del 98 e
dell'articolo 18 del regolamento 4 del 99. E qui ci sarà poi un
nostro emendamento. Come dicevo prima in premessa, abbiamo un'idea
molto chiara tutti noi, di tutti i gruppi che ho citato in esordio,
che questa legge non va fatta in questo modo e non va fatta adesso,
e poi abbiamo tentato, abbiamo fatto i vari emendamenti, visto che
siamo in minoranza, quindi immaginiamo come andrà a finire, per
cercare almeno di salvare il salvabile, per cercare di tamponare i
difetti più gravi di questa normativa qui proposta. Quindi
proponiamo di tornare a quel sistema di nomina, anche perché non si
può immaginare che, dopo la sentenza n. 23 del 2019 della Corte
Costituzionale, nel 2020 i sindaci siano ancora limitati nel
diritto di scegliere liberamente il segretario perché adesso con i
formalismi, con le procedure e i tempi che abbiamo, questo si
verifica e quindi si ha una violazione di quello che dicevamo è lo
spoil-system
, cioè la possibilità di scegliersi
fiduciariamente il segretario comunale. Poi chiaramente avremo e
abbiamo delle visioni diverse di lungo periodo, ma è proprio per
questo che occorre ragionare meglio su questa normativa, ci sarà
chi sostiene probabilmente che l'Albo secondo dovrà continuare a
esistere e chi, invece, come noi della Lega riterrà che l'Albo
secondo invece pian piano debba comunque scomparire come sistema di
nomina dei segretari, perché ha creato numerose criticità: abbiamo
visto che in passato segretari di Albo secondo sono stati nominati,
quando ancora avevamo in disponibilità segretari di Albo primo e
questo naturalmente è anche un danno economico, secondo noi, perché
si paga qualcuno che dovrebbe avere delle funzioni molto
importanti, apicali e in realtà lo si lascia magari in un ufficio a
fare le fotocopie, quindi è un sistema sicuramente che non può
continuare a funzionare così. Ma con questo intervento normativo,
in realtà, non si fa niente di tutto ciò, in realtà non
s'interviene laddove si doveva intervenire, si provvede soltanto a
fare un'ennesima sorta di semi-sanatoria un po' pasticciata; quindi
mi piacerebbe, e poi farò delle considerazioni anche sul corso, che
forse è uno dei temi di maggiore criticità, visto che ho ancora un
po' di tempo. Chiamiamo le leggi con il loro nome, smettiamola di
fare, come ci ha insegnato l'ex Primo Ministro Renzi che, se voleva
toglierci l'autonomia, ci diceva che stava facendo una legge e la
intitolava "A tutela delle autonomie", per esempio. Allora, questa
qui l'avete chiamata: "Disposizioni urgenti per il reclutamento di
segretari degli enti locali", chiamiamola piuttosto "disposizioni
frettolose per il mantenimento della farraginosa modalità di
reclutamento dei segretari degli enti locali", così almeno le
abbiamo dato il suo nome giusto, senza ambiguità, senza ipocrisie,
così è, volete farlo. Volete fare questa specie di sanatoria, che
manterrà tutte le criticità, che ancora oggi, che adesso ci sono e
così almeno siamo chiari con chi sta fuori da qua.
Alcune considerazioni finali, e poi parleremo ancora dei singoli
emendamenti, quindi si entrerà ancora nel tema più tecnico. Il
corso, come dicevo, abbiamo fatto le audizioni, giustamente come
diceva il relatore, e anche nelle audizioni addirittura il
rappresentante dei segretari di Albo secondo ci ha detto: "In
effetti questo corso, considerato che in Albo secondo ci sono anche
persone, - così come parteciperanno al corso-concorso, se la legge
sarà questa - persone che per esempio, adesso non voglio offendere
nessuno, ma sono magari laureate in filosofia", dico filosofia a
caso naturalmente, e si troveranno a fare per esempio, se
concorrenti normali, chiamiamoli così, sei ore e mezza di ciascuna
materia. Quindi un segretario comunale, un filosofo, che diventa
segretario comunale, con sei ore e mezza di diritto amministrativo,
altro che Bignami! Neanche l'impanatura proprio. E se poi fa già
parte adesso dell'Albo secondo o magari, addirittura, lavora da un
giorno come segretario comunale, perché avete messo anche la
lettera C, si farà tre ore e un quarto di diritto amministrativo;
quindi lui, con tre ore e un quarto di diritto amministrativo,
andrà a dare i pareri di legittimità, andrà a rogare gli atti, farà
tutte quelle cose che deve fare chiaramente il segretario comunale.
Auguri ai sindaci!
Speriamo che siano tanto fortunati o che trovino dei geni, cioè
dei filosofi che in tre ore e mezzo, tre ore e un quarto s'imparano
tutto il diritto amministrativo, ma non solo il diritto
amministrativo, che poi il diritto amministrativo ingloba in sé
anche componenti di diritto civile, sfumature anche penali qualche
volta, di responsabilità, eccetera, tutta una cosa di questo
genere. Questo è il modo in cui vogliamo arrivare a reclutare,
perché la legge a questo tende, i nostri futuri segretari comunali.
Allora io non mi preoccuperei tanto se questa fosse una legge che,
tutto sommato, prima o poi si può cambiare senza grandi conseguenze
perché certe parti di questa legge sicuramente incidono su porzioni
o normative che si possono modificare in futuro, tipo appunto la
scelta dei segretari, eccetera, ma il problema è che è una legge di
reclutamento, è una legge che, di fatto, sostanzialmente
regolamenta un concorso. Allora, una volta reclutati e una volta
fatti diventare segretari, costoro ce li teniamo per trent'anni, se
sono giovani. Quindi queste persone, dobbiamo veramente sperare,
che siano talmente brave che, non con il corso, ma molto dopo, con
la loro volontà, con la loro disponibilità, si mettano a studiare
per trasformarsi da filosofi, o da psicologi, in giuristi, in
economisti, in qualcosa di pochino più mirato, rispetto a ciò che
devono andare a fare. A parte il fatto che trovo un pochino,
davvero, non dico offensivo, perché non voglio appunto usare
termini che magari sono un po' impropri, però sarebbe opportuno che
ognuno facesse il proprio mestiere, cioè se si deve dare pareri di
legittimità, se si deve rogare atti, se si deve valutare la
conformità degli atti amministrativi alla legge vigente, forse,
appunto, sarebbe bene cercare persone che hanno una preparazione
scolastica adeguata, altrimenti cade un po' tutto questo principio.
Perché non mandiamo un avvocato a fare interventi chirurgici?
D'altronde, tre, quattro ore di corso e poi gli facciamo fare
un'appendicite, oppure uno, che vola in deltaplano, lo mettiamo su
un Boeing e gli diciamo: "Adesso pilota, che differenza c'è"?
Chiaramente è così. Per non condizionare i nostri enti locali, per
non metterli in grave difficoltà, io credo che una legge di questo
genere, appunto, vada meditata in modo più attento, ma non sono mie
opinioni, nostre opinioni, sono veramente dati di fatto; se noi
vediamo che a livello nazionale, a livello di altre regioni, ci
sono tutt'altre modalità per reclutare i segretari comunali perché
appunto è un ruolo molto delicato, non comprendo perché noi
dobbiamo comportarci in questo modo, farlo in modo così
raffazzonato, improvvisato, aprendo una sorta di via privilegiata a
qualcuno che, per carità, probabilmente avrebbe già di per sé le
condizioni perché, se fa il segretario comunale da tempo, ha
l'esperienza giusta, e magari è pure un architetto, ma sta facendo
bene da anni il segretario comunale, ma perché no? Ci mancherebbe!
Non vogliamo mica pregiudicare queste persone! Che facciano il loro
concorso, che si vadano a prendere questo benedetto titolo e
facciano i segretari fino alla fine della loro carriera, però,
attenzione, se vogliamo fare veramente della buona amministrazione,
forse sarebbe bene che, prima o poi, un punto venga messo. Non si
rimedia ai pasticci con altri pasticci, bisogna assolutamente dare
soluzioni di continuità, smettere di fare queste cose, facciamo una
cosa una volta fatta bene, pensandola bene.
Noi non siamo contro, questo non è un momento di opposizione
contro, è un momento di opposizione costruttivo, quindi non deve
passare questo messaggio, questa volta non abbiamo fatto
ostruzione, non abbiamo fatto nulla, cerchiamo però di ragionare in
modo diverso. Perché vogliamo a tutti i costi fare questa legge,
con quest'urgenza che, in realtà, di fatto, non c'è? Cerchiamo di
fare le cose fatte bene, ragioniamole meglio, io capisco che ormai
la strada l'avete presa e presumiamo che diventi anche un fatto un
po' difficile fare marcia indietro, però io credo che, davvero, per
il bene della nostra Regione, dei nostri enti locali, in
particolare, dove andiamo a toccare uno dei ruoli principali del
funzionamento dei comuni, si debba fare le cose con un po' più di
meditazione, con un po' più di attenzione, magari copiando anche
dagli altri, ma quando le cose degli altri sono fatte bene è anche
giusto e doveroso copiare, secondo me, non siamo a scuola, grazie a
Dio, e quindi possiamo anche permettercelo.
Presidente
- La parola al collega Gerandin.
Gerandin (MOUV')
- Ringrazio il collega Sammaritani per
l'esposizione, che ha fatto. Piccola premessa: partiamo da un
problema reale a cui, come al solito, si cerca di trovare una
soluzione all'ultimo momento. Tengo a ricordare una sollecitazione
che io stesso portai in questo Consiglio il 3 aprile 2019. Feci
un'interrogazione e sollevai quello che poteva essere un reale
problema, vale a dire avere dei segretari nominabili, dopo le
elezioni. In quella occasione lei, Presidente, mi rispose che
l'Agenzia è un ente autonomo, dotato di personalità giuridica, di
diritto pubblico e soprattutto la cui
governance
, per scelta
del legislatore regionale, è sostanzialmente affidata agli enti
locali. Concordo pienamente con quest'impostazione, è corretta
perché questo è quello che dice la legge 46, questo è quello che
dice il Regolamento 4. Anche perché l'agenzia è stata inadempiente
su quei corsi, che doveva fare e non li ha più fatti, e nella
risposta, nell'illustrazione, lei disse: "il presidente
dell'agenzia mi ha detto che, a suo avviso, le alternative e le
possibilità erano due: o una modifica legislativa oppure partire in
fretta con un nuovo concorso, su cui noi ci siamo detti
disponibili". È una posizione condivisibile al cento per cento
perché il ragionamento da cui noi partiamo in questo momento è che
a legislazione invariata, a seguito comunque della legge regionale
numero 10 del maggio 2015, della legge regionale 46 e del
regolamento 4, in questo momento per bandire un corso-concorso non
c'è bisogno di fare nessun testo di legge.
Siamo contenti e ringraziamo anche i dirigenti regionali perché,
a precisa domanda fatta: "a legislazione invariata c'era comunque
la possibilità di avviare questo corso-concorso?", ci fu risposto
che non c'erano problemi perché l'agenzia regionale dei segretari
cui fa capo la titolarità dei rapporti di lavoro con i segretari,
in quanto datore di lavoro degli stessi, può richiedere
all'Amministrazione regionale, previa stipula della convenzione,
che la procedura selettiva per la copertura dei posti sia bandita
tramite l'Amministrazione regionale stessa e, in tali ipotesi, a
differenza di quella precedentemente illustrata, l'agenzia comunica
alla struttura regionale in materia di programmazione e fabbisogno
risorse umane i dati per l'avvio della procedura selettiva sulla
base del proprio piano di programmazione del fabbisogno previa
approvazione del piano e delle procedure concorsuali e selettive
uniche del comparto con delibera di giunta regionale,
l'approvazione del bando precede l'indizione della procedura e la
gestione della stessa.
Questo semplicemente per dire che, partendo da un problema reale
sollevato in tempi non sospetti, torno a dire la data è il 3 aprile
e ci troviamo a settembre, senza nessun tono di polemica - l'ho
detto anche in commissione, ho avuto anche dei pareri da parte di
altri funzionari regionali che dicevano un'altra cosa, ci
mancherebbe - io rimango nella ferma convinzione che sia un disegno
di legge assolutamente non necessario per cui per un'urgenza vera
si poteva procedere benissimo con un corso-concorso, gestito in
piena autonomia dagli enti locali, dall'agenzia dei segretari e dal
consiglio permanente degli enti locali; questa è la premessa
necessaria perché poi, a fronte di tutto questo, sulla base di
quello diceva prima il collega Samaritani, noi davvero pensiamo che
approvare un disegno di legge che in questo momento tratti solo il
problema di segretari sia... soprattutto in un momento in cui noi
stessi abbiamo presentato, anche su richiesta da parte del
consiglio permanente degli enti locali, la revisione della legge 6.
Sulla base della revisione della legge 6 non sapremmo neanche quali
saranno le richieste effettive delle disponibilità e le necessità
effettive dei segretari comunali; potrebbero essere troppi,
potrebbero essere di meno, non lo sappiamo perché, modificando
l'obbligatorietà della gestione associata, se andremo in quella
direzione, non sapremo ancora - e non siamo in grado di sapere -
qual è la volontà degli enti locali. Detto questo, ci troviamo come
è un po' abitudine e consuetudine di questa Regione, a intervenire
d'urgenza su delle difficoltà oggettive del momento. In questo
momento in commissione abbiamo ferma la revisione della legge 6,
abbiamo ferma la legge per quello che riguarda lo status degli
amministratori, abbiamo ferma la modifica dell'elezione per quello
che riguarda l'elezione del Sindaco e del Consiglio. Questo per
dire che non c'è una visione di prospettiva, davvero si poteva
supplire a quest'emergenza senza fare una legge e cominciare tutti
insieme a lavorare su un testo di legge davvero forte, davvero
impattante. Lo dissi nell'altro Consiglio: il 3 di maggio del 2018
la Regione autonoma Trentino-Alto Adige ha approvato una legge, io
dico coraggiosa e importante, l'ha chiamata il Codice degli Enti
locali della Regione Autonoma Trentino-Alto Adige, è formata di ben
339 articoli, dove viene trattato tutto quello che riguarda gli
enti locali. Partiamo dalle autonomie funzionali dei comuni,
l'autonomia statutaria, la potestà regolamentare, l'emblema titolo
del comune, istituti di partecipazione del procedimento
amministrativo, circoscrizioni comunali, forme di collaborazione
intercomunali, servizi pubblici locali, organi del governo
(Consiglio, Sindaco e Giunta), status degli amministratori,
elezione del Sindaco, sistema elettorale, elettorato attivo,
elettorato passivo, organizzazione del personale, dirigenti e
funzionari dell'area direttiva e segretari comunali, di cui abbiamo
ben 33 articoli che vanno dal rapporto di lavoro fino al discorso
della nomina ma anche il periodo di prova, la mobilità tra i
segretari comunali e quant'altro, la contrattazione collettiva e
tutta la parte riferita alle responsabilità, ai controlli e alle
disposizioni in materia contabile.
Sarebbe un passo epocale per la Valle d'Aosta, ma se continuiamo
ad andare avanti a piccoli interventi anche quando non sono
necessari, perché, nella piena autonomia del Consiglio permanente,
soprattutto dell'Agenzia dei Segretari, si potevano indire... leggo
onde evitare che ci siano dei malintesi: "la legge regionale
15/2010 dice che l'Agenzia regionale dei segretari comunali degli
enti locali, entro dodici mesi dall'entrata in vigore della
presente legge, avvia le procedure concorsuali per esami per
l'accesso all'albo regionale segretari secondo le modalità
dell'articolo, regolamento 4/99. L'articolo 14 del regolamento 4
dice che all'albo si accede mediante concorso per esami, fatta
salva l'iscrizione effettuata ai sensi dell'articolo 31, il
Consiglio individua il numero delle sedi di segreteria da ricoprire
tramite procedura concorsuale, il bando di concorso deve contenere
le indicazioni dei numeri di posti da ricoprire ed è approvato dal
Consiglio in relazione a ciò che è evidenziato ai sensi del comma
2. Per cui non c'è assolutamente nulla che impedisse un percorso
del genere. Non solo, in questa legge andate anche a inserire il
discorso dell'utilizzo delle graduatorie a scorrimento. Io sono
assolutamente dell'avviso che sia lecito l'utilizzo del personale,
però attenzione: nel regolamento 4 c'era già scritto che l'agenzia
non può bandire nuovi concorsi in presenza di graduatorie valide.
Noi andiamo a riscrivere questo in un momento in cui siamo sotto
pendenza di un giudizio da parte della Corte Costituzionale
sull'utilizzo valido delle graduatorie. Davvero ogni tanto
cerchiamo di farci del male da soli; questo per dire che
l'emergenza c'è, sicuramente va fornita una soluzione, ma non
pensiamo che il fatto addirittura di prevedere in legge le modalità
per bandire un concorso o quant'altro possa portarci nella
direzione giusta. Si poteva arrivare alle stesse conclusioni,
responsabilizzando il Consiglio permanente degli enti locali e
l'agenzia dei segretari; non si è voluto fare questo percorso, non
so ancora il perché, poiché le giustificazioni che mi sono state
date in commissione, anche dai dirigenti, non mi hanno
assolutamente convinto su questa assoluta necessità di farlo.
Probabilmente qualcuno voleva togliersi delle responsabilità e
darle alla Regione, vedremo se poi l'esito di questo concorso sarà
come ci aspettiamo. Detto questo, abbiamo presentato due
emendamenti, - rimaniamo dell'idea che questa legge non sia da
presentare sicuramente non siamo d'accordo su questo testo di legge
-, sono due articoli, che cercano (se possibile) di ovviare ad
alcune delle difficoltà emerse. Se saranno accettati ci farà
indubbiamente piacere ma questo non cambierà il nostro giudizio
negativo sul complesso, sull'inutilità di questa parte proprio
perché avremmo gradito un percorso molto diverso: non siamo nella
situazione, come diceva prima il collega Sammaritani, dove magari
qualcuno iscritto il giorno prima della programmazione dell'atto,
magari ha una riduzione dei costi, ma c'è qualcuno che magari sono
dieci, quindici anni, che fa il segretario, e questo percorso
avrebbe potuto avere anche un altro esito e un'altra
valutazione.
Dalle ore 16:57 assume la Presidenza il vicepresidente
Distort.
Presidente
- Siamo ancora in discussione generale, ha
chiesto la parola il collega Bianchi.
Bianchi
(UV)
- Sicuramente, come è già stato detto
da chi mi ha preceduto negli interventi, è un'urgenza questa legge.
Mi è sembrato chiarissimo l'intervento del collega Sammaritani: ha
esplicitato tutta una serie di questioni sulla legge e quindi ha
esplicitato anche in maniera chiara qual è l'idea della Lega. Mi è
meno chiaro l'intervento del collega Gerandin. Spiego il perché.
Parto dal presupposto - come ci è stato detto e ricordato, anche
nelle audizioni - che è dal 1998 che non vengono più fatti concorsi
da segretario comunale, dall'altra parte ci viene anche
evidenziato, ed è stato detto anche da chi mi ha preceduto, che gli
attori di questa legge per il corso-concorso sono più di uno, cioè
vale a dire c'è l'Agenzia dei segretari, c'è il CELVA da una parte
e l'Amministrazione comunale dall'altra, quindi chiaramente anche
la situazione è poco chiara. Però anch'io, da ex sindaco - per
esempio, contrariamente a quanto ha detto il collega Sammaritani,
ma giustamente ognuno ha le proprie idee -, in base alla mia
esperienza parto dal presupposto che il segretario debba essere
fiduciario, chiaramente con una lista a scorrimento e via dicendo,
però parto dal presupposto che il sindaco, con il suo staff e con
la sua Giunta, scelga il segretario che è nell'elenco e che
chiaramente risponde ai requisiti che deve avere. Perché dico
questo? Perché a mio avviso è quello che succede
nell'Amministrazione regionale: cambiano i governi, cambiano i
dirigenti, questo è sotto l'occhio di tutti.
Quindi se attuiamo una situazione nelle Amministrazioni
comunali, vediamo di attuarla anche all'interno
dell'Amministrazione regionale. Visto che io parto dal presupposto
che, quando uno fa l'Assessore o fa il Presidente, o via dicendo,
possa scegliere il proprio staff all'interno degli elenchi delle
persone che hanno quelle professionalità, penso che le
Amministrazioni comunali possano fare la stessa cosa. Sono contento
che la prima cosa che il collega Gerandin ha detto sia stata: "È un
problema reale". Ne siamo tutti consapevoli, è un problema reale, è
un problema che avremmo potuto... qualcuno ha parlato di
ostruzionismo e, devo darne atto, è stato onesto, l'ha detto, l'ha
evidenziato: avremmo già potuto approvare questa legge nel mese di
luglio, in ogni caso abbiamo deciso a luglio di approvarla al primo
Consiglio utile dopo la pausa estiva e quindi, avendo ripreso i
lavori il 9, essendo il 18 il Consiglio, considerate le tempistiche
per le audizioni o comunque per quello che c'era ancora da fare,
sapevamo che ci sarebbe comunque stato poco il tempo. Torno al
problema reale, cioè all'urgenza. Mi chiedo: già da aprile, il
collega Gerandin, dice lui ha evidenziato questo problema: ma era
al governo prima, ci poteva pensare un anno prima! Ma questa è una
battuta. Torno al corso della parte seconda, corso della parte
seconda che è stato fatto negli anni addietro dove chiaramente per
la partecipazione a quei corsi, se non erro, era richiesta la
laurea magistrale, quindi vale a dire che tutti quelli, che hanno
fatto quel corso, e sono stati abilitati, hanno la laurea
magistrale; mi chiedo (ed è una domanda che rivolgo al Consiglio):
come mai dopo un corso di quel tipo non vi sia stato il concorso,
perché a questo punto avremmo potuto risolvere, molto
probabilmente, in parte l'urgenza di oggi. Non entro in merito
sulla legge, l'ha spiegata benissimo il relatore: è una legge
urgente, con cui dobbiamo dare delle risposte alle Amministrazioni
comunali perché il prossimo anno ci saranno le amministrative e c'è
appunto il rischio di non avere - a causa dei prepensionamenti, che
ci sono stati - quel numero di segretari di cui i sindaci avranno
bisogno. A mio avviso, a nostro avviso come gruppo dell'Union
Valdôtaine, questa legge dà sicuramente una risposta concreta, non
diciamo che sia il meglio che si poteva fare, ma sicuramente dà una
risposta chiara agli enti locali.
Termino dicendo che, ci sono stati tavoli, politici ma
soprattutto tecnici, e, quando parlo di tavoli non solamente
all'interno dell'Amministrazione regionale, ma proprio all'interno
degli Enti locali, io parto dal presupposto che la collaborazione
con gli enti locali dovrebbe essere più stretta, vale a dire che
non bisognerebbe sempre fare dei ragionamenti politici quando
all'interno degli enti locali vengono avanzate proposte approvate
all'unanimità e qui magari non vengono accettate.
Presidente
- È ancora aperto il dibattito generale. Ha
chiesto la parola la collega Pulz.
Pulz (ADU VDA)
- Secondo Ambiente Diritti Uguaglianza
Valle d'Aosta, il tema del reclutamento del segretario degli enti
locali valdostani fa da cartina di tornasole per valutare il
cattivo stato dell'autonomia. Da oltre un decennio, infatti, si
discute della necessità del concorso per i segretari; le leggi
regionali in materia prevedevano fin dall'origine tale obbligo, ma
chi governava e aveva la responsabilità di avviare il procedimento
evidentemente non ha voluto svolgere fino in fondo il suo dovere:
probabilmente risultava più favorevole al sistema politico
valdostano quella situazione indeterminata, quella nebbiolina e
l'utilizzo della cosiddetta seconda parte dell'albo dei segretari,
soggetti non garantiti dal rapporto con l'agenzia, e quindi
sottoposti a pressione da parte del politico di turno che, oltre a
scegliersi il segretario ne decideva anche l'eventuale riconferma.
Questo è un vincolo incredibile! Se si considera che il segretario,
che è il massimo dirigente del comune, ha anche il ruolo di garante
della legalità nell'ente locale, di responsabile
dell'anticorruzione, è evidente la criticità della situazione, che
ci pare intollerabile. Oggi lo stesso gruppo di potere, in alcuni
casi persino le stesse persone, quelle che dovevano legiferare per
avviare il concorso e che sono quindi responsabili dell'attuale
situazione di crisi, ci chiedono di votare la legge. Chi invece
oggi chiede rinvii, almeno così ci pare di aver capito, Lega e
satelliti, ha la sua parte di responsabilità, dato che ha pure
governato, è vero, per poco tempo. Quindi, per onestà
intellettuale, che per noi non sono termini con cui infarcire e
abbellire i discorsi, dobbiamo ricordare che i maggiori
responsabili sono i cosiddetti movimenti autonomisti. Lo stesso
CELVA, poi, - che, di fronte alla paralisi del sistema degli enti
locali, chiede a gran voce la legge -, per troppo tempo ha
preferito spingere per la nomina di segretari a tempo
determinato.
In ogni caso oggi finalmente abbiamo questa legge che segna un
punto di rottura, prevedendo finalmente un concorso e noi quindi
voteremo a favore di questa legge che, certo, arriva in ritardo,
che avrebbe potuto essere migliore, ma votiamo a favore perché non
si può non ascoltare la richiesta di aiuto che arriva da parte dei
sindaci e questi sindaci, almeno in parte, non sono gli stessi che
hanno supportato il sistema politico, che abbiamo appena descritto.
Però chiediamo alla maggioranza che dimostri in tempi brevi
un'uguale attenzione anche per un'altra richiesta degli enti
locali, cioè la radicale riforma della legge sull'associazione
obbligatoria tra gli enti e appunto tra i comuni, la famosa legge 6
che, senza le dovute risorse economiche e anche umane, si è
dimostrata un fallimento. Con lo spirito costruttivo, che ci
caratterizza, costruttivo, perché noi infatti diciamo "no" solo
quando serve perché "i no fanno crescere" diceva un saggio che ho
letto molto attentamente per educare mia figlia, noi proponiamo un
emendamento per garantire agli enti locali dirigenti qualificati e
adeguati al difficile compito che li attende e devo dire, un po' a
denti stretti, che - per una volta almeno e pure da laureata in
filosofia e storia - sono d'accordo col collega Sammaritani e pure
con i suoi vicini di banco. L'articolo dedicato alla modalità di
svolgimento della procedura concorsuale attualmente (come è già
stato ampiamente spiegato e ne abbiamo già ampiamente parlato pure
in commissione) dice che per la partecipazione al corso-concorso ci
vuole la laurea magistrale e i requisiti previsti dalla normativa
regionale vigente per l'accesso alla qualifica unica dirigenziale.
Anche noi, come abbiamo detto più volte, appunto, ma senza
suscitare nessun tipo di entusiasmo, proponiamo questo emendamento,
questa modifica, però ci riproviamo, così ci potete dire che siamo
paranoici: per la partecipazione al corso-concorso diciamo che
dovrebbe essere richiesto il possesso della laurea magistrale in
giurisprudenza o in economia commercio o in scienze politiche e i
requisiti previsti appunto dalla normativa vigente per l'accesso
alla qualifica unica dirigenziale.
Questo è un ragionamento di una logicità impressionante,
di cui sarebbe molto contento sempre il sommo Aristotele perché il
ruolo del segretario richiede un'adeguata formazione innanzitutto
giuridica, e non è acquisibile con un mero corso e questa
formazione però indispensabile come l'aria perché si tratta di
assicurare la conformità dell'attività amministrativa alla legge,
allo Statuto Speciale, ai regolamenti.
È chiaro che poi nella realtà ci sono le eccezioni, ci sono
bravi, anche bravissimi segretari che non hanno quel tipo di
lauree, ma sono appunto le famose eccezioni che confermano la
regola. Noi crediamo, e l'abbiamo detto già tante volte che la
nostra autonomia dovrebbe essere utilizzata per fare meglio, per
elevare gli standard di qualità. In tutta Italia, anche là dove ci
sono le autonomie speciali, tra i requisiti per diventare
segretario ci sono appunto le lauree che abbiamo detto, quelle tre
tipologie, che noi vogliamo logicamente introdurre con il nostro
emendamento. Non si capisce perché la Valle d'Aosta debba
differenziarsi, e spesso in peggio. La norma dovrebbe essere
generale, quindi il dubbio, che sorge spontaneo e che dobbiamo però
fare in modo di riuscire a contrastare, è che si voglia continuare
a garantire alcune posizioni di rendita, ma i cittadini onesti sono
stufi, ve lo dico anche in francese così è più chiaro, ne hanno
"ras-le-bol" di questi sistemi, se possiamo andare oltre, vi
ringraziamo.
Presidente
- Ha chiesto la parola il collega segretario
Vesan.
Vesan
(M5S)
- Già in commissione il nostro
movimento si è astenuto nei confronti della proposta di legge
presentata; sulla scorta del nostro voto in quest'aula rimaniamo
con significative perplessità, anche in funzione degli emendamenti
presentati, alcuni secondo noi assolutamente condivisibili o
comunque traccia o primo passo per un significativo miglioramento
di questa legge. Siamo rimasti un po' sorpresi che, a seguito della
relativamente lunga sospensione, immaginiamo per discutere gli
emendamenti, la maggioranza non abbia ancora espresso un parere su
quello che intende fare nei confronti di questi emendamenti e
quindi attenderemo quest'informazione per decidere quale sarà il
nostro parere nei confronti di questa legge.
Due sole considerazioni: la proposta di emendamento presentata
da ADU e anche la prima proposta di emendamento presentata dal
Lega, anche se non mi è perfettamente chiara, vanno nella direzione
di restringere il titolo di studio previsto. Il titolo di studio
previsto presuppone la possibilità di riconoscere del merito a una
precisa qualifica; il fatto di fare una legge a sanatoria che però
di fatto fa reclutamento per l'intera vita lavorativa di qualcuno
secondo noi non è la direzione corretta. Siamo assolutamente più
favorevoli al fatto che questo consiglio espliciti la propria
autonomia, magari tentando questa lotta su una norma forse
anticostituzionale, che è quella della graduatoria a scorrimento
triennale, perché effettivamente ha un significato vero il fatto di
risparmiare, soprattutto ai nostri concittadini, le spese per un
concorso che deve essere fatto figura per figura. Vero è che
l'obiezione principale, fatta anche dalle altre forze politiche,
cioè: "facciamo una legge senza aver messo mano alla legge 6/2014",
è effettivamente un azzardo sostanzialmente, perché, con le attuali
proposte di revisione della legge 6, sia presentate dalle forze
politiche che dai singoli comuni, che vanno nella direzione
dell'eliminazione dell'accorpamento delle funzioni in modo
obbligatorio, è chiaro che ci troviamo a fare un reclutamento che
rischia di essere assolutamente insufficiente, assolutamente
insufficiente già per l'anno prossimo, figuriamoci poi se pensiamo
di usare la graduatoria per tre anni e, in considerazione di
questo, nulla c'è all'interno del testo della legge, anzi abbiamo
tenuto forse delle maglie un po' larghe, sperando che questo faccia
partecipare più persone, però non è la
ratio
per avere un
buon servizio. Il collega Bianchi parla di questa procedura, dello
spoil-system, all'interno dell'Amministrazione regionale, cioè
arriva il nuovo capo e cambia tutti i sottocapi, è una procedura
assolutamente americana, assolutamente e particolarmente diffusa e
condivisibile, però porta un legame particolarmente stretto, in
alcuni casi addirittura parentale, tra la figura
dell'amministratore e la figura dirigenziale che, secondo noi,
sarebbe invece assolutamente da evitare. È importantissimo che in
un comune all'interno del quale, salvo il comune di Aosta, l'unica
figura dirigenziale è il segretario comunale - nell'Amministrazione
regionale tutti quelli iscritti all'albo dei dirigenti regionali
rimangono comunque quale bacino fruibile - stiamo parlando
dell'unica figura dirigenziale all'interno della struttura
comunale, se non ai sensi della legge 6/2014, l'unica che c'è
all'interno di due o tre comuni, ebbene il fatto che questa sia una
persona tristemente vincolata nei confronti del suo incarico a
seconda di chi vince le elezioni comunali fa sì... non so come
dire, adesso mi spiace usare le parole già usate dalla collega
Pulz, ma diciamo che i suoi oggettivi pareri sulla legittimità
siano spesso e volentieri vincolati dall'interesse nei confronti di
un atto piuttosto che di un altro da parte dell'amministratore. Un
esempio di questo lo si può trarre dal fatto che, grazie
all'aggiornamento della legge a seguito della 6/2014, sia stato
individuato con la legge 10/2015 un nuovo criterio per la selezione
dei segretari, criterio - anche in questo caso, che viene
richiamato, o meno, a seconda degli emendamenti - che stabilisce
che hanno la precedenza nella scelta dei segretari le associazioni
di comuni più piccoli, peraltro norma assolutamente folle visto che
discende da una legge che doveva favorire l'accorpamento dei comuni
in modo da realizzare delle strutture economicamente compatibili
con le economie di scala. Il fatto che ci siano degli
atout
e dei vantaggi a favore delle associazioni più piccole ha fatto sì
che alcuni comuni si siano accorpati appositamente con altri più
piccoli per potersi scegliere prima il segretario E che cosa è
successo, una volta che hanno potuto esplicitare questa loro
funzione? È successo semplicemente che i primi segretari scelti dai
comuni più piccoli, che godevano di questo fattore di precedenza,
sono stati, sostanzialmente, tutti quelli che si potevano prendere
dalla parte seconda della graduatoria che permetteva (dispiace
dirlo) un vincolo più stretto fra l'amministratore e il dirigente.
Ecco, personalmente, noi probabilmente vorremmo mettere mano alle
6/2014 e, se vogliamo stabilire un criterio di precedenza - che non
sia il mercato del bestiame in quei 60 giorni di tempo per la
nomina del segretario, previsti invece dalla norma del 98 -
potrebbe essere invece quello contrario, cioè che la precedenza
viene assegnata agli enti territoriali più grandi che sono quelli
che hanno in realtà la necessità di un servizio di qualità
maggiore; potrebbe essere il fatto che siano obbligati a scegliere
prima dalla parte prima e poter fruire della parte seconda
solamente nel caso di reggenza o di necessità di sostituzioni.
Invece, senza l'ultimo degli emendamenti di MOUV' e Gruppo Misto,
probabilmente ci ritroveremmo ancora, qualora da questo concorso
escano meno segretari di quelli strettamente indispensabili, a
dover comunque continuativamente fare ricorso ad altri tipi di
reclutamenti che non sono quelli per i quali facciamo questo
corso-concorso. Sulla scorta di questo, il nostro movimento rimane
in attesa di sapere quali sono le intenzioni di questa maggioranza
nei confronti di queste proposte normative; naturalmente, se nei
confronti degli emendamenti da parte della maggioranza non ci sarà
alcuna presa di posizione ma il rigetto automatico di tutto quanto,
perché si vuole portare avanti, se vogliamo, un testo
sostanzialmente basato sulla fiducia nei confronti della
maggioranza, il voto di astensione del nostro movimento rimarrà
quello.
Presidente
- Ha chiesto la parola il collega Barocco.
Barocco (UV)
- Non so se sono autorizzato, però so che
tra i Capigruppo, anche di maggioranza, c'è un certo lavoro per
l'analisi degli emendamenti e quindi penso che nel prosieguo
probabilmente qualche novità ci sia, ma non volevo parlare di
quello. Per rispondere a Vesan, nel senso del "stiamo solo
lavorando", vorrei iniziare, se posso, con una battuta: la
consigliera Pulz cercava dei colpevoli della situazione, io sono
uno di quelli, insieme al consigliere Gerandin: siamo stati
presidenti dell'agenzia dei segretari, quindi pro quota qualche
responsabilità ce l'abbiamo. Devo dire che però vedo
nell'elaborazione di questa legge, nonostante delle caratteristiche
senz'altro di frettolosità o probabilmente... c'è stato comunque
l'impegno per affrontare questa normativa e non mi sento di buttare
a mare questa norma con dei giudizi sommari, anche se
condivisibili. Detto questo, permettetemi di fare un po' di
cronistoria: l'Albo secondo - poi forse il consigliere Gerandin,
che ha più esperienza di me, potrebbe darmi conforto - era stato
creato proprio per creare una responsabilità, una professionalità
maggiore nei segretari comunali e perché i sindaci potessero
scegliere dei collaboratori che avessero certe caratteristiche.
In quegli anni, non così distanti, la fiduciarietà, la scelta
quindi del principale collaboratore era uno dei temi
à la
une
ed era trasversale a tutte le forze politiche; ma
mettiamoci una volta d'accordo, vorrei che si sfatasse anche questa
diceria o questa equivalenza: fiduciario uguale a succube del
politico. Ci saranno senz'altro dei casi che danno ragione a queste
considerazioni. Io posso dire che nell'ambito comunale - ci sono
altre caratteristiche di fiduciarietà su cui ho dei dubbi, ma io
sto parlando dei segretari comunali - i segretari comunali hanno
una certa professionalità, quelli di parte seconda come quelli di
parte prima, e i risultati si vedono nell'elaborazione
amministrativa degli atti; non dimentichiamoci poi di una cosa:
all'interno dei comuni non c'è senz'altro una classe dirigente e
una struttura dirigenziale come in enti più grandi ma i
responsabili di servizio - nello specifico del servizio ragioneria
e del servizio tecnico - hanno senz'altro una parte importante
nell'elaborazione e nella perfezione dell'atto; la ragioneria è
responsabile della compatibilità finanziaria, che è lo snodo del
90% degli atti che si svolgono nei comuni. Volevo anche riconoscere
la professionalità all'insieme dei segretari comunali, scelti su
base fiduciaria ma all'interno dell'albo primo e secondo. Quindi
questo mi va di metterlo sul piatto.
Devo anche dire che il CELVA, l'agenzia dei segretari negli anni
ha compiuto sforzi e sta compiendo sforzi per organizzare eventi di
preparazione e di formazione continua che mettono i nostri
segretari nelle condizioni migliori per approfondire le tematiche,
soprattutto per affrontare le richieste che provengono dagli ex
colleghi sindaci.
Non penso di rivelare qualche segreto, ma perché fino a oggi non
si sono fatti questi concorsi? Io vi dico quello che so, per due
ordini di motivi: il primo, perché costavano e, il secondo, perché
non c'era l'esigenza di avere altri segretari a disposizione perché
il numero era sufficiente e poi anche perché c'era il problema dei
segretari in disponibilità che l'insieme del sistema degli enti
locali doveva poi pagare. La norma Quota 100 ha scatenato tutta una
serie... non solo, posso senz'altro concordare che ci sia stata
probabilmente poca programmazione, avvedutezza nel predisporre
eventuali concorsi... torno sul costo perché non vorrei che ci
fossero dei
malentendu
s: la questione costo veniva sollevata
qualche volta anche dall'Amministrazione regionale perché i costi
dei corsi-concorso corso hanno una certa rilevanza.
Detto questo, io accolgo con favore anche certe suggestioni che
vengono da colleghi, come il collega Gerandin che ha ricordato la
necessità di porre mano alla legge 6, tanto è vero che il disegno
di legge presentato da Gerandin, insieme a Restano e a Stefano
Aggravi, ha scatenato una serie di reazioni e a giorni penso che
avremo da parte del CELVA la trasmissione di un testo su cui
ragionare, penso che questo sia un buon auspicio. Permettetemi solo
di ricordare che questa legge, di cui qualcuno parla guardando alla
Provincia di Trento, è un Testo Unico sugli enti locali; devo dirvi
che, da una breve ricerca, è un percorso di riordino che gli enti
locali del Trentino hanno incominciato nel 2006. Noi avevamo messo
mano al riordino degli enti locali nel 98 con la 54, quindi ci
hanno sorpassato negli ultimi anni ma non è che siamo proprio in
fondo alla classifica.
Io voglio solo dire che c'è senz'altro a livello prospettico da
ragionare sugli enti locali e sul riordino degli enti locali e
quindi del personale e quindi dell'organizzazione dei segretari
comunali, ma torno a dire: non dimentichiamoci la complessa
organizzazione degli enti locali, che è fatta di tante figure, per
esempio i responsabili di servizio sono senz'altro uno snodo
importante. Tornando alla legge, credo che, con l'esame di alcuni
emendamenti, senz'altro si possa migliorare. Io ripeto una
considerazione: questa legge va a dare delle risposte sì all'ente
locale e alla sua organizzazione apicale, ma queste persone
lavoreranno negli enti locali che, in definitiva, devono dare delle
risposte ai cittadini. C'è una certa urgenza, è stato abbastanza
riconosciuto anche dalle opposizioni. Ci troviamo di fronte a un
fatto reale e a un'emergenza. Questa è una risposta. Senz'altro,
come ha messo in evidenza qualcuno, si poteva fare meglio. Noi ci
siamo presi la responsabilità di dare una risposta che ci pare che
in questo momento sia il risultato migliore che si potesse
raggiungere.
Dalle ore 17:38 assume la Presidenza il presidente
Rini.
Rini (Presidente)
- La parola alla collega Morelli.
Morelli (AV)
-. Mi riallaccio alla conclusione del
collega Barocco; questa è una soluzione a un problema, in sintesi
credo che la
ratio
di questa legge sia questa. Io non ho
memoria storica della genesi di questa situazione che riguarda i
segretari comunali, non ho l'esperienza che hanno altri colleghi,
ma come altri colleghi ho raccolto il grido d'allarme dei sindaci
espresso chiaramente in commissione. Credo che basti rileggersi le
affermazioni della Presidente dell'agenzia dei segretari, così come
del Presidente degli Enti locali, per capire che è realmente una
situazione pressante, che richiede una risposta rapida. Non è la
risposta che risolverà il problema per sempre, sicuramente, ci è
stata sollecitata una risposta che permetta di affrontare le
prossime elezioni comunali e di sopperire a delle carenze che sono
state evidenziate. Quindi nessun entusiasmo, ma neanche nessun
dramma e nessun disfattismo spinto. Come si pensa di risolvere la
questione? Attraverso un concorso, o meglio, attraverso un
corso-concorso perché questo è possibile fare. Si sarebbe potuto
organizzare in altro modo? Sì, l'agenzia dei segretari però
chiarissimamente in prima commissione ha detto che non sono
strutturati per poterlo fare e quindi chiedono la collaborazione
della Regione ed è quello che si prevede di fare con questo disegno
di legge. Sulle lauree specifiche è evidente che laureati in
giurisprudenza, in scienze politiche, in economia hanno competenze
più adeguate e più specifiche e ce ne saranno che parteciperanno al
concorso, e forse, se sono effettivamente avvantaggiati,
probabilmente saranno quelli che occuperanno i primi posti; sarà la
selezione a stabilire chi ha le competenze maggiori. Quindi,
ripeto, non farei nessuna dichiarazione entusiastica, ma allo
stesso tempo non drammatizzerei e devo dire che in effetti tutti
gli interventi sono stati improntati al buon senso e al fatto di
dover affrontare una situazione cogente.
Probabilmente la sola modifica della legge 6 non sarebbe
sufficiente, si è parlato anche d'intervenire sulla legge sulla
dirigenza unica perché le situazioni diverse sono tali e tante e
complicate, affastellate nel tempo, per le quali ci vorrà una
soluzione veramente approfondita e studiata in tutti i
dettagli.
La revisione della legge 6 è già approdata in Prima commissione
con la proposta di legge dei colleghi Gerandin, Cognetta e Aggravi.
Il percorso è cominciato, i sindaci hanno annunciato di aver
prodotto un documento che arriverà in commissione e, non appena ci
verrà trasmesso, lo porteremo alla discussione della commissione e
quindi di tutto il Consiglio. Credo che da parte della maggioranza
vi sia un atteggiamento di assoluta apertura al confronto e credo
che questa legge, che ci accingiamo ad approvare oggi, sarà
semplicemente un primo passo per dare risposta a un problema che
richiede una risposta immediata.
Presidente
- Altri? Ha chiesto la parola il relatore
Daudry.
Daudry (AV)
- Dopo questo primo giro d'interventi,
intanto per ringraziare rispetto alle sollecitazioni poste ed
evidentemente anche agli emendamenti che sono stati posti. Noi
chiediamo da parte dei colleghi di maggioranza, in parte è già
stato sottolineato, che questo disegno di legge vada ricondotto per
quello che si tratta, al di là delle definizioni scherzose
adottate: Si tratta in realtà di un disegno di legge che ha uno
scopo molto preciso: l'ultimo concorso per il reclutamento dei
segretari dei nostri enti si è svolto nel 1996 e, soprattutto, è
stato un concorso ministeriale; si tratta di porre fine a quella
che evidentemente è un'urgenza, perché il numero di segretari in
quiescenza in questo momento, visto che sono passati ventitré anni,
è già alto e non solo per Quota 100. Sicuramente gli interventi,
che hanno tracciato anche dell'importanza di una revisione del
sistema generale delle autonomie, li condividiamo; il Presidente,
durante le audizioni, l'ha ricordato: sicuramente sarà un nostro
compito quello nei mesi a venire - anche in forza delle proposte
presentate dai colleghi di opposizione - di analizzare il quadro
generale degli enti locali. Il sistema però, come è stato
ricordato, in Valle d'Aosta già con la 54/98 era stato
regolamentato con un primo importante intervento normativo che
definiva il sistema delle nostre autonomie locali. Questo per
ribadire che rimane sicuramente l'appoggio, il sostegno e anche il
lavoro da parte nostra nei prossimi mesi per lavorare in
prospettiva, per lavorare in futuro e per migliorare anche alcuni
aspetti che sono stati sottolineati. Però dobbiamo uscire un po'
dalla tendenza nel voler dire "c'è un problema generale"; è vero,
c'è un problema generale sul quale ribadiamo che lavoreremo, però
dobbiamo dirci che oggi abbiamo un problema urgente, che riguarda
tutti i Valdostani perché noi dobbiamo reclutare dei segretari
comunali che, come è stato ricordato dagli interventi, sono le
persone principali accanto agli amministratori, persone che si
occupano del funzionamento dei nostri enti locali, quindi di quel
sistema delle autonomie che tutti riteniamo importante, con la loro
professionalità e con il loro lavoro, si occupano della vita di
tutti i cittadini. E non possiamo più esimerci. Noi l'abbiamo
detto, l'abbiamo scritto, anche, abbiamo portato un po'
frettolosamente questo disegno di legge alla vigilia dell'estate,
dopodiché le audizioni ci sono state e qualche collega ha anche
voluto sottolineare che magari non si è ritenuto così soddisfatto
delle osservazioni portate, abbiamo audito i segretari di parte
prima, i segretari di parte seconda, i dirigenti, i sindacati...
però, temo di non essere smentito, tutti questi portatori
d'interesse, chiamiamoli così, hanno sottolineato l'urgenza di
questo disegno di legge e soprattutto la bontà del testo, che si
andava e che si va a portare oggi in aula, che lavora nel solco
della produzione normativa della nostra regione in materia. A
questo proposito terrei a sottolineare ancora un paio di aspetti
che riteniamo importanti: questa legge regola finalmente il
rapporto tra la cosiddetta parte prima e la cosiddetta parte
seconda perché traccia in maniera chiara colui che è vincitore di
concorso - e che quindi avrà diritto, nel caso in cui sarà chiamato
dal sindaco, a esercitare le proprie funzioni - e colui che è
idoneo e che quindi potrà esercitare le proprie funzioni nel caso
in cui il numero di sedi sia superiore al numero necessario di
segretari. Non è una cosa scontata, quando abbiamo sentito che in
passato ci sono stati molti aspetti negativi nei rapporti tra la
parte prima e la parte seconda, evidentemente è perché questo
aspetto era stato sottovalutato, invece con il testo che la
maggioranza porta all'attenzione dell'aula evidentemente si traccia
finalmente un confine chiaro. La collega Morelli ha ricordato
adesso le missive da parte dell'Agenzia e dei sindaci dove, oltre
ad avere chiaro questo rapporto, è chiarito anche il fatto che il
segretario entra in funzione e quindi entra a libro paga dell'ente
di appartenenza, nel momento in cui viene nominato.
L'altro aspetto che, a nostro avviso, è qualificante è quello
dello scorrimento della graduatoria. Nelle audizioni l'abbiamo
tutti ricordato, sappiamo che è
sub judice
, come altre
disposizioni adottate dalla nostra Regione, come altre disposizioni
che prevedono lo scorrimento adottate da altre Regioni, però è una
forza perché, secondo la distinzione che si faceva prima tra i
vincitori e gli idonei, lo scorrimento della graduatoria permette a
degli enti, piccoli, come le Regioni, e ancora più piccoli, come la
nostra Regione, di avere la possibilità in qualsiasi momento di
permettere agli enti di avere il proprio segretario. Oltre che una
difesa del piccolo - come dire, nella trasformazione che c'è
sovente nel dibattito in aula si tende spesso a volere vedere la
faccia dell'autonomia da una parte - noi riteniamo che il disegno
di legge, che traccia chiaro il rapporto tra la parte prima e la
parte seconda e permette di utilizzare la graduatoria a
scorrimento, tuteli i nostri comuni e tuteli anche la nostra
autonomia.
Vorrei concludere quest'intervento con il terzo tema che,
durante le audizioni, ci ha visto particolarmente attenti, che è
quello del titolo di studio. E questo mi permette anche di
riallacciarmi ad alcuni interventi fatti da una parte delle
opposizioni. Io penso che abbiamo potuto audire sulla questione
della laurea magistrale il parere di tutti, soprattutto il parere
dei nostri dirigenti, penso che sia chiaro - è agli atti - penso
che sia chiaro - ed è agli atti - che, a normativa vigente, se noi
andiamo a indire un concorso a normativa vigente, può essere
bandito con la laurea magistrale e questo evidentemente s'intesta
nel discorso del rispetto delle professionalità che in tutti questi
anni hanno lavorato. Io capirei, e noi come maggioranza capiremmo
molto meglio, le vostre prese di posizione su questo punto, se da
una previsione di laurea tecnica passassimo a una previsione di
laurea magistrale, ma noi ci troviamo in una previsione normativa
di laurea magistrale che manteniamo.
Ricordo anche che i nostri dirigenti ci hanno rammentato come in
questo momento anche i concorsi dei dirigenti statali guardino in
questa direzione e che comunque la selezione, che avviene
all'interno dei concorsi, sia una selezione di tipo naturale. Oggi
stiamo semplicemente parlando del reclutamento dei segretari
comunali di cui i nostri comuni hanno bisogno, non vogliamo essere
fraintesi su quest'importante punto riprendendo le considerazioni,
che condividiamo, di tutta l'Aula nell'andare verso la revisione di
un sistema globale degli enti locali, un aspetto che, per il
futuro, anche questo riteniamo debba essere riconsiderato.
Quindi, credo che anche questo percorso che abbiamo fatto al
contrario, nel senso che abbiamo fatto le audizioni a ritroso
rispetto al testo, ci abbia comunque permesso, a ragione veduta, di
sostenere con forza e di credere di essere nel giusto.
Presidente
- La parola al collega Vesan.
Vesan (M5S)
- Mi spiace bruciarmi il secondo intervento
così, però ho bisogno di precisare solo due piccoli punti
evidenziati dai colleghi della maggioranza. Il primo è stato la
valorizzazione dei responsabili del servizio fatta dal collega, che
non vedo, mi spiace, spero mi stia sentendo in televisione
dall'atrio; il collega Barocco ha detto che i responsabili di
servizio, anche se i segretari cambiano, i responsabili di servizio
hanno in realtà un potere significativo, una grossa responsabilità,
un peso importantissimo. Quello che si è dimenticato di dire forse
è come vengano nominati i responsabili di servizio all'interno
degli enti locali: non ci sono concorsi per individuare i
responsabili di servizio, i responsabili di servizio sono nominati.
E da chi sono nominati in modo assolutamente unilaterale? Sono
nominati dal segretario comunale e quindi, se il segretario
comunale è una figura fiduciaria del sindaco, mi sembra un po'
strano che questi responsabili di servizio invece garantiscano
l'autonomia e la terzietà di cui ha parlato il nostro collega.
Comunque con questo non voglio dire che i responsabili di servizio
non siano persone attente, precise e puntuali, però ho visto
succedere nella mia lunga carriera, anche presso gli enti locali,
che incarichi da responsabile di servizio siano stati tolti o dati
da parte del segretario dell'ente locale in funzione della
condiscendenza o meno alle decisioni del politico di turno da parte
di questi stessi responsabili di servizio e quindi non mi si venga
a raccontare che questa è la garanzia della terzietà rispetto agli
incarichi fiduciari.
Infine, l'ultima è per il collega Daudry, è una sola, piccola
precisazione ed è relativamente ai titoli di studio, di cui abbiamo
parlato. Lei ha detto che nelle audizioni è stato ribadito più
volte che il fatto di tenere qualunque titolo di studio (purché
magistrale) è legato alla normativa vigente. In realtà nell'ultima
audizione, di cui adesso purtroppo non ho la sbobinatura, ma il
nostro segretario generale, testé nominato, ha ribadito che il
fatto di scegliere quale riferimento alla normativa vigente per le
assunzioni dei dirigenti regionali è frutto di una precisa scelta
politica. Anche l'ultimo concorso per dirigenti della Regione è
stato fatto effettivamente senza dare nessun tipo d'indicazione
precisa sulle qualifiche relativamente al titolo di studio.
Ribadiamo, questa precisa scelta politica personalmente la
riteniamo particolarmente infruttuosa in un caso e nell'altro.
Presidente
- Altri? Ricordo che siamo in discussione
generale. Non ci sono altre richieste, chiudiamo la discussione
generale. In replica, la parola al presidente Fosson.
Fosson
(PNV-AC-FV)
- Intanto voglio ringraziare
per questo dibattito che sicuramente è stato propositivo riguardo a
un problema di grande complessità in cui siamo sicuramente in
ritardo: da dieci anni non si facevano più concorsi; si vuole (l'ha
detto benissimo la collega Pulz) con un concorso alla fine dare un
criterio, un criterio oggettivo di scelta. C'è una differenza, mi
sembra, sostanziale tra quello che diceva il collega Sammaritani e
quello che diceva il collega Gerandin, che avrei preferito lo
dicesse anche in modo enfaticamente più forte. Lei, collega
Sammaritani, dice che è il sistema, che non ha funzionato. Non è
così, mi permetta, nella specificità della Valle d'Aosta la
funzione del segretario comunale è sempre stata una funzione molto
importante e che ha permesso con i sacrifici, con l'assistenza al
sindaco, al Consiglio comunale di far funzionare questo nostro
sistema così importante degli enti locali. Alcune precisazioni,
intanto lei dice che la legge non va bene, noi già a luglio
aspettavamo che facesse lei la sua legge, ci ha detto: "Penso io a
fare una bella legge", poi invece la sua legge non è arrivata. Il
corso-concorso comunque si poteva fare anche prima, chiaramente
adesso non è così, Vesan, anche il concorso sarebbe stato fatto con
la normativa vigente, la 22, che prevede la laurea magistrale, ma
direi che invece il discorso è proprio che in questo sistema, che
ha così funzionato, delle professionalità così importanti non
andassero mortificate per mancanza di requisiti a un
corso-concorso. Intanto, mi permetta, lei dice "le ore sono ridotte
a 60". No, uno ha facoltà nel corso di ridursi le ore a 60, ma io
credo che se uno vuole superare un concorso, non si riduce le ore a
60, ma le farà tutte e 120; è una facoltà del singolo ridurle, ma
io penso che il singolo che voglia raggiungere una posizione non
più precaria non farà sicuramente una cosa così. Una cosa, che lei
ha detto e io non mi permetto d'interferire con quello che dice
lei, ma su questo i tecnici sono stati molto precisi, è che non si
poteva derogare alla quota del 15%; la legge nazionale stabilisce
che si possano utilizzare dei segretari comunali, che non hanno
fatto il concorso nella misura del 10%, quindi il 15% non era già
derogabile. La selezione all'ultimo momento: collega Gerandin, ha
fatto una interpellanza nel 2018, ma perché quest'interpellanza
arrivava dall'esclusione dall'albo secondo di tutti quei segretari
comunali che non erano in attività e questo aveva creato una
carenza di risorse possibili e utilizzabili.
Dico ancora due cose, perché già è stato detto molto bene tutto,
la prima è che la laurea magistrale è prevista dalla legge 22,
sicuramente per una scelta politica, ma la legislazione attuale
prevede una laurea magistrale. Ora si discute molto sul valore
legale delle lauree e sulla competenza, invece, che i singoli hanno
acquisito indipendentemente dalla loro laurea. Io credo che chi ha
esercitato per tanti anni e fa un corso di 120 ore, sicuramente ha
acquisito competenze tali per cui magari è superiore a chi ha delle
lauree specifiche, ma non ha acquisito quelle competenze. Il
discorso della laurea in filosofia, io penso che per uno che non ha
mai fatto il segretario comunale e che si presenti a un concorso,
ci sarà, come diceva bene la consigliera Morelli, una differenza in
sede concorsuale molto precisa. Però c'è un impegno, lo dico alla
Pulz, c'è sicuramente un impegno nella verifica e nel cambiamento
di regolamenti e di leggi, un impegno di regolamentare in modo più
preciso questo, ma, se noi in questo momento mettiamo una laurea
specifica, non potrebbero partecipare tutti coloro che hanno
esercitato per tanti anni e che hanno acquisito una
professionalità, per cui questo è un rispetto verso costoro,
nell'attesa di modificare una legge; però la laurea magistrale
prevede già delle competenze e delle conoscenze e, se a questo
aggiungiamo un periodo di pratica, c'è chi l'ha fatto da dieci,
quindici anni, comunque è prevista una laurea magistrale, perché
molti dell'albo due non avevano neanche una laurea e non avevano i
cinque anni.
Alla fine dico che sicuramente dovrà essere rivista tutta la
legislazione, la 6, e mi permetto di dire che la 6 è solo del 2014
e la andiamo a rivedere dopo pochi anni; il sistema degli enti
locali ha bisogno di una revisione legislativa importante che però
riconosca la specialità della Valle d'Aosta. Su questo c'è un
impegno, che avevamo preso e riconfermiamo. Chiaramente, per fare
questo, ci vuole una stabilità politica e comunque una
responsabilità di tutti. Quando io sono venuto in commissione la
prima volta per questa normativa - è stata una normativa richiesta
con forza, con grido di dolore, come ha detto la consigliera
Minelli, dagli enti locali -ho detto che su questo ci vuole molta
responsabilità da parte di tutti.
Presidente
- La parola al consigliere Sammaritani, per
fatto personale.
Sammaritani (LEGA VDA)
- Mi spiace sempre utilizzare
questa formula, ma comunque sono stato chiamato in causa
direttamente dal Presidente della Regione e quindi mi pare giusto
che io possa dire solo due parole a proposito del fatto che avevo
dichiarato "la faccio io", per carità, io ero anche disponibile a
collaborare però non c'è stata tutta questa collaborazione. La
prima volta è arrivata un po' come un fulmine a ciel sereno questa
legge sui segretari e altrettanto è successo adesso con questa
riproposizione secondo noi molto intempestiva, quindi mi sembra che
non ci sia stata neanche modo eventualmente di collaborare anche se
abbiamo, a quanto pare e da quanto emerso dalla discussione, delle
visioni leggermente diverse su questi punti, in particolare il
discorso del corso, cioè perché ho detto prima che abbiamo
peggiorato rispetto al testo di luglio? Perché prima si evitava la
preselezione per alcune categorie, categorie che sono di tre tipi,
lettera A, B e C dell'articolo 4, comma 3, e adesso addirittura
l'esenzione parziale dal corso è stata estesa a tutti.
Presidente
- Però si limiti al fatto personale, collega.
Per le altre dichiarazioni avrà tempo dopo nelle dichiarazioni.
Sammaritani (LEGA VDA)
- Sì, certamente, certo.
Presidente
- Ci sono altri in replica? Passiamo all'esame
del nuovo testo della Prima e Seconda Commissione. Articolo 1. Ci
sono richieste d'intervento? Si può esprimere anche dichiarazione
di voto. Prego, collega Cognetta.
Cognetta (MOUV')
- Per ribadire il voto contrario a
questo disegno di legge, come già annunciato dal mio collega, e per
rimarcare quanto l'intervento del Presidente Fosson sia stato
inutile, pretestuoso e soprattutto pregno di un giudizio dato
rispetto a quella che è una acclarata situazione di mancanza di
programmazione politica e di gestione amministrativa di questi
ultimi quindici anni rispetto ai comuni e ai segretari.
Sostanzialmente, Presidente Fosson, che lei venga a dare giudizi in
quest'aula dicendo che "si è sbagliato questo si è sbagliato
quello", quando questo testo di legge è il chiaro esempio di
un'altra ennesima toppa che si mette su una gestione amministrativa
del tutto sbagliata e poi viene a dire che "questo ha sbagliato
l'intervento, quello ha sbagliato l'intervento e l'altro non è
d'accordo", lei, secondo me, faceva meglio a ringraziare - come è
successo in passato da parte di altri Presidenti sicuramente più
capaci di lei, dal punto vista politico, d'interpretare le
situazioni - ed evitava, diciamo così, il fatto personale del
collega e magari le reazioni piuttosto sdegnate mie, ma pure di
altri, che magari vorrebbero intervenire e non interverranno per
amore della pace, mentre invece io le posso dire chiaramente che
questo disegno di legge è l'espressione autentica dell'incapacità
amministrativa degli ultimi dieci anni a livello regionale. Questo
è il punto. Per questo motivo, e per tanti altri già detti
tecnicamente dai miei colleghi, sono contrario e siamo contrari a
questo disegno di legge.
Presidente
- Altri all'articolo 1? Ha chiesto la parola
il collega Restano.
Restano (GM)
- Per quanto riguarda l'articolo 1, non ci è
chiaro il fatto che l'agenzia provveda con oneri a carico del
proprio bilancio alla copertura del costo del corso-concorso. Ci
sorge un dubbio: il corso-concorso per settanta persone. Settanta
persone saranno formate a spese dell'Amministrazione regionale,
assunte forse sette, forse dieci, qualora il ricorso rispetto
all'utilizzo delle graduatorie non vada a buon fine sarà un
investimento a perdere. Avevamo sostenuto con forza l'opportunità
di fare il concorso e solo successivamente il corso, che avrebbe
permesso di evitare questi dubbi, se non altro. Quindi non siamo
sicuramente a favore di questa modalità, non siamo neppure a favore
di un corso limitato a 120 ore perché riteniamo che per la
tipologia d'impostazione che è stata data, cioè liberare a tutte le
lauree, non sia cosa opportuna; riteniamo, inoltre, a nostro modo
di vedere, che non sia stata valorizzata la figura dei segretari di
parte seconda attualmente utilizzati. Avevamo chiesto chiaramente
un concorso per titoli, ci è stato detto che si poteva valutare ma
non è stata presa in considerazione quest'opportunità, quindi si
poteva fare di più. Siamo contrari a questo articolo 1.
Presidente
- Altri colleghi? Non ci sono altre richieste?
Possiamo mettere in votazione. Mettiamo in votazione l'articolo
1.
Presenti: 35
Votanti: 31
Favorevoli: 20
Contrari: 11
Astenuti: 4 (Mossa, Nasso, Russo e Vesan)
Il Consiglio approva.
Presidente
- Stesso risultato per l'articolo 2.
All'articolo 3 vi sono due emendamenti, il primo, che analizziamo,
è l'emendamento numero 1 di ADU, che è insieme al primo emendamento
della Lega. Qualcuno vuole illustrarlo? La parola al collega
Sammaritani.
Sammaritani (LEGA VDA)
- Molto brevemente in quanto
appunto nella discussione generale ho già esplicitato, credo con
sufficiente precisione, quali sono le motivazioni per le quali
riteniamo che si debba emendare quest'articolo, prevedendo appunto
che si stabilisca che, per poter partecipare a questa prova di
concorso, si debba essere in possesso di una preparazione
giuridico-amministrativa forte, proprio perché il segretario
comunale è elemento fondamentale dell'amministrazione, dell'ente
locale e, in particolare, con ruolo che è specificamente dedicato a
quello della legittimità degli atti, al fatto di poter rogare anche
atti contrattuali. Quindi è evidente che la preparazione deve
essere specifica e quindi prevedere che sia ammissibile in generale
la partecipazione senza una preparazione specifica, che è
determinata evidentemente dalla popolazione scolastica perché
altrimenti verrebbero a cadere un po' tutte le convinzioni e le
certezze, che già sono poche, ma che abbiamo in questo momento
Quindi direi che non si può prescindere da questo, in linea quindi
anche con l'emendamento di ADU, noi proponiamo questa modifica
dell'articolo 3, prevedendo appunto che quindi si debba essere in
possesso del diploma di laurea specialistica in giurisprudenza, in
economia e commercio o in scienze politiche.
Presidente
- La parola al collega Bianchi.
Bianchi (UV)
- Giustamente è stato esplicitato e spiegato
l'emendamento, vogliamo anche noi spiegare i vari emendamenti.
Perché ci asterremo su questo emendamento? Sicuramente, come è
stato spiegato dal collega Sammaritani e dalla collega Pulz, loro
hanno un'idea in cui sarebbe più opportuno che alcune lauree
fossero specifiche per quel tipo di ufficio. Diamo una risposta
molto diretta, anche per un trascorso da sindaco, faceva l'esempio
dei contratti e degli atti, io le potrei dire che nel 60% dei
comuni molto probabilmente la laurea che serve di più è quella in
ingegneria o in architettura perché segue tutta una serie di cose.
Quindi rimaniamo della linea che la laurea magistrale in generale
sia la strada da percorrere.
Presidente
- Altri? Colleghi, dobbiamo fare due votazioni
distinte, anche se il contenuto è simile, ma non è identico.
Passiamo alla votazione dell'emendamento numero 1 di ADU. La
votazione è aperta. La votazione è chiusa.
Presenti: 35
Votanti: 5
Favorevoli: 5
Astenuti: 30 (Aggravi, Baccega, Barocco, Bertin, Bertschy,
Bianchi, Borrello, Certan, Chatrian, Cognetta, Daudry, Distort,
Farcoz, Ferrero, Fosson, Gerandin, Luboz, Lucianaz, Manfrin,
Marquis, Minelli, Morelli, Nogara, Peinetti, Restano, Rini,
Sammaritani, Spelgatti, Testolin e Viérin)
Il Consiglio non approva.
Presidente
- Mettiamo in votazione l'emendamento numero 1
del gruppo Lega. La votazione è aperta. La votazione è chiusa.
Presenti: 35
Votanti: 11
Favorevoli: 11
Astenuti: 24 (Baccega, Barocco, Bertin, Bertschy, Bianchi,
Borrello, Certan, Chatrian, Cognetta, Daudry, Farcoz, Ferrero,
Fosson, Gerandin, Marquis, Minelli, Morelli, Nogara, Peinetti,
Pulz, Restano, Rini, Testolin e Viérin)
Il Consiglio non approva.
Presidente
- Possiamo ora mettere in votazione l'articolo
3. La votazione è aperta. La votazione è chiusa.
Presenti: 35
Votanti           
: 31
Favorevoli: 19
Contrari: 12
Astenuti: 4 (Mossa, Nasso, Russo e Vesan)
Il Consiglio approva.
Presidente
- All'articolo 4 vi è l'emendamento numero 2
del gruppo Lega. Qualcuno lo vuole illustrare? La parola al collega
Sammaritani.
Sammaritani (LEGA VDA)
- A questo proposito si tratta di
una delle norme che più abbiamo criticato. Non possiamo non
ritenere ammissibile l'esonero dalla preselezione, anche per tutti
i motivi che abbiamo detto, che vanno uniti tra loro nel senso che
già c'è il problema della laurea, figuriamoci evitare anche la
preselezione. Quindi direi che esentare dalla preselezione alcuni
non sembra a noi garantire il rispetto dei principi di trasparenza,
di uguaglianza, di imparzialità, di efficienza e di buona
amministrazione che devono presiedere a tutte le azioni
amministrative. L'obiettivo della prova selettiva deve essere
proprio quello - in presenza di un numero elevato di candidati
naturalmente, come è presumibile che sarà - di selezionare in base
a un ragionevole criterio di merito che privilegi i candidati in
base alle loro effettive capacità e alla loro effettiva
preparazione anche perché, come abbiamo visto, poi si passa a un
corso, un corso che ha dei costi e via dicendo. Quindi ci sono
tutti degli aspetti anche abbastanza delicati sotto questo profilo
che secondo me andrebbero e andavano meglio pensati. Esentare
qualcuno solo perché è incaricato magari in qualità di segretario,
come ho già detto prima, visto che c'è inserita anche la lettera c)
del comma 3 all'articolo 4, dove si dice che risultano incaricati
in qualità di segretario degli enti locali della Valle d'Aosta alla
data di pubblicazione del bando del Bollettino Ufficiale della
Regione; quindi una persona tendenzialmente, teoricamente (come
avevo già detto in discussione generale perché la norma deve avere
un contenuto generico e generale naturalmente), una persona che
magari è stata incaricata da un giorno, si ritrova automaticamente
a essere esentata dalla preselezione e poi anche autorizzata a fare
il 50%, sarebbe sufficiente, delle prove poi delle ore di corso. È
vero che il presidente Fosson ha affermato: "Certo, però, non è che
detto che sia obbligato a farne solo la metà", per carità, una
persona può anche essere particolarmente diligente e farsele tutte
le ore di corso, che già sono pochissime perché dobbiamo ribadire:
9 mesi a livello nazionale, 450 ore a livello di legislazione
Trentino-Alto Adige e noi siamo arrivati a 120 addirittura
riducibili alla metà, quindi 60.
Teniamo bene a mente queste caratteristiche perché è proprio una
delle maggiori criticità di questa legge che, se passerà, come
probabilmente passerà, ci esporrà, secondo noi, a dei rischi che
non vengano veramente selezionate delle persone particolarmente
nelle condizioni di esercitare un'attività, un'azione così
delicata, come quella del segretario comunale.
Quindi noi siamo in linea di principio evidentemente contrari a
questo tipo di scelta normativa e quindi è evidente che, in assenza
dell'acquisizione del passaggio del voto del nostro emendamento,
chiaramente voteremo contro alla norma.
Presidente
- Ci sono altre richieste? Mettiamo in
votazione l'emendamento numero 2 del gruppo Lega. La votazione è
aperta. La votazione è chiusa.
Presenti: 35
Votanti: 8
Favorevoli: 7
Contrari: 1
Astenuti: 27 (Baccega, Barocco, Bertin, Bertschy, Bianchi,
Borrello, Certan, Chatrian, Cognetta, Daudry, Farcoz, Ferrero,
Fosson, Gerandin, Marquis, Minelli, Morelli, Mossa, Nasso, Nogara,
Peinetti, Restano, Rini, Russo, Testolin, Vesan e Viérin)
Il Consiglio non approva.
Presidente
- Articolo 4. Ha chiesto la parola il collega
Restano.
Restano (GM)
- Questo articolo tratta la prova
preselettiva e i casi di esonero, al punto 3) si elencano le figure
esonerate dallo svolgimento della prova preselettiva; quindi chi ha
superato il corso di preselezione, che si è tenuto nel 2009/2010,
quindi i candidati che a loro spese hanno frequentato questo corso
e poi li trattiamo allo stesso modo di quelli di cui al punto c)
che risultano incaricati in qualità di segretario dagli enti
locali, magari dei soggetti che non hanno frequentato alcun corso e
sono stati incaricati solo da alcuni mesi e quindi è una scelta,
che mi va bene. Però la cosa più assurda, a nostro modo di vedere,
è quanto detto al punto 4): "in caso di riduzione del contingente
sarà determinata, avuto riguardo all'ordine di presentazione delle
domande di ammissione al corso-concorso". Risulta sminuente perché,
se abbiamo, permettetemi l'esempio, una persona che vuole sostenere
la mobilità sostenibile, parte in pullman da Pontboset, scende,
prende il treno, viene su, arriva di sicuro in ritardo, anche se ha
quindici anni di carriera alle spalle e vede passare davanti a sé
uno che ha solo due mesi di attività professionale. Poi se non si
può fare diversamente, lo accettiamo, ma potevamo scegliere un
altro criterio, ecco, magari gli anni di attività, il curriculum,
non so, poi magari gli uffici hanno indicato solo questa scelta, e
va bene.
Presidente
- Altri? Possiamo mettere in votazione
l'articolo 4. La votazione è aperta.
Presenti: 35
Votanti           
: 31
Favorevoli: 20
Contrari: 11
Astenuti: 4 (Mossa, Nasso, Russo e Vesan).
Il Consiglio approva.
Presidente
- Posso dare lo stesso risultato per
l'articolo 5? Per l'Articolo sei? Stesso risultato. All'articolo 7
vi è l'emendamento n. 3 del gruppo Lega. Per l'illustrazione la
parola al collega Sammaritani.
Sammaritani (LEGA VDA)
- Con questo emendamento si vuole
eliminare la parte di frase che recita testualmente: "I criteri di
scelta stabiliti dall'articolo 2, comma 1 della legge regionale 10
del 2015", in riferimento alle modalità di scelta di cui a questo
articolo, di cui abbiamo già parlato in discussione generale, cioè
dove si attribuisce la priorità di scelta agli ambiti territoriali
ottimali con il minor numero di abitanti, riteniamo che sia
anacronistica. Sappiamo tutti e abbiamo condiviso credo tutti ormai
che l'aggregazione dei comuni per ambiti ottimali non ha funzionato
e che si dovrà mettere mano alla modifica della legge regionale 6
del 2014 che li ha disciplinati. Che senso ha quindi richiamare,
diciamo noi, una norma che si sa che cambierà? Speriamo a breve,
anche. La scelta del segretario comunale è una scelta fiduciaria,
un sindaco non deve essere limitato dai ritardi di altri comuni,
come ci sono già stati, magari più piccoli, perché così si limita
l'azione di un sindaco, che deve aspettare decisioni di altri per
poter agire sul proprio sistema di funzionamento amministrativo.
Come ho già detto - peraltro questo criterio oltretutto è stato
anche disatteso, quindi è già stato violato quindi abbiamo fatto
delle norme che in realtà sono rimaste come lettera morta - direi
che non è opportuno, a mio avviso, fare un richiamo a questa norma.
La previsione del testo sui posti vacanti, per esempio, fa
presagire questo scenario: viene bandito un corso-concorso per dei
posti, probabilmente saranno otto, calcolati su un fabbisogno di
segretari attuali, come sedi di segreteria associate, ma in realtà
sappiamo appunto che non sarà più così perché sicuramente, quando
ne avremo bisogno, quindi nelle prossime amministrative, avremo dei
fabbisogni molto diversi, probabilmente (come dicevo prima), dalle
stime che sono state effettuate, quindici, venti quasi sicuramente.
L'articolo 7, così come formulato, sembra consentire la copertura
di tutte le sedi in più con gli iscritti all'albo secondo, che non
hanno titolo e quindi passerebbero avanti in danno a coloro che
hanno superato tutte le prove: la prova preselettiva, il corso e il
concorso e che sono risultati idonei e si vedrebbero quindi
superati da questi dell'albo secondo.
Allora la proposta nostra è che, se proprio si vuole mantenere
in vita l'albo secondo, è invertire le situazioni prospettate
dell'articolo 7 in combinazione con l'articolo 8, vanno letti in
combinazione altrimenti non si comprende già una situazione
abbastanza complessa da capire in generale. Quindi se vi saranno
più sedi coprire, dopo che saranno stati incaricati i segretari di
ruolo della prima parte dell'albo e i vincitori del concorso, si
nomineranno gli idonei. Gli iscritti alla parte seconda potranno
essere incaricati solo se non vi saranno più idonei e comunque a
tempo determinato in attesa di un nuovo concorso. Questo è lo
spirito dell'emendamento.
Presidente
- Ha chiesto la parola il collega Vesan.
Vesan (M5S)
- Volevamo fare una dichiarazione di voto nei
confronti di quest'emendamento proposto dalla Lega. Le motivazioni
sono legate al fatto che noi abbiamo fatto questa legge per
risolvere alcuni problemi di conflitto all'interno della normativa
vigente che norma in modo diversificato, con due diversi testi di
legge - quello del 98 e quello del 2015 - la stessa cosa, cioè la
selezione dei segretari da parte dei sindaci.
Questo articolo fa almeno un po' di chiarezza rispetto alla
confusione ulteriore generata all'interno della legge; ribadiamo il
fatto che dare la priorità ai comuni più piccoli rischia di svilire
addirittura gli sforzi fatti, per quello che riguarda
l'accorpamento dei servizi da parte dei comuni e quindi il voto del
nostro movimento, non per le stesse motivazioni, perché il valore
fiduciario dell'incarico da segretario evidenziato dal collega non
è proprio una priorità per noi, ma esprimiamo il nostro voto
favorevole nei confronti di quest'emendamento.
Presidente
- La parola al collega Gerandin per
l'illustrazione dell'emendamento MOUV'.
Gerandin (MOUV')
- Nulla cambia rispetto alla posizione
espressa da chi era intervenuto a nome di MOUV', per cui tutte le
perplessità su questo disegno di legge e sulla non necessità
permangono. Detto questo, l'emendamento che mi accingo a illustrare
non ha nulla di politico - lo dico a scanso di equivoci - è un
emendamento che probabilmente dal punto di vista dell'operatività,
dal punto di vista di quelle che saranno le conseguenze sulle
scelte, potrebbe venire incontro a delle esigenze e a difficoltà
reali, non dico altro.
Detto questo, questo emendamento cosa dice? Nulla toglie al
fatto che debbano essere garantiti i posti a tutti i segretari di
parte prima, per cui le nomine e gli incarichi a tutti quelli di
parte prima e ai vincitori di concorso, però nei limiti di quelli
di parte seconda che potranno essere nominati o degli idonei dei
concorsi, con questo emendamento diciamo che "permanendo i criteri
di scelta, che non vengono toccati neanche nella proposta
originale", significa che si dà la possibilità, eventualmente, a
chi sceglie di non essere obbligato a scegliere tutta la parte
prima o tutta la parte seconda perché sennò ve lo dico già quale
sarà la conseguenza: tutti i vincitori del concorso e tutti quelli
che saranno scelti di parte seconda andranno a finire alle Unités,
senza la modifica di questo articolo, sono scelte obbligate, tutti
finiranno lì.
Presidente
- La parola al collega Daudry.
Daudry
(AV)
- Cercherò più che di mettere assieme
le risposte, di ribadire alcuni concetti, che abbiamo portato
avanti prima nell'esposizione del testo di legge, quindi entrando
nei due emendamenti. Per quanto riguarda l'emendamento proposto dal
gruppo Lega, dobbiamo ricordare che abbiamo sicuramente detto che
siamo attenti e in prospettiva vogliamo analizzare l'intero sistema
degli enti locali e quindi anche il rapporto che c'è nel criterio
di scelta tra il sindaco e il segretario. Rimane il fatto però che
dobbiamo sottolineare il criterio della legge 10 del 2015, il
legislatore dell'epoca aveva una logica precisa, che era tutelare
in un certo senso il piccolo. Ritorniamo sul discorso che abbiamo
fatto prima, nel senso che si registrava comunque da parte dei
segretari una certa difficoltà di scegliere prioritariamente le
sedi piccole, per cui è stato indicato un criterio che, penso, in
cuor nostro, non tutti condividono però è un criterio che è stato
stabilito ed è un criterio, ripetiamo, che sarà sicuramente oggetto
di revisione, anche nella direzione delle sentenze della Corte che
ci sono state recapitate e che tutti abbiamo avuto modo di
analizzare. Lo dico sorridendo, ritornare forse al criterio della
46 del 98 - e alcuni colleghi, anche di opposizione, l'hanno
sollevato durante il lungo ciclo di audizioni - è un po' come
andare a prendere i biglietti allo Charaban perché, praticamente, i
sindaci si devono presentare alle tre, alle quattro del mattino,
fare il picchetto per poter scegliere per primi. Quindi,
probabilmente quello del 2015 non è l'ottimale, ma quello del 98
era stato superato per questo logica. Rimane l'impegno della
revisione della 6, come è stato sottolineato, per scegliere il
criterio ottimale, ma per adesso riteniamo, come maggioranza, di
rimanere fermi dove siamo.
Per quanto riguarda, invece, l'emendamento proposto dal gruppo
MOUV', abbiamo un dubbio legato all'esposizione che è stata portata
avanti da parte del gruppo rispetto alla relazione tecnica, che
abbiamo, che ci ha confermato ancora mezz'ora fa che c'è un grosso
rischio di ricorso da parte degli eventuali vincitori del ricorso,
perché non risulterebbe così chiaro, secondo i tecnici che ci hanno
supportato in questa lunga procedura, che i vincitori di concorso
avrebbero la priorità del posto.
Presidente
- Altri? Possiamo mettere in votazione
l'emendamento numero 3 del gruppo Lega. La votazione è aperta. La
votazione è chiusa.
Presenti: 35
Votanti           
: 12
Favorevoli: 11
Contrari: 1
Astenuti: 23 (Baccega, Barocco, Bertin, Bertschy, Bianchi,
Borrello, Certan, Chatrian, Cognetta, Daudry, Farcoz, Ferrero,
Fosson, Gerandin, Marquis, Minelli, Morelli, Nogara, Peinetti,
Restano, Rini, Testolin e Viérin)
Il Consiglio non approva.
Presidente
- Pongo in votazione l'emendamento numero 1 di
MOUV' e Gruppo Misto.
Presenti: 35
Votanti: 5
Favorevoli: 4
Contrari: 1
Astenuti: 30 (Aggravi, Baccega, Barocco, Bertin, Bertschy,
Bianchi, Borrello, Certan, Chatrian, Daudry, Distort, Farcoz,
Fosson, Luboz, Lucianaz, Manfrin, Marquis, Minelli, Morelli, Mossa,
Nasso, Nogara, Peinetti, Rini, Russo, Sammaritani, Spelgatti,
Testolin, Vesan e Viérin)
Il Consiglio non approva.
Presidente
- Pongo in votazione l'articolo 7. La
votazione è aperta. La votazione è chiusa.
Presenti: 35
Votanti           
: 31
Favorevoli: 20
Contrari: 11
Astenuti: 4 (Mossa, Nasso, Russo e Vesan)
Il Consiglio approva.
Presidente
- Stesso risultato per articolo 8 e per
articolo 9.
Presidente
- Articolo 10. Vi è l'emendamento numero 2 del
gruppo MOUV' e del Gruppo Misto. La parola al collega Gerandin.
Gerandin (MOUV')
- È un emendamento che non cambia il
senso del testo predisposto dalle commissioni, però, in caso di
esito insufficiente degli idonei, dà la possibilità di avere una
via d'uscita, pare che sia stato accettato per cui non sto a
dilungarmi oltre.
Presidente
- La parola al consigliere Daudry.
Daudry (AV)
- Solo per confermare che la maggioranza ha
deciso di accettare quest'emendamento perché ne riconosce il
valore, che va a specificare meglio il rapporto tra la parte prima
e la parte seconda e soprattutto nel caso d'insufficienza di
vincitori al concorso.
Presidente
- Pongo in votazione l'emendamento numero 2
MOUV' e Gruppo Misto. La votazione è aperta. La votazione è
chiusa.
Presenti: 35
Votanti: 34
Favorevoli: 34
Astenuti: 1 (Pulz)
Il Consiglio approva.
Presidente
- Pongo in votazione l'articolo 10. La
votazione è aperta. La votazione è chiusa.
Presenti: 35
Votanti: 31
Favorevoli: 20
Contrari: 11
Astenuti: 4 (Mossa, Nasso, Russo e Vesan)
Il Consiglio approva.
Presidente
- Stesso risultato per gli articoli 10 e 11.
Mettiamo in votazione la legge nel suo complesso. Per dichiarazione
di voto, la parola al collega Restano.
Restano (GM)
- Noi ci esprimeremo in maniera contraria
all'approvazione di questa legge perché non vi era il presupposto
dell'urgenza, si poteva predisporre un concorso attraverso le leggi
ordinarie, non si è tenuto conto delle suggestioni dei segretari di
parte seconda, che noi invece intendevamo valorizzare, non si è
minimamente preso in considerazione quanto affermato dai dirigenti
del comparto unico, che fanno parte della parte seconda e che
attualmente svolgono le funzioni di segretario, non si sono prese
in considerazione le posizioni dei dirigenti regionali che a oggi
non possono svolgere le funzioni di segretario, ancorché ne
abbiamo, credo, le competenze.
Presidente
- La parola al collega Aggravi.
Aggravi (LEGA VDA)
- Non entrerò nel merito della scelta
in maniera precisa perché il collega Sammaritani ha già esposto
molto chiaramente la nostra posizione. La mia intenzione è di
ribadire il voto contrario a questa legge.
Caro Presidente, se grido di allarme era, penso di non
sbagliarmi affermando che la lettera di richiesta da parte
dell'Agenzia dei segretari fosse giunta a maggio: siamo andati
lunghi, non parlo di adesso ma parlo dell'altra scadenza perché
questa, grazie a Dio, in parte è stata anche causa nostra: sono
state fatte le audizioni ed è stato anche smascherato (io direi) il
fatto che il concorso si poteva fare al di là di una previsione
normativa che invece è stata scelta per un altro tipo di finalità.
Restano dei dubbi, dei grossi dubbi riguardo ai costi del corso che
vengono sostenuti dalla collettività, e quindi da tutti, per un
concorso che poi avrà esito soltanto per alcuni.
Io mi chiedo, in ultimo, per ribadire il voto contrario, se
effettivamente questo è l'inizio del nuovo percorso che lei disse,
a dicembre, di volere stabilire per la riforma degli enti locali
perché, se questo percorso inizia con una legge, mi si perdoni,
sanatoria, chissà quali saranno le altre leggi che andranno a
raffazzonare un sistema che necessita di essere riformato, lei
prima parlava di stabilità, in parte forse adesso quella che si
chiama stabilità non lo è più, ma forse ne parleremo poi
successivamente; però io credo che non sia un buon inizio di un
nuovo percorso.
Presidente
- Per dichiarazione di voto, la parola al
collega Bertin.
Bertin
(RC-AC)
- Una dichiarazione estremamente
sintetica, per dichiarare il voto favorevole a questa legge, che va
a rispondere a una domanda degli enti locali per una situazione
particolare, di urgenza, e che deve essere affrontata in tempi
stretti; pertanto, in ragione dell'urgenza e della situazione
particolare, il voto favorevole a questo provvedimento.
Presidente
- La parola al collega Gerandin.
Gerandin (MOUV')
- Per confermare il voto contrario a
questo disegno di legge che, l'ho già ribadito durante
l'intervento, è un disegno di legge nato dall'urgenza che, come i
dirigenti ci hanno confermato, poteva essere gestito benissimo
nella piena autonomia degli enti locali, e soprattutto è un disegno
di legge le cui vere conseguenze le vedremo qualche mese dopo le
elezioni di maggio. Io non so se saremo ancora qui in questo ruolo
di Consiglieri regionali. Qualora ci fossimo ancora, io inviterò
qualcuno della maggioranza, quelli più convinti della bontà di
questo disegno di legge, a fare un giro in qualche comune, che mi
permetterò di indicare io sulla base delle scelte e delle
conseguenze di questo disegno di legge. Ci andremo assieme e
vedremo le vere conseguenze di questo disegno di legge. Ci sono due
precisazioni da fare: qualcuno mi ha ricordato il ruolo avuto come
presidente dell'agenzia dei segretari, una delle prime conseguenze
della possibilità all'epoca di poter scegliere e di non essere
obbligati a scegliere la parte prima - che forse è l'unica novità
di questo disegno di legge che garantisce comunque il collocamento
di tutti quelli che sono di parte prima, i vincitori di concorso -
fu che me ne trovai in un primo tempo undici, poi ridotti a sette,
di parte prima, collocati in disponibilità. Ora capite che fu già
tanto, all'epoca, bandire un corso, un corso che, ricordo a tutti,
fu pagato di tasca propria - pagato di tasca propria da chi voleva
partecipare! - a differenza di quello che succede ora, un corso che
non apriva nessuna porta a nessun tipo di concorso perché non era
propedeutico al concorso. Era un corso esclusivamente per avere
l'abilitazione di parte seconda e, lo sottolineo, la difficoltà
vera all'epoca è che nessuno avrebbe mai potuto bandire un concorso
con sette, otto persone in disponibilità. Questa fu la vera
ragione, almeno per quello che riguarda il periodo in cui io fui
presidente, poi quello che è successo dopo io sinceramente non lo
so; quello che posso tranquillamente ribadire è che, rispetto a
quel testo di legge, se davvero si voleva modificare qualcosa,
bisognava avere un po' più di coraggio perché avevo fatto l'esempio
prima: noi siamo arrivati al paradosso che, con questa legge, il
responsabile finanziario del bilancio regionale, i tecnici del
bilancio regionale, i dirigenti del bilancio regionale della
Regione, non possono fare i segretari comunali senza aver fatto la
preselezione e il concorso. Si è arrivati al paradosso per cui
abbiamo spalancato porte e finestre, ma abbiamo fatto bene
attenzione di salvaguardare quella che potrebbe essere la vera
professionalità, perché il vero problema dei segretari, dei
dirigenti regionali, quando è stata prevista la possibilità per i
dirigenti di fare i segretari, è che non c'era nessuno che volesse
fare il segretario, erano i segretari che andavano a fare i
dirigenti regionali, questa è la realtà! E da questo bisognava
partire per un disegno di legge coraggioso.
Presidente
- La parola al collega Daudry per
dichiarazione di voto.
Daudry (AV)
- Per una breve dichiarazione di voto,
intanto per ribadire il lavoro che è stato fatto, per ringraziare
tutte le parti audite, per l'apporto dei nostri funzionari nella
stesura di un passaggio così delicato, un passaggio che però è un
procedimento di reclutamento dei segretari comunali, non è la
revisione del sistema degli enti locali, iniziata con la 54 del 98
e che ribadiamo che sicuramente porteremo avanti. È una
dichiarazione di voto anche per dire che è vero che sul tavolo
della Giunta Fosson la lettera è arrivata a maggio, però sappiamo
dai rappresentanti degli enti locali che all'atto dell'insediamento
della vostra Giunta sicuramente c'è stata un'interlocuzione e, tra
i problemi sollevati al vostro tavolo, è stato portato anche quello
dei segretari comunali e della procedura per poterli individuare,
perché era noto che a maggio del 2020, cioè alla prossima
primavera, il problema ci sarà. Questo per dirla proprio in maniera
laica, storica, cioè per tracciare il cronoprogramma di quello che
è accaduto e perché siamo qua.
Una suggestione ancora: la dirigenza unica. Il ragionamento
sulla dirigenza unica è stato portato anche più volte in
commissione, l'abbiamo sentito dire (lasciatecelo dire) in lungo e
in largo. A maggio faremo il giro dei comuni a vedere com'è la
situazione, io voglio vedere, quando porteremo il discorso della
dirigenza unica, quale sarà la volontà di affrontarlo e quali
saranno i rappresentanti in quest'aula che lo vorranno affrontare
fino in fondo.
Termino, ribadendo che questo è un disegno di legge per
reclutare segretari comunali, di cui abbiamo bisogno, tutto il
dibattito è stato interessante, ma è
a latere
.
Presidente
- Per dichiarazione di voto, la parola al
collega Sammaritani.
Sammaritani (LEGA VDA)
- Naturalmente la dichiarazione di
voto è contraria a questa legge, l'abbiamo già detto
abbondantemente da parte della Lega, e dobbiamo anche sottolineare
che molto spesso - e qui viene fuori un po' l'avvocato, purtroppo
non si può evitare - anche nel diritto penale, quando ci sono le
cosiddette esimenti, lo stato di necessità, l'urgenza, eccetera,
sì, sono vere, esistono, ma salvo che tu non ti metta nei guai da
solo, quest'emergenza probabilmente è già nata molto prima. Questo
urlo di dolore, che è stato un po' enfatizzato da alcuni colleghi,
dalla collega Morelli, dal presidente Fosson, viene da chi aveva
tutte le possibilità di farsi il concorso già da parecchio tempo,
perché ha parecchi anni questa legge! Questo è il grido di dolore
di qualcuno che si è dato la pugnalata da solo. Quindi, se
permettete, non è così tanto apprezzabile. Adesso invece ci siamo
trovati nell'emergenza di fare questa legge, secondo me
raffazzonata, perché non era il momento di farla e soprattutto di
farla così, si poteva fare molto meglio. Peccato, pazienza, che
volete? È un'altra occasione perduta.
Presidente
- La parola per dichiarazione di voto al
collega Lucianaz.
Lucianaz
(LEGA VDA)
- Deux mots pour rappeler que
tout ce que j'ai compris de cette histoire c'est qu'il y a eu
l'urgence et ce n'est pas la première fois qu'on entend le mot
urgence dans cette salle, on l'a très bien connu avec l'histoire de
CVA, semblait la fin du monde si on n'avançait pas sur CVA. Voilà
qu'on est encore là, donc je dirais que ce n'est pas toujours la
bonne raison, Monsieur président de la Commission spéciale Nogara,
je vous ai bien connu dans cette occasion. Donc, le mot urgence
prononcé par vous ça ne me fait pas peur; vraiment, si la solution
est une loi urgente, qui ne tient pas compte de tout ce qu'on a
entendu dans cette salle, je crois que vous n'avez pas fait un
grand travail. Là ce n'est pas une majorité qui vote mais c'est 19
conseillers : donc madame Morelli, monsieur Marquis, monsieur
Nogara, monsieur Daudry, monsieur Testolin, monsieur Fosson vous
allez voter cette loi et bon vous serez responsables, comme tous
les Valdôtains sauront après le résultat de votre travail.
Président
- Y-a-t-il d'autres pour déclaration de vote ?
La votation est ouverte. On peut fermer la votation.
Présents : 35
Votants : 31
Pour : 20
Contraires : 11
Abstentions : 4 (Mossa, Nasso, Russo et Vesan)
Le Conseil approuve.
