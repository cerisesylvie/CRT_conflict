Classificazione
(Nessuna classificazione presente)


Resoconto integrale del dibattito dell'aula
Oggetto del Consiglio n. 201 del 29 aprile 1981 - Resoconto
OGGETTO N. 201/81 - APPROVAZIONE DEL PIANO REGIONALE DI
RISANAMENTO DELLE ACQUE IN ATTUAZIONE DELLA LEGGE 10 MAGGIO 1976,
INTEGRATA DALLA LEGGE 24 DICEMBRE 1979, N. 650.
Presidente
- Dò lettura del testo della delibera:
Il Consiglio regionale
- preso atto di quanto riferito dall'Assessore alla Sanità ed
Assistenza Sociale, Rollandin, e concordando sulle proposte della
Giunta;
- vista la legge 10 maggio 1976, n. 319;
- vista la legge 24 dicembre 1979, n. 650;
- viste le norme di applicazione della legge 10 maggio 1976,
n. 319 pubblicate sulla Gazzetta Ufficiale, n. 48 del 22 febbraio
1977;
Delibera
1) di approvare il piano regionale di risanamento delle acque
ai sensi dell'art. 8 della legge 10 maggio 1976, n. 319, contenuto
negli allegati A) e B);
2) di inviare il sopraccitato programma al Comitato
Interministeriale di cui all'art. 3 della sopraccitata legge 10
maggio 1976, n. 319.
Allegato A
PREMESSA
Sino ad un decennio fa l'ambiente veniva visto ed analizzato
in un modello sequenziale sulla seguente triade
AGENTI-AMBIENTE-OSPITE.
Il rapporto tra questi tre momenti era visto in una
sequenzialità semplice e lineare mentre nessuna importanza veniva
data alle interazioni reciproche esistenti con altri sistemi e
sottosistemi ecologici né i rapporti dei modelli ecologici erano
visti come collegamento di feed back reciproci. Lo studio
dell'ambiente deve invece tener conto che esso è composto da
sistemi complessi dei più variabili, alcune delle quali facilmente
quantificabili altre meno, come ad esempio il caso delle componenti
politiche e sociali di un determinato momento storico con tutte le
implicanze che esse presentano nei confronti dell'ambiente. In
sostanza l'ambiente è influenzato da numerosi fattori che potremmo
definire naturali e dall'attività dell'uomo; quest'ultima può
essere definita come "processo di sviluppo". Se lo sviluppo avviene
tenendo conto delle mutazioni che esso opera nell'ambiente
(attraverso la definizione degli obiettivi da raggiungere e la
programmazione degli interventi da effettuare) esso si chiama
"gestione dell'ambiente" (ovviamente quest'ultima deve essere
preceduta da dati conoscitivi e deve possedere delle misure di
sostegno attuate per mezzo dell'educazione del personale,
dell'educazione sociale, dell'informazione pubblica,
dell'organizzazione dei servizi ecc.) (1-2).
È evidente come l'inquinamento debba essere considerato come
l'effetto di una scelta, o meglio di più scelte, operate dall'uomo
in un dato preciso momento storico. Con esse l'uomo pone le basi
per una sempre nuova e diversa "evoluzione" dell'ambiente,la quale
tuttavia può rappresentare un grosso pericolo in quanto, possedendo
dei terribili mezzi distruttivi, può portare alla distruzione
completa della vita nei suoi vari aspetti ecologici quando
dovessero sfuggire al controllo. È questa una considerazione non
negativa del concetto di inquinamento in quanto esso è anche
l'espressione di quell'evoluzione, spesso obbligata, cui tende
l'umanità. Si vuole, con queste affermazioni,d are risalto, senza
tuttavia esaltare, il fatto che i grossi problemi dell'inquinamento
si sono manifestati parallelamente alle richieste tecnologiche,
alle richieste di maggiore produzione ecc. e che queste ultime sono
prevalentemente dettate da esigenze reali quali ad esempio
l'aumento della popolazione mondiale, la maggior richiesta di
alimentazione ecc. Ma proprio a causa dei germi di pericolosità
senza via di ritorno che l'inquinamento possiede esso va combattuto
o quanto meno va contenuto entro quei limiti di accettabilità che
consentono il massimo delle garanzie.
Ma la lotta all'inquinamento implica dei costi che non devono
venire ignorati: anzi, i flussi dei costi e dei benefici ed i loro
rapporti dovrebbero fornirci i livelli di intervento entro cui
operare in quanto non si può ipotizzare alcuni investimento,
soprattutto dalle dimensioni richieste, per il recupero e la
salvaguardia dell'ambiente senza prevedere un conseguente
beneficio.
A differenza dei costi però, facilmente quantificabili non lo
sembrano i benefici che ne derivano, soprattutto perché molti di
essi forse la maggior parte, si spingono al di là dei settori dove
si applica inizialmente il controllo ambientale, spesse volte anzi
si spingono al di là dello stesso momento storico in cui si
interviene (basta considerare gli effetti mutageni che si esplicano
a distanza di generazioni).
I benefici reali vengono spesso mascherati da pseudobenefici
che derivano invece dal lasciare le cose come stanno (ad es. il
risparmio dei fondi per la depurazione alfine di creare nuovi posti
di lavoro etc.), e che offrono appigli a resistenze di vario grado
che hanno comunque un denominatore comune su argomenti di natura
economica: l'inflazione, l'incremento dei costi a causa della crisi
energetica, la disoccupazione etc. La realtà è che sempre più ci si
accorge delle difficoltà di poter assicurare fondi per l'incremento
della qualità dell'ambiente sia da parte di enti pubblici che
privati. Da un lato però esiste un'opinione pubblica estremamente
sensibilizzata al problema (anche se probabilmente non sempre in
possesso di una esatta definizione dei limiti del problema stesso)
la quale pretende una restrizione esasperata sui parametri degli
scarichi; da un altro lato le esigenze tecniche che comportano non
solo l'obbligo di installare equipaggiamenti e metodiche
sofisticate, ma talora anche di cambiare gli stessi processi
produttivi, tutto ciò viene a cozzare contro la situazione
economica del momento indubbiamente pesante: viene quindi da porci
il problema se non sia sufficiente iniziare una riduzione graduale
e relativamente grossolana della emissione degli scarichi con la
installazione di equipaggiamenti semplici e di basso costo e
corrispondenti a tutta una serie di problematiche d'ambiente e di
gestione oppure puntare su obiettivi più sofisticati ma di
difficile attuazione. (3)
Le difficoltà economiche sembrano quindi sollevare
interrogativi sulla questione della razionalità dell'impiego di
rigide norme ambientali in tempo di ristagno economico ed i quesiti
possono essere i seguenti:
a) i benefici per la società derivanti dall'applicazione di
norme restrittive superano i costi?
b) in tempi di difficoltà economiche
(inflazione-disoccupazione ect.) la migliore via per utilizzare le
risorse della società è la protezione dell'ambiente oppure si
ottengono rapporti più elevati utilizzando i fondi in altri
settori?
c) il compimento di una rigorosa politica ambientale è
compatibile con la formulazione di una legislazione ecologica che
richieda solo le misure realizzabili tecnicamente ed economicamente
senza rischiare alcuna avventura?
d) quanto può influenzare il risparmio e quanto è disponibile
il mondo attuale al risparmio concepito sia come azione individuale
sia come programma politico sociale?
Ritornando al problema della quantificazione dei benefici non
possiamo che considerare i benefici quantificabili finanziari.
Nella teoria economica i benefici finanziari del raggiungimento di
un dato stadio qualitativo dell'ambiente sono generalmente definiti
come "le corrispondenti riduzioni dei costi economici associati ai
danni ecologici (3) ed è appunto il caso dei benefici indotti
all'inquinamento ciò non esclude tuttavia che vi possano essere
anche benefici non quantificabili dal punto di vista
monetario".
L'indagine tuttavia è complessa e contempla un vasto numero
di variabili: i costi economici associati all'ambiente possono
essere classificati a seconda del recettore che subisce il danno,
dell'inquinamento che lo causa, della fonte che emette
l'inquinamento. I recettori possono essere l'uomo, la fauna, la
flora, le risorse naturali. I tipi di danno possono essere
ricondotti fondamentalmente a due:
a) alla perdita finanziaria (la quale rappresenta il valore
in moneta delle variazioni nella domanda di mercato e dei servizi
dovuti ai mutamenti della qualità dell'ambiente: esempi di perdite
finanziarie possono essere l'incremento della spesa sanitaria
dovuta all'inquinamento, il valore dei raccolti perduti, i costi di
rivestimento aggiuntivi per prevenire la corrosione delle case
ecc);
b) alla perdita dei mutamenti di attrattiva (la quale
rappresenta il valore di moneta dei mutamenti ambientali che non si
manifestano direttamente come variazioni di mercato; è evidente la
difficoltà ad esempio di trovare delle valutazioni tangibili di
queste variazioni ma molto più probabilmente le difficoltà maggiori
stanno nel trovare una relazione di causa effetto diretta,
assoluta, dimostrabile obiettivamente tra inquinamento e danno
attuale.)
Una importante relazione esiste tra inquinamento e malattia
ed è forse la relazione più nota anche se a livello di opinione
pubblica essa si sofferma quasi esclusivamente alla patologia
infettiva (di gran lunga oggi superata dalla patologia ad
avvelenamento chimico) o alle grosse e drammatiche patologie
chimiche (ad es. Seveso) e non a quelle condizioni, che sono di più
frequente manifestazione, di intossicazione cronica. A livello di
salvaguardia della salute e di valutazione dei benefici indotto
dalla lotta all'inquinamento, la valutazione appare ancora più
completa in quanto:
a) il danno provocato alla salute dell'individuo non solo è
un fenomeno proiettato in un tempo indefinito ma appare anche
diluito da una serie di variabili aventi un identico effetto
fiopatologico (basta pensare all'effetto indotto dall'inquinamento
da nitrati superato senza dubbio dall'apporto di nitrati alimentari
usati nell'industria conserviera ecc.);
b) non tutti i fenomeni patologici sono ben conosciuti dal
punto di vista etiopatogenetico;
c) sono fortunatamente rari i danni valutabili
microscopicamente (come sono le infezioni indotte da massivi
inquinamenti fecali degli acquedotti o l'inquinamento chimico di
Severo);
d) i costi attuali del servizio sanitario tendono a subire
delle modificazioni anche al fine di raggiungere uno standard medio
di un certo livello ed è quindi difficile cogliere eventuali
variazioni legate a mutamenti ambientali attuali.
Quando sino a venticinque anni fa si parlava dei problemi
dell'inquinamento ambientale si faceva sempre, se non
esclusivamente, riferimento al pericolo infettivo (4). Come è stato
in precedenza detto quel pericolo pur esistendo ancor oggi in tutta
la sua interezza è completamente superato dal pericolo chimico in
quanto a monte di questi problemi ci sono due realtà concatenate
una all'altra; la crescita della popolazione mondiale e l'aumento
delle esigenze delle società più evolute. Entrambi questi fattori
chiedono un aumento della produzione: quest'ultima genera e
favorisce l'inquinamento.
La popolazione mondiale alla fine del secolo dovrebbe
raggiungere i 6,5 miliardi. Tale dato ed in particolare la
concentrazione di persone negli insediamenti urbani metropolitani
sta mettendo a dura prova non solo le capacità di trovare e fornire
impieghi produttivi ma anche di fornire le risorse di base (come ad
es. l'acqua) ed i servizi di base (come ad es. l'acqua) ed i
servizi di base (come ad es. lo smaltimento dei rifiuti solidi e
liquidi, l'assistenza sanitaria ecc.).
Conseguente all'aumento della popolazione mondiale è la
ricerca di fonti di alimenti. Aumento della popolazione ma anche
divario di consumo crescente e vantaggio soprattutto delle
popolazioni più opulente crea problemi di produzione che vanno dai
consumi energetici alle disponibilità tecnologiche, dalle
disponibilità di risorse idriche e di terreno fertile ai danni ed
alle conseguenze negative che l'industrializzazione, l'irrigazione
(soprattutto dei terreni montani) ed altri fattori provocano a
livello dell'ambiente.
All'aumento della popolazione e della produzione
necessariamente fa seguito il grosso problema dell'energia,
essenziale allo sviluppo ma ricca di rischi attuali e potenziali.
Questi sembrano essere rappresentanti dall'inquinamento tecnico, da
cambiamenti climatici indotti da crescenti livelli dei flussi di
calore, dalla necessità di smaltire i rifiuti nucleari radioattivi
etc.
Inquinamento delle acque superficiali ed acqua potabile
costituisce forse il binomio più importante del capitolo della
salvaguardia dell'ambiente. L'acqua dei corpi idrici superficiali
sempre più è destinata all'uso potabile in conseguenza soprattutto
dell'impossibilità da parte delle falde freatiche, di far fronte
alle esigenze dell'aumentata popolazione ma soprattutto
dell'accentrata popolazione in nuclei urbani sempre più voluminosi.
Ecco quindi che il problema dell'inquinamento non è solo un
problema ecologico in senso lato ma è anche un problema di
alimentazione e di ecologia medica per quelle relazioni che
esistono tra ambiente e salute dell'uomo.
L'acqua superficiale per essere usata come acqua potabile
deve essere depurata con costi non indifferenti ma soprattutto con
l'assoluta certezza che l'acqua acquisti tutte quelle
caratteristiche che devono essere proprie di un'acqua destinata
all'alimentazione. È per questa funzione, cui è destinata l'acqua
superficiale, prioritaria rispetto alle altre funzioni, che ogni
problema deve essere visto come problema di potabilità. A tal
proposito non si deve però dimenticare il fatto che l'acqua
inquinata interviene negativamente nel metabolismo dell'organismo
anche attraverso la catena alimentare: utilizzata ai fini irrigui
essa apporta e concentra negli alimenti le sostanze tossiche più
svariate che utilizzate dall'uso e dagli animali esplicano il loro
effetto tossico.
Nel contesto del problema dell'inquinamento delle acque la
Regione Valle d'Aosta si inserisce secondo un aspetto che le è
peculiare e che dovrebbe essere comune a tutte le regioni dell'arco
alpino e montano in genere. Il territorio, montano, confluente
tutto in un unico bacino imbrifero (quello del Fiume Dora Baltea)
rappresenta una grossa riserva d'acqua. Si tratta prevalentemente
di acqua di fusione che man mano che percorre letti torrentizi o
falde profonde si arricchisce di sali e di altri componenti. La
stessa industrializzazione, presente nel contesto della Regione,
concettualmente dovrebbe limitare l'apporto di elevate quantità di
sostanze estranee ed in particolar modo queste dovrebbero essere
limitate solo esclusivamente a determinate zone dislocate lungo il
corso della Dora.
Nelle Valli laterali si dovrebbe trovare esclusivamente e
prevalentemente un inquinamento dovuto agli insediamenti urbani e
animali caratterizzato comunque da ampie e specifiche oscillazioni
stagionali legate al turismo.
Complessa e difficile è la rete idrica degli acquedotti
formati, in un arco storico non facilmente definibile, dalla
confluenza di acquedotti familiari, frazionali, comunali prelevanti
tutte acque sorgive. È evidente come no sia facilmente definibile
il profilo delle caratteristiche dell'acqua potabile dipendendo
esse dall'altezza del prelievo, dalle caratteristiche del terreno
ecc.
Possiamo pertanto concepire la Valle d'Aosta come una Regione
caratterizzata, rispetto alle altre Regioni italiane;
a) da un favorevole rapporto tra acqua fluente nei corpi
idrici e nelle falde acquifere profonde e numero degli
abitanti;
b) da un favorevole rapporto tra massa d'acqua presente nei
corpi idrici superficiali e massa inquinante.
Questa situazione, favorevole dal punto di vista teorico che
abbisogna ovviamente di adeguati apporti obiettivi di verifiche,
costituisce una ricchezza ma on un monopolio che deve essere
salvaguardata e rispettata. Non deve infatti essere sopravvalutato
il concetto di minor impegno perché minori sono i problemi, bensì
l'impegno deve essere relativo al livello di responsabilità della
salvaguardia della propria originaria situazione. È evidente che
non possono essere trascurati e sottovalutati quei problemi che
stanno alla base di ogni azione tendente a migliorare l'ambiente:
si tratta soprattutto di problemi ambientali e climatici che
rendono difficile se non impossibile l'uso ovunque ed a tutti i
costi di sistemi di depurazione vanificando in tal modo non solo
gli impegni economici affrontati ma anche e soprattutto le
aspettative. La Valle d'Aosta per le sue caratteristiche ambientali
e geografiche possiede peculiari capacità di autodepurazione e di
bonifica che vanno sfruttate in maniera adeguata. È per questo
motivo che viene proposto un sistema di recupero dell'ambiente per
gradi secondo dei livelli di priorità da stabilirsi dalle analisi
obiettive.
DATI SPERIMENTALI OTTENUTI E CONSIDERAZIONI SULLO STATO DI
INQUINAMENTO BATTERIOLOGICO
- ESAMI E RILIEVI ESEGUITI
Tra il 1979 ed il 1980 sono stati effettuati 400
prelievi:
- n. rilievi e prelievi sui torrenti della Regione;
- n. rilievi e prelievi sul fiume Dora Baltea;
- n. rilievi e prelievi sugli acquedotti;
- n. 12 rilievi e prelievi sui laghi.
Per i corpi idrici superficiali i prelievi sono stati
effettuati durante i periodi di minore e media portata come
previsto dalla legge. Nell'ambito del programma dello studio dei
corpi idrici è stato inserito lo studio degli acquedotti e degli
scarichi fognari.
I punti di prelievo sono stati codificati in maniera standard
utilizzando un codice di sei cifre (le prime due relative ai comuni
della Regione, le seconde due al corpo idrico, le ultime due
relative ad un numero progressivo per corpo idrico e per comune).
Preliminare a questa codificazione vi è stata una registrazione
unitaria dei punti prelievo depositata presso gli uffici regionali.
(6)
Con i dati ottenuti nel 1980 sono stati effettuati degli
studi teorici relativi ai primi obiettivi da raggiungere nel
rilassamento dei corpi idrici superficiali.
I dati ottenuti nel 1980 sono stati confrontati con quelli
ottenuti nel 1979 e poiché si è vista la migliore omogeneità di
comportamento tra i dati ottenuti nel primo trimestre degli anni
presi in considerazione sono stati confrontati ed elaborati,
seppure parzialmente, solo questi ultimi ed esclusivamente per il
fiume Dora, considerando valide le osservazioni effettuate l'anno
precedente per i torrenti ritenendo opportuno effettuare ulteriori
serie di controlli prima di poter elaborare tutti i dati ottenuti
nei vari periodi dell'anno; in particolare si ritiene opportuno
poter disporre in maniera più precisa della portata idrica di
ciascun corpo idrico a livello del punto prelievo interessato
considerando l'importanza della diluizione nella rilevazione della
massa inquinante assoluta.
A quanto detto si sono aggiunti a scopo indicativo i dati
relativi agli acquedotti ed alcuni dati relativi agli scarichi
fognari confluenti in pubbliche fognature. Il primo parametro dovrà
essere completato da una serie di esami più approfonditi (infatti
il profilo di esami effettuati non coincide con il profilo degli
esami effettuati sui corpi idrici superficiali); il secondo invece
è solo parziale e dovrà essere completato sia per quanto riguarda
gli scarichi fognari confluenti in pubbliche fognature che per gli
scarichi fognari immessi direttamente nei corpi idrici
superficiali. Si dà molta importanza a questa informazione in
quanto consente di effettuare un rilievo esatto della massa
scaricata intesa sia come massa inquinante che come massa da
depurare in funzione quindi della programmazione delle opere da
effettuare.
ASPETTI DELL'INQUINAMENTO ATTUALE: VALUTAZIONE DEI DATI
OTTENUTI SPERIMENTALMENTE
Nella tabella n. 5 vengono riportati i dati relativi alle
cariche batteriche riscontrate nel fiume Dora e nei torrenti
durante gli anni 1979-1980. Tali dati sono stati suddivisi in tre
colonne:
a) nella prima colonna si tratta dei dati complessivi e
servono per documentare le oscillazioni complessive delle cariche
batteriche indipendentemente dai punti prelievo e dalla
stagione;
b) nella seconda colonna vengono presentati separatamente i
dati complessivi del periodo di magra;
c) nella terza colonna vengono presentati separatamente i
dati complessivi del periodo di media portata.
Nella tabella n. 6 vengono presentati dapprima, in maniera
separata per ciascun anno e nell'ultimo riquadro in maniera
unitaria i dati relativi a nove punti prelievo ritenuti
significativi i cui prelievi sono stati effettuati nel primo
trimestre di ciascun anno. I punti presi in considerazione sono
esattamente:
A1) il torrente Dora di Val Ferret che unitamente ad A2
partecipa alla inizializzazione del fiume Dora; si tratta comunque
di un corpo idrico a carattere torrentizio;
A2) il torrente Dora di Val Veny;
B) Dora a livello del Comune di Morgex;
C) Dora a livello del Comune di Aymavilles (media di più
punti prelievo) prima dell'attraversamento della città di
Aosta;
D) Dora a livello del Comune di Quart (media di più punti
prelievo);
E) Dora a livello del Comune di Châtillon (media di più punti
prelievo);
F) Dora dopo l'attraversamento di Saint Vincent;
G) Dora a livello di Pont Saint Martin (media di più punti
prelievo);
H) Dora all'altezza del Comune di Carema (prima del
paese).
Nella tabella n. 7 vengono riportati i dati relativi alle
cariche batteriche di 12 laghi naturali della Regione i cui esami
sono stati effettuati nel 1980.
In appendice alla stessa tabella vengono riportate le
percentuali relative a 4 classi di frequenza.
Tabella n. 7
Cariche batteriche rilevate in 12 laghi naturali della
Regione:
n
x
M
COLIFORMI TOTALI
0,0
103.833
930.000
" FECALI
0,0
21.692
210.000
STREPTOCOCCHI FECALI
0,0
84.250
430.000
a) il 55% è privo di coliformi fecali, presenti solo alcuni
coliformi totali
b) il 4% ha cariche di coliformi inferiori alle 10.000
unità
c) il 29% ha cariche di coliformi comprese tra le 11.000 e le
99.000 unità di coliformi
d) il 12% ha cariche di coliformi superiori alle 100.000
unità
Questi punti sono ritenuti i più significativi perché in
grado di esprimere le variazioni più significative che il fiume
subisce all'altezza dei centri più importanti della Regione. Fino
al punto C (Comune di Aymavilles) il fiume Dora è recettore degli
scarichi di centri abitati non di rilevante importanza né di grosse
industrie; il punto D, ad alcuni chilometri dal confine del Comune
di Aosta, dovrebbe essere espressione dell'inquinamento indotto dal
centro più importante della Regione, non solo, ma unitamente a C
dovrebbe accogliere tutti i Comuni compresi nel consorzio di
depurazione di Saint Christophe (dal punto di vista tecnico il
punto D dovrebbe essere il punto più significativo in quanto alla
sua altezza le acque nere e bianche dovrebbero avere subito una
giusta miscelazione e non vi sono prese per centrali
idroelettriche); E è espressione della situazione della media alla
altezza del Comune di Châtillon (prima dell'attraversamento del
Comune ed a vari livelli durante l'attraversamento numerose sono le
prese d'acqua per impianti idroelettrici); F è l'espressione della
situazione dopo che la massa d'acqua ha attraversato il Comune di
Saint Vincent; G è l'epressione dell'andamento medio dei punti
prelievo situati nel Comune di Pont Saint Martin; H è l'ultimo
punto prelievo della Regione prima dell'entrata nel territorio
piemontese.
Il grafico n. 1 riporta i dati relativi ai coliformi totali;
essi sono espressi in percentuale.
Nella tabella n. 8 vengono riportati i dati batteriologici
relativi a 400 prelievi eseguiti sui 99 punti degli
acquedotti.
Tabella n. 8
Min
Media
Max
COLIFORMI TOTALI
0,0
0,452
30
" FECALI
0,0
0,277
15
STREPTOCOCCHI FECALI
0,0
0,503
96
Nella tabella n. 9 vengono riportati i dati relativi agli
scarichi fognari confluenti in pubbliche fognature. Sono stati
sottolineati i Comuni che direttamente o indirettamente versano i
loro scarichi fognari nel torrente Buthier, si tratta di un totale
di 160.601 metri cubi di scarichi civili o assimilabili (non sono
stati presi in considerazione i produttori e gli scarichi piovani),
pari a circa 400 metri cubi al giorno; (nel computo non è stata
inserita la città di Aosta).
Il grafico n. 2 è relativo al rapporto tra numero di denunce
presentate per Comune e numero di metri cubi scaricati.
Vengono evidenziati tre tipi di Comuni:
a) a basso rapporto (fino a 400) si tratta di Comuni che
hanno prevalentemente mantenuto le caratteristiche dei Comuni di
montagna;
b) a medio rapporto (401/800 si tratta di Comuni che hanno
delle strutture adeguate alla plurifamiliari età);
c) ad alto rapporto, si tratta di Comuni che hanno strutture
quasi interamente concepite come insediamenti multipli.
CONSIDERAZIONI SULL'INQUINAMENTO BATTERIOLOGICO
Considerando la pressoché totale assenza di depuratori,
soprattutto nelle zone a più elevato insediamento urbano,
considerando che già nel primo piano di risanamento i limiti
proposti come obiettivi da raggiungere sono stati contenuti in
"ranger" piuttosto ampi non ci si poteva aspettare che un elevato
grado di inquinamento batteriologico, come appunto viene dimostrato
osservando i dati riportati nelle tabelle 5 e 6. Per quanto
riguarda i torrenti rimangono valide le osservazioni proposte nel
primo piano di risanamento: numerosi sono i punti prelievo
caratterizzati dalla pressoché totale assenza di germi alternati
tuttavia a punti fortemente inquinati situati a valle di scarichi
urbani mentre il potere di recupero appare sostanzialmente buono.
Il problema tuttavia dei torrenti appare di irrilevante importanza
rispetto al problema del fiume Dora nel quale essi confluiscono
assieme agli scarichi urbani dei più grossi centri della
Regione.
In pressoché tutto il decorso del fiume la massa inquinante è
molto elevata e viene alimentata dal continuo apporto di scarichi
urbani dislocati lungo il decorso. Il grafico n. 1 ne dà un esempio
rilevando il primo picco nel Comune di Quart (punto prelievo D) e
rilevando come dopo Châtillon (punto E) esistano dei picchi
particolarmente elevati mentre alla confluenza con il Piemonte vi
sembra essere un buon recupero. Nella valutazione di questi dati
bisogna tuttavia porre particolare attenzione a situazioni
discrepanti quali ad esempio i livelli di inquinamento della Bassa
Valle (S. Vincent e PSM) rispetto al cento valle. Tali discrepanze
sono dovute ai seguenti motivi: a) date diverse di prelievo e b)
portate non omogenee. È già stato fatto notare infatti come lungo
il decorso del fiume vi siano numerose prese d'acqua per le
centrali idroelettriche e vi siano numerosi punti di remissione.
Entrambi creano artificiosi fenomeni di diluizione e concentrazione
che vengono ad inficiare i dati singoli senza tuttavia turbare il
significato dell'insieme.
È evidente da questi primi dati che obiettivo principale non
potrà essere che l'attuazione di un sistema di depurazione nei
punti principali secondo il programma già presentato nel primo
piano di risanamento dopodiché si potrà prospettare l'ipotesi di
migliorare situazioni anomale di minor rilievo ed
importanza.
Note bibliografiche
1) PACCAGNELLA B.: la tutela dell'ambiente, l'igiene moderna
4, 273 (1977).
2) W.H.O. Health hazards of the human enviropment, 1972 (cit.
da 1);
3) Valutazione dei benefici nella gestione della qualità
dell'ambiente. Rapporto per l'UNEP 30 aprile 1980 - Ingegneria
Moderna, 6, 1979.
4) DE BLASI R. L'inquinamento del suolo e la catena
alimentare. L'igiene Moderna 5 571, 1974.
5) Nota non compresa nel primo piano di risanamento.
Allegato B
ASPETTI CHIMICI E CHIMICO FISICI DELL'INQUINAMENTO IDRICO IN
VALLE D'AOSTA
PREMESSA
Il controllo della qualità delle acque superficiali della
Valle d'Aosta si basa, per quanto attiene la parte chimico fisica,
sull'analisi dei seguenti parametri: pH, conducibilità, alcalinità,
durezza, magnesio, sodio, potassio, cloruri, nitrati, solidi
totali, solidi sedimentali, ferro, manganese, rame, cromo zinco,
piombo, B.O.D.5, azoto organico, ammoniaca, fosfati,
detergenti.
Possiamo dividere tali parametri in due classi:
caratterizzanti ed inquinanti. Sono caratterizzanti i parametri
che, tipici di un determinato corpo idrico, non sono di per sé
inquinanti, ma possono diventare indice di inquinamento quando
subiscono variazioni anomale non giustificabili in base a fenomeni
naturali. Rientrano in prima categoria: pH, conducibilità,
alcalinità, durezza, magnesio, sodio, potassio, cloruri, nitrati,
solidi totali, solidi sedimentabili, ferro, BOD5.
Inquinanti sono quei parametri che, naturalmente assenti
nelle acque superficiali, o presenti in tracce minime, possono
comparire in quantità notevoli in seguito a scarichi civili ed
industriali. Rientrano in questa seconda categoria: manganese,
rame, piombo, cromo, zinco, azoto organico, ammoniaca, fosfati ,
detergenti.
Nel corso del 1979 e del 1980 sono state effettuate alcune
campagne di prelievi, in 95 punti sui corsi d'acqua e in 12 laghi.
In base ai dati scaturiti dalle analisi verranno descritte le
situazioni dei seguenti corpi idrici: Dora Baltea, torrente
Ruitor-Verney, torrente Colomba, torrente Montvert, torrente
Valnontey, Urthier, Grand'Eyvia, torrente Artanavaz, Buthier,
torrente St. Barthelemy, torrente Cervino, Marmore, torrente Lys,
lago Bleu, lago di By, lago di Chamolé, lago d'Arpy, lago Layet,
lago Lessert, lago Lod, Lago Pellod, lago Pierrey, lago Verney,
lago di Villa.
Occorre precisare che, per quanto riguarda i laghi, i
controlli sono iniziati recentemente, e quindi disponendo di un
solo prelievo, si darà un quadro puramente orientativo.
CRITERI DI VALUTAZIONE DEI DATI SPERIMENTALI
Prima di passare all'esame dei singoli corsi idrici occorre
premettere alcune considerazioni che permetteranno d comprendere ed
interpretare correttamente i dati analitici e le loro
variazioni.
Tutti i torrenti della Valle d'Aosta subiscono importanti
variazioni di portata dovute al disgelo e alle piogge stagionali;
l'acqua avrà quindi due provenienze distinte: in regime di magra
sarà prevalentemente costituita da acque sorgive, in regime di
piena da acque di disgelo o meteoriche.
Il fiume Dora Baltea risente anch'esso sebbene in misura un
po' minore di queste variazioni stagionali, in più è interessato da
importanti prelievi di acqua per uso idroelettrico con brusche
riduzioni di portata in corrispondenza delle opere di captazione ed
altrettanto bruschi aumenti a valle delle centrali idroelettriche.
Tutto ciò influenza le variazioni stagionali di molti parametri: i
solidi sospesi ed il ferro, ad esempio aumentano in genere con
l'aumentare della portata in quanto il regime torrentizio trascina
a valle i materiali inerti, che contengono notevoli quantità di
minerali di ferro. Le sostanze disciolte quali calcio, magnesio,
sodio, potassio, cloruri, ioniidrogeno, subiscono invece una
diminuzione in conseguenza alla diluizione con acque meteoriche o
di disgelo, molto povere di sali; diminuiranno conseguentemente
anche la durezza, la conducibilità e l'alcalinità.
Altri parametri quali BOD5, azoto organico, ammoniaca,
nitrati, fosfati, detergenti, metalli pesanti, subiscono variazioni
meno prevedibili. Una spiegazione di questo comportamento può
essere data in questo senso: da un lato è presente e agisce
l'effetto di diluizione, dall'altra la maggior massa d'acqua
asporta e scioglie maggiori quantità di sostanze inquinanti,
presenti nell'ambiente che circonda il corpo idrico.
Nel corso della descrizione di ogni singolo corpo idrico
verranno quindi segnalate le situazioni anomale, riportando ed
evidenziando solo quei dati che non siano riconducibili ad un
comportamento naturale del corpo idrico, per quanto attiene i
parametri caratterizzanti, e segnalando ogni ingiustificato aumento
dei parametri inquinanti.
Per fare ciò si sono esaminati singolarmente tutti i dati di
due anni di prelievi, senza elaborare questi dati ma considerandone
la variazione in funzione del punto di prelievo e della
distribuzione nel tempo dei prelievi stessi; occorre tener presente
che nel 1979, in sede di prima applicazione della metodologia di
rilevamento scelta, si sono effettuate tre campagne di prelievi in
primavera, in autunno, in estate, distribuendo la frequenza
equamente tra tutti i punti di prelievo. Nel 1980 in base alle
esperienze della campagna precedente si sono evidenziati alcuni
punti di maggiore interesse e un periodo, coincidente con la
primavera particolarmente significativo per l'uniformità e la
normalità delle portate; i prelievi sono stati quindi intensificati
eseguendo tre campagne in marzo, aprile, maggio e una più recente
in novembre.
Per avere un'analisi esauriente della situazione si deve
quindi considerare, a nostro parere, ogni corpo idrico con una sua
propria identità ed un suo comportamento nel tempo, viste le
diversità di condizioni tra i vari prelievi delle due annate e la
diversità nel numero di prelievi per punti diversi. Solo esaminando
e valutando tutti i dati singolarmente, tenendo presente il punto
in cui sono stati ottenuti e il periodo in cui è stato effettuato
il prelievo è possibile dare dei dati stesi un'interpretazione
corretta.
Nel caso della Valle d'Aosta, per quanto riguarda i parametri
chimici e chimico fisici il compito è facilitato dalla pressoché
totale normalità dei dati; in effetti si vedrà che gli inquinamenti
macroscopici sono pochi e circoscritti a zone particolari.
Un fenomeno frequente è invece quello che potremmo definire
inquinamento episodico; questo si evidenzia con un solo valore
anomalo in un punto dove altri prelievi precedenti e successivi
danno valori normali.
DORA BALTEA
(N.B.) Comprende anche la Dora di Ferret e la Dora di
Veny)
Punti effettivi di prelievo: 43 (di cui 9 principali)
N° di campioni analizzati: 1979 = 94 -1980 = 69
L'esame dei dati caratteristici relativi al fiume Dora Baltea
mette subito in evidenza una classe di parametri che mantengono un
comportamento pressoché regolare per tutto il corso del fiume ed in
ogni stagione.
Il pH è fisso su valori leggermente bassi, e non subisce
variazioni importanti in corrispondenza di alcun insediamento
civile o industriale; mostra un leggero spostamento verso valori
più acidi nei periodi di maggiore portata.
Durezza, conducibilità, alcalinità e magnesio sono anch'essi
pressoché costanti per i singoli punti di rilievo, e presentano
variazioni graduali lungo il corso del fiume, senza mai mostrare
salti bruschi o ingiustificati; i valori, del tutto normali, sono
influenzati dalle variazioni di portata in modo corretto e
prevedibile, mostrando una diminuzione generalizzata e regolare nei
periodi di massima portata.
Lo stesso discorso può essere fatto per sodio, potassio,
cloruri, nitrati; è però interessante notare come in alcuni punti
si possono verificare aumenti episodici non regolari; in
particolare il sodio e i cloruri presentano un aumento di circa il
50% in corrispondenza della città di Aosta, ed alcuni valori
isolati, con variazioni in più dello stesso ordine di grandezza nel
Comune di Pré-Saint-Didier, dove presentano un massimo di 16,3 mg/1
di cloruri.
I solidi sospesi sono quelli che presentano le variazioni più
marcate; in effetti al di fuori delle oscillazioni naturali dovute
alle variazioni di portata, si evidenziano dei punti con variazioni
in più anche di due ordini di grandezza, in periodi definiti:
precisamente nella primavera del 1979 in corrispondenza della città
di Aosta (max 180 mg/1), nell'estate dello stesso anno nel Comune
di Pont-Saint-Martin (max 181 mg/1). Tali variazioni sono
confermate dalla comparsa contemporanea di solidi sedimentabili
normalmente assenti in tutti i punti di prelievo.
Esiste una seconda classe di parametri che merita un discorso
più approfondito; essa comprende: ferro, manganese, rame, piombo,
cromo, zinco, BOD5, azoto organico, ammoniaca, fosfati,
detergenti.
Questi parametri sono stati analizzati mediando, per ogni
singolo punto, tutti i valori disponibili a parte quelli con
caratteristiche evidentemente anomale.
I valori così ottenuti sono stati riportati su grafici che
mostrano l'andamento di tali medie lungo il corso del fiume. Il
grafico n. 1 relativo al ferro mostra un comportamento normale con
modesti incrementi in corrispondenza delle città di Aosta,
Châtillon, Pont Saint Martin; i massimi rilevabili nell'alto corso
della Dora, e precisamente in corrispondenza della Val Veny e di
Pré Saint Didier dovrebbero essere interpretabili in base a
fenomeni naturali.
Il grafico n. 2, relativo al manganese, mostra chiaramente un
andamento regolare e naturale in tutto il corso del fiume con una
sola eccezione in corrispondenza della città di Aosta (57 mg/1)
dovuta indubbiamente a scarichi industriali.
Il grafico n. 3, relativo a piombo e rame, mostra per il
piombo un andamento simile a quello descritto per il ferro: i
valori massimi sono molto contenuti e risultano leggermente più
elevati solo nella zona di Aosta (19,5 mg/1). Il rame mostra invece
una situazione di perfetta normalità con valori molto bassi, del
tutto compatibili con i livelli naturali; l'unico massimo presente
in corrispondenza del Comune di Châtillon non raggiunge valori
anomali (11,8 mg/1).
Il grafico n. 4, relativo a cromo e zinco, mostra per il
cromo un andamento regolare con valori molto bassi nell'alta valle
e variazioni in corrispondenza dei Comuni di Aosta (10 mg/1),
Châtillon (8,6 mg/1) e Hône (11 mg/1). Tutti questi valori sono
comunque ben al di sotto dei limiti di pericolosità; è piuttosto
interessante notare una certa tendenza verso l'alto di tutta la
curva, che indica forse un fenomeno di accumulo. Lo zinco mostra
tale fenomeno in maniera molto più evidente; in effetti osservando
il grafico si nota come pur nell'ambito degli aumenti e delle
diminuzioni dovuti a massimi localizzati vi è una netta tendenza a
salire non riscontrabile in nessun altro grafico. Sono comunque
presenti modesti massimi per la città di Aosta ed altri più marcati
nei comuni di Châtillon (47 mg/1) e Pont Saint Martin (39
mg/1).
Il grafico n. 5, si riferisce al BOD5, azoto organico e
ammoniaca. Questi tre parametri sono indici di inquinamento
biologico e mostrano un andamento coerente tra di loro; un primo
aumento graduale si nota in alta valle in corrispondenza dei Comuni
di Morgex e La Salle con valori massimi di 5,8 mg/1 per il BOD5,
0,9 mg/1 per l'azoto e 0,7 mg/1 per l'ammoniaca; successivamente si
ha una diminuzione dovuta probabilmente a fenomeni di diluizione ed
autodepurazione, seguita da un netto aumento all'altezza della
città di Aosta con valori massimi di 8,2 mg/1 per il BOD5, e 2,4
mg/1 per l'azoto, 1,1 mg/1 per l'ammoniaca. Altri picchi sono
riconoscibili in corrispondenza di tutti gli insediamenti civili di
una certa importanza: in particolare sono nettamente evidenziabili
le zone di Châtillon, Saint Vincent, Verrès e Pont Saint
Martin.
Il grafico n. 6, relativo ai valori di fosfati e detergenti,
anch'essi dovuti principalmente a scarichi civili, mostra un
andamento simile a quello del grafico n. 5; si nota peraltro il
maggior contributo della città di Aosta per i detergenti sintetici
(0,5 mg/1), mentre i fosfati sono presenti con massimi di entità
simile in Aosta, Châtillon, St. Vincent e Pont Saint
Martin.
TORRENTE RUITOR-VERNEY
Punti effettivi di prelievo: 6 (di cui 2 principali)
N° di campioni analizzati: 1979 = 13 - 1980 = 8
L'esame dei dati mostra un comportamento regolare per quasi
tutti i parametri dell'arco di tempo esaminato.
Si può evidenziare come interessante un forte aumento di
ferro (6700 mg/1), manganese (52 mg/1), rame (17 mg/1), zinco
(36/ug/1) nel torrente Ruitor nell'estate del 1979; il BOD5 mostra
una punta massima di 3,2 mg/1 sulla Dora di Verney nei primi mesi
del 1980. Non si evidenziano comunque punti in cui si possa parlare
di inquinamento costante nel tempo.
TORRENTE COLOMBA
Punti effettivi di prelievo: 1 (di cui principali 0)
N° di campioni analizzati: 1979 = 2 - 1980 = 1
Si nota unicamente un forte inquinamento biologico nei primi
mesi del 1979 con BOD5 di 12 mg/1.
TORRENTE MONTVERT
Punti effettivi di prelievo: 1 (di cui 0 principali)
N° di campioni analizzati: 1979 = 2 - 1980 = 1
Questo torrente ha presentato un forte inquinamento biologico
nei primi mesi del 1979 con BOD5 di 44 mg/1, azoto organico di 9,8
mg/1, ammoniaca di 2 mg/1 e cloruri di 8,5 mg/1; nello stesso
prelievo si sono evidenziati forti quantità di ferro e manganese. I
prelievi successivi hanno invece mostrato situazioni perfettamente
normali.
TORRENTI VALNONTEY-URTHIER-GRAND EYVIA
Punti effettivi di prelievo: 6 (di cui 2 principali)
N° di campioni analizzati: 1979 = 14 - 1980 = 9
Questi torrenti mostrano un andamento stagionale per i valori
del ferro e dello zinco che sono direttamente dipendenti dalle
portate. Non si evidenziano particolari punti inquinati, in quanto
i valori delle sostanze disciolte hanno un comportamento
caratteristico con aumento graduale e continuo dalle sorgenti alla
foce, i parametri biologici sono sempre in limiti
accettabili.
TORRENTE ARTANAVAZ-BUTHIER
Punti effettivi di prelievo: 11 (di cui 2 principali)
N° di campioni analizzati: 1979 = 16 - 1980 = 13
Il torrente Artanavaz non presenta valori anomali per nessun
parametro, i prelievi sono stati effettuati tutti nella stessa
stagione e non si può quindi studiare la variazione stagionale. Il
torrente Buthier, che dispone specialmente nei punti più a valle di
numerosi prelievi, mostra un comportamento poco legato alle
variazioni di portata ed un aumento delle sostanze disciolte man
mano che si procede verso la foce. Si notano alcuni inquinamenti
sporadici da ferro (6000 mg/1), manganese (49 mg/1), zinco (340
mg/1) in punti e momenti diversi. Su tutti spicca poi il punto n. 2
di Aosta in cui è presente un inquinamento biologico costante con
valori di BOD compresi tra 5,5 e 10,1 mg/1, a cui fanno riscontro
valori particolarmente elevati per azoto, ammoniaca, detergenti e
fosfati. Il successivo punto 1 mostra un inquinamento simile
sebbene più limitato.
TORRENTE SAINT-BARTHELEMY
Punti effettivi di prelievo: 1 (di cui 0 principali)
N° di campioni analizzati: 1979 = 0 - 1980 = 1
L'unico controllo effettuato non presenta alcun indice di
inquinamento.
TORRENTE CERVINO-MARMORE
Punti effettivi di prelievo: 7 (di cui 2 principali)
N° di campioni analizzati: 1979 = 18 - 1980 = 12
Questo torrente presenta alcuni punti particolarmente critici
sia dal punto di vista chimico che biologico. In particolare si
rilevano dei valori anomali di BOD5: il punto 4 in comune di
Valtournenche (6,9 - 11 mg/1) con corrispondenti valori di azoto
(4,8 mg/1) e ammoniaca (1,9 mg/1) rilevati nella primavera del 1979
e nel febbraio del 1980; il punto 3 nello stesso (5,5 - 5,6 mg/1)
negli stessi prelievi. Scendendo lungo il corso del fiume si giunge
al punto n. 1 in Comune di Châtillon che risulta inquinato
biologicamente e chimicamente in quasi tutti i controlli: i valori
di BOD5 sono sempre elevati (7,8 - 11 mg/1) come pure l'azoto (1,2
mg/1) ed i cloruri (9,2 - 9,9 mg/1). Sono parimenti elevati i
contenuti in ferro (max 846 mg/1), manganese (max 39 mg/1), piombo
(max 35 mg/1), zinco (max 410 mg/1); anche il rame ed il cromo
mostrano dei leggeri incrementi. Infine è presente un elevato
inquinamento da solidi sospesi (195 - 1600 mg/1).
TORRENTE CILLIAN
Punti effettivi di prelievo: 2 (di cui 0 principali)
N° di campioni analizzati: 1979 = 4 - 1980 = 2
Questo corpo idrico presenta caratteristiche normali e molto
costanti dovute anche alla coincidenza dei periodi di prelievo.
Emerge un solo dato anomalo peraltro molto elevato: nel punto 2 del
Comune di Saint Vincent si è avuta nel febbraio del 1980 una
concentrazione di piombo di 72 mg/1.
TORRENTE EVANCON
Punti effettivi di prelievo: 8 (di cui 3 principali)
N° di campioni analizzati: 1979 = 19 - 1980 = 16
Questo torrente è paragonabile per tipo di inquinamento al
Marmore con valori anomali sporadici nell'alto corso per zinco (60
mg/1) ed un punto inquinato biologicamente: il n. 2 in Comune di
Brusson con BOD5 da 4,6 a 5,1 mg/1. Giunti presso la foce il punto
n. 1 di Verrès presenta una situazione compromessa dal punto di
vista biologico BOD5 (3,9 - 4,6 mg/1) e chimico: piombo 90 mg/1,
cromo 22 mg/1, ferro 270 mg/1; occorre precisare che l'inquinamento
biologico pur non raggiungendo i valori del Marmore è costantemente
presente mentre quello dovuto ai metalli pesanti è
episodico.
TORRENTE AYASSE
Punti effettivi di prelievo: 2 (di cui 0 principali)
N° di campioni analizzati: 1979 = 2 - 1980 = 1
Questo torrente non presenta nei punti e per i prelievi
eseguiti alcun indice di inquinamento.
TORRENTE LYS
Punti effettivi di prelievo: 7 (di cui 2 principali)
N° di campioni analizzati: 1979 = 20 - 1980 = 12
Questo torrente non ha mostrato nella parte alta alcun valore
anomalo. Si verificano negli ultimi due punti a valle alcuni
inquinamenti episodici con valori elevati di ferro (160 mg/1),
manganese (114 mg/1), zinco (43 mg/1) e valore elevati di rame (19
mg/1) e zinco (53 mg/1) nell'ottobre del 1980. Si nota anche un
certo aumento della carica biologica con valori di BOD5 che nel
punto più a valle variano fra 1,9 e 5,9 mg/1.
LAGHI
I laghi elencati nelle premesse non presentano nella grande
maggioranza dei casi parametri anomali; il BOD5 si presenta più
elevato nel lago rispetto ai valori dell'immissario e
dell'emissario, ma tale fenomeno è perfettamente spiegabile con la
natura stessa delle acque lacustri.
Il lago Layet ha presentato dei valori di piombo (1680 mg/1)
e zinco (1200 mg/1) incredibilmente elevati; si sospetta quindi che
la coppia di inquinanti provenga da una discarica di rifiuti (ad
esempio accumulatori elettrici).
Il lago Pierrey presenta elevati valori di ferro (217 mg/1) e
manganese (108 mg/1) per i quali non si esclude la possibilità di
un'origine naturale.
CONCLUSIONI
Dall'analisi dei dati fin qui esposti emergono le seguenti
conclusioni:
- l'inquinamento chimico e chimico fisico, così come è
evidenziato dai parametri attualmente analizzati può considerarsi
molto ridotto; in particolare per quanto attiene i metalli pesanti
e gli altri parametri di natura chimica si può dire che la Dora
presenta un andamento sostanzialmente positivo in cui anche i
massimi più elevati raggiungono raramente livelli notevoli e
comunque non sono mai preoccupanti; i torrenti e i laghi alternano
a una situazione di fondo ancora migliore alcuni sporadici fenomeni
che, sebbene in qualche caso presentino dei valori molto elevati
sono sempre limitati nel tempo e circoscritti a punti ben definiti.
Diverso è il discorso per i parametri di tipo biologico: BOD5,
ammoniaca, azoto, cloruri, detergenti e fosfati mostrano gli
aumenti in punti ben precisi; tali aumenti sono costanti nel tempo
sia per la Dora che per i torrenti interessati e si verificano
nelle zone corrispondenti agli insediamenti urbani più
importanti.
Occorre precisare che la situazione esposta deve indurre a
intensificare i controlli sia nel tempo con un maggior numero di
prelievi nel corso dell'anno nei punti più critici, sia soprattutto
nella qualità, prendendo in considerazione nuovi parametri fra i
quali possiamo citare: antiparassitari, idrocarburi, fenoli,
cianuri, solfuri, fluoruri, selenio, mercurio, cadmio,
arsenio.
Tutte queste sostanze possono costituire una fonte di
inquinamento potenziale e non è possibile per ora dare un giudizio
sulla loro eventuale presenza; ciò potrà essere fatto solo sulla
loro eventuale presenza; ciò potrà essere fatto solo potenziando
l'attuale servizio di controllo nell'ambito del piano di
risanamento regionale. Si dovrà infine considerare con attenzione
il fenomeno degli inquinamenti sporadici, probabilmente dovuti a
discariche occasionali o a piccoli scarichi civili o industriali ma
non ancora regolamentati.
DISCIPLINA DEGLI SCARICHI DELLE PUBBLICHE FOGNATURE
L'Amministrazione regionale si pone, come obiettivo primario,
il raggiungimento di condizioni di qualità delle acque dei corpi
ricettori che, alla luce della realtà locale, garantiscono il
massimo recupero di salvaguardia delle risorse ambientali non
tralasciando l'esigenza di contemplare gli usi delle risorse
idriche nel quadro della pianificazione territoriale ed economica
della Regione.
Ai fini della disciplina degli scarichi delle pubbliche
fognature, in ottemperanza alle direttive emanate dal Comitato
Interministeriale per la tutela delle acque dall'inquinamento,
dovranno essere tenuti presenti i seguenti casi:
a) pubbliche fognature che convogliano esclusivamente
scarichi provenienti da insediamenti civili;
b) pubbliche fognature che convogliano scarichi provenienti
da insediamenti produttivi e da insediamenti civili;
c) pubbliche fognature che convogliano esclusivamente
scarichi provenienti da insediamenti produttivi.
Nel caso di cui alla lettera a) si stabilisce per la
fognatura di ridotte dimensioni, in deroga ai limiti previsti dalle
tabelle allegate alla legge 319, che il rapporto tra la portata
dello scarico e quella del corpo idrico ricettore non deve essere
superiore ad 1/10. Tale rapporto deve comunque essere rispettato
anche nei periodi di minima portata del corpo ricettore.
Nel caso di cui alla lettera b), in assenza di depuratore,
quando la presenza di scarichi provenienti da insediamenti
produttivi non sia tale da conferire al liquame in ingresso
caratteristiche qualitative sostanzialmente diverse da quelle
attribuibili agli scarichi provenienti da soli insediamenti civili,
si stabilisce quanto previsto per la lettera a). In presenza di
depuratore sarà l'Ente gestore a stabilire l'accettabilità o meno
dello scarico produttivo e a definire eventuali pre-trattamenti
necessari.
Nel caso di cui alla lettera c) restano invariati i limiti
fissati per gli insediamenti produttivi dalla legge 10 maggio 1976,
n. 319 e successive modificazioni.
In ogni caso in cui lo scarico fognario pubblico o privato
versi direttamente in un corpo idrico superficiale deve essere
applicato allo stesso un adeguato trattamento di sedimentazione
primario.
Per i parametri caratterizzanti la qualità delle acque e
riportati nell'allegato 1, dovranno essere rispettati in ogni caso
i limiti tabellari indicati nella legge n. 319, integrata e
modificata con la legge 650, fermo restando il rispetto dei limiti
della tabella A non oltre il termine di cui all'ultimo comma
dell'art. 8 della stessa legge n. 319, facendo salve le esigenze
particolari, di cui all'art. 26, terzo comma, della legge stessa.
Per i parametri riportati nell'allegato 2 vengono forniti i criteri
a carattere specifico.
Gli scaricatori di piena di reti fognanti di tipo misto e di
reti esclusivamente pluviali dovranno essere dimensionati in modo
tale che le portate di supero sversate direttamente nei corpi
idrici ricettori abbiano caratteristiche qualitative compatibili
con quelle del ricettore con gli usi dello stesso in atto o
previsti.
Considerato che gli scaricatori di piena hanno un
funzionamento saltuario le acque da essi sversate potranno avere
limiti di accettabilità meno ristrettivi di quelle dell'affluente
dello scarico finale della rete fognante, fatte salve particolari
esigenze di carattere igienico-sanitarie in relazione alla natura
ed utilizzo dei corpi idrici ricettori.
Considerata la inscindibilità del problema dei fanghi da
quello della depurazione dei liquami, ed al fine di un recupero
energetico e nell'intento di realizzare impianti centralizzati più
confacenti alle specifiche caratteristiche dei luoghi si promuove
la realizzazione di quattro impianti localizzati nell'Alta Valle,
Media Valle, Bassa Valle ed Aosta.
Per gli scarichi degli insediamenti civili che non recapitano
in pubbliche fognature, tendendo al recupero ed alla salvaguardia
ambientale, si prevede di contenere e gradualmente ridurre tali
tipi di scarichi promuovendo e favorendo le iniziative che attuino,
ove ammissibile sotto il profilo tecnico ed economico, il
convogliamento degli scarichi civili in pubbliche fognature. Con un
successivo regolamento verranno stabiliti i termini e le modalità
per incentivare il progressivo convogliamento in pubbliche
fognature.
In ogni caso tali livelli di trattamento non potranno essere
inferiori a quelli conseguibili attraverso trattamenti di
separazione meccanica dei solidi sospesi e di digestione anaerobica
dei fanghi, come conseguibili con le tradizionali pratiche d'uso
delle vasche settiche di tipo Imhoff. In relazione a specifici casi
richiedenti trattamenti, dovranno essere completati con quello
finale della disinfezione. Il trattamento di disinfezione dovrà
comunque, essere adottato per gli scarichi provenienti da ospedali
o case di cura.
Per quanto concerne il recapito nel suolo o nel sottosuolo
verranno applicate le norme contenute nell'allegato 5 della
deliberazione del Comitato Interministeriale del 4 febbraio
1977.
Entro 120 gg. dalla data della presente, l'Amministrazione
regionale predisporrà un regolamento per l'attuazione delle
predette disposizioni.
RIORGANIZZAZIONE DELLE STRUTTURE TECNICO-AMMINISTRATIVE
PERIFERICHE PREPOSTE AI PUBBLICI SERVIZI DI ACQUEDOTTO, FOGNATURA E
DEPURAZIONE
Le funzioni di controllo della qualità delle acque vengono
assolte dall'Unità Sanitaria Locale tramite il servizio di Igiene
Pubblica e Ambientale, dell'Alimentazione e della Sicurezza nei
luoghi di lavoro di cui all'art. 3 della legge regionale 11.3.1981,
n. 126. Il sopraccitato servizio è preposto ai pubblici servizi di
acquedotto, fognatura e depurazione al controllo di tutti gli
scarichi pubblici e privati e del buon funzionamento degli impianti
di depurazione.
RILEVAZIONE DELLO STATO DI FATTO DELLE OPERE ATTINENTI AI
SERVIZI PUBBLICI DI FOGNATURA E DEPURAZIONE
Lo stato di fatto delle opere attinenti ai servizi pubblici
di fognatura e depurazione su tutto il territorio regionale è
riportato nell'allegato B facente parte del presente piano.
In esso, su scala comunale, sono riportati per ogni singola
frazione i dati relativi alla popolazione residente, alla
popolazione complessiva (residente più fluttuante), al tipo di
scarico esistente e al corpo ricevente attuale.
Sulle colonne di destra sono indicate le opere necessarie per
l'adeguamento della rete fognaria suddivise in rete interna (ove
mancante o inadeguata), eventuale collettore fino al punto di
scarico previsto, tipo di trattamento previsto e corpo ricevente
finale.
Nel complesso si può osservare che risultano ancora prive di
rete fognaria n. 555 frazioni comprendenti circa n. 6.600 persone
residenti e n. 20.400 persone complessive, pari al 6% della
popolazione regionale.
Sono invece già in funzione o in fase di completamento n. 27
impianti comunali di depurazione a ciclo biologico completo a
servizio di una popolazione totale di 10.548 persone residente e
37.832 persone complessive.
INDIVIDUAZIONE DEL FABBISOGNO DI OPERE PUBBLICHE E
DEFINIZIONE DELLE RELATIVE PRIORITÀ DI REALIZZAZIONE
In relazione alle condizioni di inquinamento superficiali
evidenziate nel presente piano e allo stato di fatto delle reti
fognarie comunali, sono state individuate in dettaglio nel
sopraccitato allegato B le opere necessarie per l'adeguamento in
tutto il territorio regionale di servizi pubblici di fognatura e
depurazione.
I criteri per la definizione delle priorità di realizzazione
degli impianti di depurazione sono stati, oltre alle sopraccitate
condizioni di inquinamento dei corpi idrici superficiali, la
necessità di prevedere impianti aventi le maggiori dimensioni
possibili pur tenendo conto delle particolari condizioni
orografiche della Regione, la capacità di autodepurazione dei corsi
d'acqua e le condizioni di diluizione garantite dagli
stessi.
In ordine di priorità le opere da realizzare sono le seguenti
(gli importi presunti sono comprensivi del costo dell'impianto vero
e proprio e del costo di collettori);
1 - Impianto di depurazione per il consorzio comunale
Aosta-Villeneuve-St.
Pierre-Sarre-St.
Christophe-Quart-Aymavilles-Jovençan-Gressan-Charvensod-Pollein-Brissogne
L. 6.000.000.000
2 - Impianto di depurazione di Valtournenche
L. 4.850.000.000
3 - Impianto di depurazione di Brusson
L. 1.057.000.000
4 - Impianto di depurazione di Ayas
L. 2.405.000.000
5 - Impianto di depurazione per il consorzio intercomunale
Pont St. Martin-Donnas
L. 1.240.000.000
6 - Impianto di depurazione per il consorzio intercomunale
Courmayeur-Pré St.Didier-Morgex-La Salle
L. 3.600.000.000
7 - Impianto di depurazione per il consorzio intercomunale
Châtillon-St.Vincent (trattasi del potenziamento dell'impianto di
St. Vincent già costruito)
L. 805.000.000
8 - Impianto di depurazione di Verrès
L. 433.000.000
TOTALE
L. 20.390.000.000
Le opere di cui sopra sono previste per servire
complessivamente una popolazione residente di circa 77.500 persone
e una popolazione complessiva di circa 168.000 unità, pari a circa
il 68% della popolazione dell'intera Regione.
Nella rimanente parte di territorio, in considerazione del
fatto che i fenomeni di concentrazione urbana sono meno
pronunciati, si prevede di dotare tutti gli scarichi delle
pubbliche fognature di semplici impianti di sedimentazione
primaria, come indicato in dettaglio nell'allegato B.
La spesa complessiva presunta per la realizzazione del
presente piano, comprendente i sopracitati impianti di depurazione
a ciclo biologico completo, i sedimentatori primari nonché la
costruzione o l'adeguamento delle reti fognarie e dei collettori
ammonta a complessive L. 45.643.000.000.
Presidente
- Relatore è l' Assessore alla Sanità ed
Assistenza Sociale, Rollandin, il quale ha facoltà di svolgere la
relazione.
Rollandin (UV)
- È stato ricordato che la legge 10 maggio
'76, n. 319, integrata dalla legge 650 del 24 dicembre '79,
stabilisce il 31 marzo come scadenza per la presentazione da parte
delle Regioni del Piano regionale di risanamento delle acque.
In incontri che si sono avuti al livello di CIPE ed al livello
di Programmazione Economica con gli Assessori alla Sanità e i
rappresentanti del Ministero della Sanità, si era vista la
possibilità di una deroga che comunque doveva essere contenuta, ed
è per questo che ci presentiamo a questo appuntamento leggermente
in ritardo. Voglio subito dire però che il termine minimo è ancora
valido, quindi possiamo presentare il Piano senza correre rischi di
non vederci accettato questo lavoro.
Il Piano contiene la rilevazione dello stato di fatto delle
opere attinenti ai servizi pubblici di acquedotto, fognatura e
depurazione - questo è quanto prevedono le leggi citate in
precedenza - l'individuazione del fabbisogno di opere pubbliche
attinenti ai servizi di cui alla lettera a) e la definizione delle
relative priorità di realizzazione. La definizione dei criteri di
attuazione, delle fasi temporali di intervento e dei relativi
limiti intermedi di accettabilità per tutti i tipi di scarichi;
l'individuazione degli ambiti territoriali ottimali per la gestione
dei servizi di cui alla lettera a), cioè per fognatura e
depurazione; l'organizzazione delle relative strutture
tecnico-amministrative e di controllo degli scarichi anche in
relazione agli adempimenti previsti dalla legge 833, concernente
"Istituzione del Servizio Sanitario Nazionale".
Poiché la legge prevede che il piano in argomento venga
predisposto, sentiti i Comuni interessati, da parte della Giunta si
è provveduto ad inviare copia del piano ai Comuni, ognuno dei
quali, per quanto di propria competenza, ha avuto copia del
progetto predisposto dall'Assessorato ai Lavori Pubblici. A seguito
del confronto con i loro tecnici, abbiamo avuto la risposta da
parte dei Comuni e, come è detto nella relazione, 50 Comuni su 74
hanno fatto pervenire risposta scritta; altri hanno riferito per
vie brevi che erano d'accordo sull'impostazione e che non c'erano
omissioni. Infatti, se ricordate, al momento dell'illustrazione del
precedente piano era stato fatto rilevare da più Consiglieri che
nelle tabelle vi erano notevoli inesattezze dovute al fatto che non
c'era stato da parte dei Comuni un controllo delle tabelle malgrado
ci fosse stata già allora una consultazione. Quindi c'erano delle
carenze che con questo nuovo piano si è cercato di colmare, e
speriamo effettivamente che non ci siano ulteriori errori, salvo
possibili errori materiali.
Sono state del pari inserite nel piano le risultanze di due anni
di rilevamenti effettuati dai Servizi regionali sui corsi d'acqua
superficiali dell'intero territorio regionale per stabilire il
livello di inquinamento degli stessi. In relazione a questi studi
espletati si è potuto individuare gli interventi da realizzare sul
territorio, e stabilire una priorità che compare in relazione.
La relazione, che è stata predisposta congiuntamente dagli
Uffici dell'Assessorato alla Sanità e dell'Assessorato ai Lavori
Pubblici - da parte del Dott. Maggiorato per quanto riguarda i
Laboratori, da parte, da parte dell'Ing. Berti e del Geom. Meloni
per quanto riguarda l'Assessorato ai Lavori Pubblici - rappresenta
un primo programma completo degli interventi che la Regione, in
applicazione delle leggi sopraccitate, intende portare avanti in
questi anni.
La relazione è sufficientemente ampia. Vorrei solo riprenderne
alcuni punti. Si prendono in considerazione gli aspetti
dell'inquinamento legati ai due anni di sopralluoghi e ai due anni
di ricerche che sono stati fatti nei vari punti di prelievo che
ritenevamo indicativi di una situazione locale e che sono serviti a
determinare un'indicazione di massima sugli interventi da
eseguire.
Vengono affrontati e discussi i problemi relativi all'impegno
politico-amministrativo della Regione per il risanamento dei corpi
idrici superficiali e per lo studio dell'ambiente in genere;
vengono inoltre riportati i dati ottenuti dalle analisi effettuate
sul fiume Dora, nei torrenti, nei laghi e nella rete potabile.
La premessa è di ordine tecnico-politico, ed è seguita da una
descrizione di appunti metodologici relativi allo studio dei corpi
idrici, da una sintesi di dati batteriologici ottenuti dai rilievi
attuati, dagli aspetti chimici e chimico-fisici dell'inquinamento
idrico, dalla disciplina degli scarichi, dalla rilevazione dello
stato di fatto delle opere attinenti ai servizi pubblici di
fognatura e depurazione, dall'individuazione del fabbisogno di
opere pubbliche e dalla definizione delle relative priorità di
realizzazione. Nella premessa si fa cenno al significato di questo
piano e a quale sia il rapporto che deve sussistere nella catena
biologica tra gli agenti che determinano i rapporti tra l'ambiente
e l'ospite.
Non sto a rileggere punto per punto quanto penso sia a
conoscenza dei singoli Consiglieri. Penso che siano messi in
adeguato rilievo i punti fondamentali delle scelte che devono
essere fatte in relazione alla salvaguardia dell'ambiente, di cui
in questo momento si tratta la parte relativa all'inquinamento
idrico che chiaramente non può essere distinto in modo netto
dall'inquinamento atmosferico e da quello del suolo, in quanto
l'inquinamento idrico sappiamo che coinvolge gli altri due tipi in
modo indiretto, e quindi nell'affrontare il problema di questo si
viene ad affrontare di conseguenza anche gli altri due. È una
questione di prevenzione, che apre notevoli problemi.
Si dice nella relazione della problematica legata alla
situazione economica generale che pone anche di fronte a delle
scelte tra gli investimenti che vengono fatti in questo campo e i
benefici che se ne ottengono. Benefici che non sono sempre
facilmente individuabili a prima vista, in quanto sappiamo che i
danni legati all'inquinamento non sempre sono così
microscopicamente visibili da saltare immediatamente all'occhio, in
modo che anche l'opinione pubblica venga sensibilizzata sui danni
che può arrecare l'inquinamento di un determinato tipo. È quindi
difficile in prima istanza quantificare i danni che potrebbe
arrecare l'inquinamento e, in parallelo, i benefici che si possono
ottenere, per cui non è sempre agevole dare una giustificazione
immediata del rapporto tra l'investimento, che è quantificabile e
che qui abbiamo cercato di quantificare, e il beneficio economico
che se ne ottiene.
Sono state fatte considerazioni, dicevo, in ordine politico e
sociale, oltre che economico, che riteniamo valide, relative agli
insediamenti industriali, agli investimenti in quei settori e
all'intervento dell'Ente pubblico per coordinare queste attività e
per fare applicare le leggi vigenti in modo da eliminare questo
pericolo. Si è pure fatta un'analisi dettagliata dell'inquinamento
batteriologico, tenendo conto che la parte della depurazione
attuata al momento è molto limitata, per cui l'inquinamento
batteriologico è ancora presente in modo preponderante sull'asse
della Regione - difatti si fa una distinzione ben precisa tra la
situazione del fondo Valle e quella delle Valli. Stessa
considerazione va fatta per la relazione che riprende gli aspetti
chimici e chimico-fisici dell'inquinamento idrico in Valle. A
questo proposito va detto che la scelta che ne è stata fatta a
livello regionale è quella di indirizzare i Laboratori di Igiene e
Profilassi soprattutto a seguire questa parte preventiva.
Conseguente a questa scelta è l'ammodernamento delle attrezzature,
oltre che la specializzazione del personale e quindi i corsi di
qualificazione anche per i tecnici d'ambiente. Tutto questo lo
prevedono le leggi che ho citato prima, lo prevede l'inquadramento
successivo negli organici dei ruoli nominativi, come è previsto
dalla riforma sanitaria. Quindi questi sono i passi che vanno
svolti parallelamente per arrivare ad avere da una parte il
personale, dall'altra le strutture che siano sufficienti a svolgere
queste indagini che ci daranno l'esatta situazione della nostra
Valle, per poter prendere i provvedimenti più adeguati.
Viene poi fatta una considerazione sulla gradualità da seguire
per ottenere gli adeguamenti alle tabelle che la legge prevede. Un
sistema di grafici, che è riportato in relazione, visualizza la
situazione attuale, rendendo facilmente comprensibile ad
un'occhiata anche sommaria, Comune per Comune, quali siano le punte
fondamentali e quali gli aspetti da tenere in particolare
considerazione in questo discorso. Vale poi la considerazione che
viene fatta per le scelte e di conseguenza le priorità da
adottare.
Lo stato delle opere attinenti ai servizi di fognatura e
depurazione, che rende bene quale è la situazione attuale e che
cosa può essere fatto di immediato.
La quantificazione delle opere, che tiene conto delle scelte che
erano già state fatte nel primo piano di risanamento e su cui si
sono mossi i Comuni, e su cui soprattutto si è cercato di
indirizzare anche le scelte dei singoli Comuni per evitare che ci
fosse una corsa a prevedere in zone non idonee, o comunque
parcellizzando eccessivamente l'intervento comunale. Noi sappiamo,
e l'avevamo già detto nelle precedenti riunioni, che il problema
della depurazione non è solo nella costruzione degli impianti, ma è
anche, e direi soprattutto, nella gestione degli stessi.
Nell'illustrazione del piano iniziale si era anche detto delle
difficoltà incontrate per far funzionare, laddove esistono, gli
impianti di depurazione, e delle ricerche che si stanno facendo per
arrivare a dei sistemi di depurazione ottimali, che superino anche
gli impianti attuali. A questo proposito va tenuto presente lo
sforzo che viene fatto anche negli altri paesi, quanto è già stato
programmato e fatto nelle nazioni vicine, in particolare nella
Svizzera e in Francia. In Italia il Consiglio Nazionale delle
Ricerche ha un progetto finalizzato relativo all'inquinamento delle
acque, come ce l'ha per gli altri tipi di inquinamento, e sta
vagliando anche a questo livello quali sono le soluzioni ottimali,
tenuto conto delle difficoltà che vengono incontrate. Infatti non
può dare un impianto standard valido per tutte le zone in quanto -
e mi riferisco in particolare alla nostra Valle - già solo le basse
temperature raggiunte nelle nostre valli creano dei problemi non
indifferenti per lo smaltimento dei fanghi e metterebbero in crisi
impianti di depurazione che invece in pianura possono funzionare
benissimo. Su questo argomento in particolare l'Institut National
des Recherches Chimiques Appliquées, francese, che è uno dei più
qualificati d'Europa, sta portando avanti un progetto-pilota per
vedere di dimensionare a seconda delle esigenze impianti ad hoc per
l'inquinamento delle acque, dividendo anche questo settore in
quelli che sono gli aspetti singoli, sempre relativamente
all'inquinamento delle acque. Difatti il lavoro si divide in 3
settori: individuazione e stima concessa al perfezionamento di
metodi di dosaggio e identificazione degli inquinanti e loro
metabolici; depurazione biologica, depurazione chimico-fisica;
studi su scale pilota in luoghi industriali, interventi locali con
prelevamenti e analisi delle acque sotto richiesta di Enti pubblici
e industrie. Questo per dire come il problema sia sentito e vada
seguito al livello non solo regionale, ma a più ampia
dimensione.
Sempre in relazione a questo problema, per quest'anno sono già
preventivati diversi convegni a cui parteciperanno i tecnici della
Regione per acquisire le eventuali nuove metodologie che usciranno
da questi studi e da questi convegni, dove relazioneranno tecnici
di livello internazionale.
Per quanto riguarda i provvedimenti di competenza, va detto che,
oltre ad avere regolamentato con delibera precedente il modello da
applicare e come ci si debba orientare per avvicinarsi
progressivamente a quelli che sono i limiti, nella relazione è
illustrata in particolare la scelta che è stata fatta per le zone
che non hanno la possibilità di allacciarsi direttamente alle
fognature. Zone di case sparse o di raggruppamenti minimi, in cui
si sa che, per le condizioni geografiche, non sarebbe possibile
ricondurre ad una rete fognante principale e quindi convogliare un
impianto di depurazione. Per questo è detto che almeno deve essere
fatto lo sforzo di ricondurre in un torrente o in un corso d'acqua
che abbia la portata dieci volte superiore a quella che è
l'affluenza delle acque luride. Questa è una scelta che è stata
voluta e sollecitata dalle stesse Amministrazioni comunali che si
trovavano molto spesso a prendere in considerazione questi problemi
senza sapere come intervenire, e viene a normare un problema che
era sentito dalle Amministrazioni comunali in modo specifico.
Gli interventi finanziari sono stati decisi dal CIPE; per quanto
riguarda l'assegnazione alla Valle d'Aosta saranno oggetto di un
prossimo provvedimento. Per la parte industriale la quota degli
interventi che è stata assegnata a noi, che già era oggetto di una
delibera precedente, è del 7%; saranno fatti gli investimenti
rispetto alla quota di 4.632.000.000, più le integrazioni, che
ammontano circa a 10 miliardi, per gli investimenti di maggiore
interesse, quale quello di Aosta e Comuni limitrofi. A questo punto
va detto che ultimamente è stato cambiato lo statuto del precedente
Consorzio che riguardava solo i Comuni di Aosta, Saint-Christophe e
Pollein, poiché hanno aderito a questa iniziativa vari Comuni, come
Arvier, Brissogne, Quart, Sarre che quindi faranno parte di questo
Consorzio e potranno permettere così la progettazione di una rete
fognante che convogli tutte le acque in un unico depuratore, con i
vantaggi che si riferiscono al problema delle difficoltà di
depurazione a cui accennavo prima. Lo stesso discorso vale per
altri Consorzi di Comuni che stanno portando avanti questo problema
e stanno cercando la soluzione tecnica per avere impianti di
depurazione unificati.
È importante che nel momento in cui c'è questa disponibilità
economica la si utilizzi al più presto per queste opere pubbliche,
in quanto non è da dimenticare che con la depurazione - quindi con
questa legge - ci sono fondi e finanziamenti anche per la rete
fognante, che noi sappiamo costituire un problema molto grave per
tanti Comuni. Con questo piano si dà un programma generale che
tiene conto delle esigenze di massima e a cui si potrà fare
riferimento. Difatti nella richiesta di finanziamento si farà
riferimento a questo piano preciso, e sarà necessario il nulla osta
degli organismi regionali per mandare avanti richieste di mutuo,
richieste di finanziamento per costruire delle opere. Quindi è
auspicabile che questa procedura venga seguita e che ci sia un
indirizzo su quello che è il risanamento e sulla condotta che si
deve tenere per affrontare questo problema.
Per quanto riguarda i grafici vorrei solo completare. Sono stati
fatti ultimamente e sono a disposizione, eventualmente, per la
consultazione, grafici che tengono conto degli impianti di
depurazione che attualmente abbiamo in Valle. Vorrei ricordare
brevemente che sono esistenti o in fase di costruzione impianti di
depurazione a Courmayeur - impianto di depurazione biologica; a La
Salle - impianto di depurazione biologica, questo già funzionante
anche se ultimamente ha avuto delle grosse difficoltà; Cogne -
impianto di depurazione con Imhoff e percolatore (?) rotante;
Gignod - impianto di depurazione, sempre con Imhoff; Etroubles,
Ollomont, Brissogne, Sarre, Charvensod, Pollein, St. Marcle,
Gressan, Nus, Challand-Saint-Victor, Gressoney, Lillianes,
Fontainemore e Issime. Queste sono le sedi di impianti che o sono
già stati costruiti o sono già progettati e in costruzione.
Come ci si potrà accorgere facilmente dalla tabella degli
impianti, ce ne sono alcuni che ho citato - ad esempio quello di
Pollein - che verranno superati, al momento della depurazione
unica, dal nuovo impianto e quindi molto probabilmente saranno
disattivati. Questo è un problema che si è posto non solo per quel
Comune ma anche per altri che ho citato.
La speranza è che nell'unificare al massimo questo discorso non
ci si riduca a creare solo delle strutture, ma si possa avere un
organismo tecnico, di cui si sta predisponendo un progetto, che
possa essere di supporto alle Amministrazioni comunali - quindi con
tecnici comunali - per seguire questi impianti e far sì che
funzionino effettivamente. La considerazione triste è che al
momento attuale gran parte di questi depuratori non funzionano
proprio per questioni di costruzione o di portata - nelle acque di
depurazione vengono convogliate sia le acque luride che quelle di
scarico normali, per cui quando ci sono grosse piogge i sistemi di
depurazione vanno in crisi. Si spera che con questo piano, che è
finanziabile e quindi può essere realizzato, si possano superare
queste difficoltà essenzialmente tecniche e dare un avvio al
risanamento delle acque della nostra Regione.
Volevo avvisare che mancano alcuni dati; infatti laddove ci si
riferisce ai punti di prelievo, i dati sono in bianco, non so se è
stato notato; è stato un errore materiale di cui ci scusiamo.
Invece viene proposta una modifica, relativa a quanto ho scritto
a pag. 44, in relazione al periodo che viene previsto per il
regolamento di attuazione delle disposizioni contenute nella
relazione. Qui era detto 120 giorni; con questo periodo si giunge
ad agosto, e sarebbe piuttosto difficile arrivare a formulare una
regolamentazione sufficiente in questo lasso di tempo; da parte
degli Uffici viene chiesto pertanto di prorogare questo periodo e
di dare tempo sei mesi per vagliare un regolamento che sia adeguato
alle richieste. Questa sarebbe quindi una richiesta che non so se
chiamare emendamento; comunque una variazione a quello che è
previsto nella relazione.
La spesa globale ho già detto che ammonta a 45 miliardi; d'altra
parte è indicata nella relazione, e non vorrei rileggere o ripetere
cose che penso già si conoscano, o che almeno conoscono quelli che
hanno letto la relazione.
Presidente
- È aperta la discussione generale
sull'oggetto n. 28. Chi chiede la parola?
Ha chiesto di parlare il Consigliere Péaquin, ne ha facoltà.
Péaquin (PCI)
- Il Consiglio regionale deve approvare
questo provvedimento proprio in adempimento della legge 319 e della
legge 650 con le modifiche apportate. Il Consiglio aveva già
approvato un anno fa un primo piano di risanamento - lo ricordava
anche l'Assessore - che era incompleto, e anche in quest'aula erano
state fatte rilevare alcune grosse dimenticanze, per le quali
addirittura non erano stati inclusi dei villaggi abbastanza
importanti della nostra Regione.
Ho letto attentamente il piano che oggi ci viene proposto, che
mi sembra abbastanza completo, di cui apprezzo in particolare la
premesse dell'allegato A, nella quale viene fatta un'analisi
politico-amministrativa della situazione, si cerca di individuare
le cause dell'inquinamento e si fa tutta una valutazione politica
che ritengo abbastanza positiva. Con questo piano si dovrebbe avere
finalmente una fotografia precisa della situazione nella nostra
Regione e si dovrebbe di conseguenza operare in modo concreto.
L'Assessore ci ha parlato della possibilità di finanziamenti per
realizzare queste infrastrutture; mi pare che questi siano alla
base dell'azione, anche se dobbiamo dire che senza i finanziamenti
no si fa niente, senza la volontà degli amministratori si fa
altrettanto poca cosa. E devo dire che l'attenzione che il
Consiglio oggi ha prestato a questo argomento non è stata delle
migliori; la presenza in quest'aula di pochissimi Consiglieri ha
dimostrato che la bella, lunga ed esauriente relazione fatta
dall'Assessore è rimasta e rimarrà lettera morta per tanti
Consiglieri i quali potranno risentirsi la registrazione, ma hanno
perso questo momento importante. Mi auguro che essi vorranno
recuperare questa perdita d'informazione leggendosi la relazione
presentata e cercando di operare concretamente in seguito.
Dalla relazione è emerso anche che nella nostra Regione ci sono
ancora 555 villaggi sprovvisti di opere di urbanizzazione, dato che
mi pare abbastanza rilevante, e che ci sono 6.600 persone in questi
villaggi per le quali bisogna risolvere questi problemi. Direi che
è interessato direttamente anche l'Assessore ai Lavori Pubblici,
che spero vorrà intervenire con tutte le possibilità che ha per
realizzare queste strutture.
Non mi soffermo oltre su questo piano se non invitare ancora
tutti gli amministratori regionali ad operare e per augurarmi che
anche i Comuni che non hanno ritenuto di rispondere a quanto era
stato loro proposto lo facciano quanto prima. Mi è parso, in altre
occasioni, che nei Comuni suscitasse un senso di fastidio il fatto
di dover istruire le pratiche per gli scarichi a suo tempo fatti;
non vorrei che quelle situazioni siano poi di freno
all'applicazione di questo piano.
Comunque, l'invito è ancora a tutti di prendere in seria
considerazione questa proposta di piano per andare alla sua
realizzazione, perché è condizione essenziale di difesa
dell'ambiente, di difesa della salute e del nostro territorio.
Presidente
- Ci sono altri che prendono la parola?
Nessuno prende la parola.
L'Assessore Rollandin vuole aggiungere ancora qualche cosa prima
che passiamo alle dichiarazioni di voto e al voto?
La parola all'Assessore Rollandin
Rollandin (UV)
- Molto brevemente, per sottolineare anche
con un esempio quanto diceva il Consigliere Péaquin sulla scarsa
partecipazione da parte dei Comuni. Il Consorzio che doveva
comprendere i Comuni di Aosta, Villeneuve, Saint-Pierre, Sarre,
Saint-Christophe, Quart, Aymavilles, Jovençan, Gressan, Charvensod,
Pollein e Brissogne, che pertanto dovrebbe comprendere, non tanto
come numero di Comuni ma come persone, più della metà della
popolazione della Valle d'Aosta e quindi dare un colpo non
indifferente alla soluzione dei problemi, questo Consorzio, come
dicevo nella relazione, deve essere ancora ufficialmente formato.
Per ora cioè si sono solo espressi favorevolmente i singoli
Consigli comunali e solo ultimamente - nonostante sapessero che
questo problema aspettava da tempo una soluzione, perché altrimenti
non so come faremmo a risolvere i problemi di depurazione,
risolvere i quali è un obbligo; teniamo conto che per far
rispettare questa legge c'è stato anche l'interessamento degli
organi superiori i quali hanno invitato i Sindaci a dire quali
provvedimenti avevano preso. Tuttavia a questo livello
effettivamente da pare di qualcuno c'è spesso un po' di leggerezza
per quanto riguarda l'attenzione da dare a questi problemi, che non
sono dei più facili ad affrontare; il che non vuol dire che debbano
essere accantonati.
La stessa cosa vale per quanto riguarda le risposte ed il
controllo delle tabelle che noi abbiamo inviato in base alla
considerazione che se c'è un controllo effettivo anche il documento
risulta più completo. Da parte dell'Assessorato ai Lavori Pubblici
c'è stato un lavoro estenuante per seguire e mettere a disposizione
dei singoli Comuni i tecnici, andare sul luogo, verificare; quando
infine la tabella è stata stilata e mandata al controllo dei
Comuni, molti di questi, come dicevo, non hanno nemmeno preso in
considerazione la possibilità di vedere se essa corrisponde al vero
o meno. Questo lavoro è stato fatto congiuntamente dall'Assessorato
ai Lavori Pubblici per tutto quello che riguarda la parte attuativa
e la parte di verifica, e dall'Assessorato alla Sanità per la parte
di controllo dell'inquinamento, e, nonostante ci fosse, ripeto, la
disponibilità a mettere a disposizione i mezzi per fare questo, è
stato sovente disatteso, e non si è fatta molta attenzione a questo
problema, che invece è di vitale importanza. Solo quando si vedono
i danni si pretenderebbe di risolverli tutto d'un colpo, mentre è
evidentemente impossibile sopperire rapidamente ai danni che si
sono nel tempo prodotti.
Quindi ritengo che l'attenzione dei Comuni vada sollecitata. Da
parte della Giunta si è tentato di farlo con ripetuti inviti e
solleciti ad attenersi a quanto era stato predisposto. Speriamo che
a una maggiore disponibilità si arrivi anche con l'avvio della
riforma sanitaria e che coloro che si prendono carico della salute
tengano conto che una parte della salute, come ho detto in
relazione, dipende dalle condizioni ambientali, che siano le più
rispondenti possibili ai livelli ottimali, e quindi che si facciano
carico anche di questo problema.
Presidente
- Colleghi Consiglieri, ci sono dichiarazioni
di voto?
Il Consiglio è chiamato a pronunciarsi mediante votazione palese
sulla deliberazione che viene proposta all'oggetto n. 28,
consistente in due punti, uno dei quali riguarda l'approvazione
degli allegati A e B.
Informo il Consiglio che nel mettere in approvazione il
deliberato si considerano così completate le righe mancanti a pag.
9 dell'allegato A:
186 rilievi e prelievi sui torrenti della Regione;
163 rilievi e prelievi sul fiume Dora Baltea;
51 rilievi e prelievi sugli acquedotti.
Così come a pag. 44, si deve intendere, nella penultima riga:
"Entro sei mesi dalla data della presente, l'Amministrazione
regionale predisporrà un regolamento per l'attuazione delle
predette disposizioni".
Ci sono obiezioni su queste due modifiche, cioè l'integrazione
per dati mancanti di pag. 9 e la correzione di pag. 44? Ci sono
dichiarazioni? Non ce ne sono. Il Consiglio allora è d'accordo.
Ci sono dichiarazioni di voto? Non ci sono dichiarazioni di
voto.
Con le correzioni a pag. 9 e a pag. 44, di cui ha dato notizia
l'Assessore Rollandin e che io ho confermato con le cifre, il
Consiglio è chiamato ad approvare la deliberazione concernente
l'oggetto n. 28.
Presidente
- Metto in approvazione l'oggetto n. 28.
Esito della votazione:
Presenti: 24
Votanti: 24
Favorevoli: 24
Approvata all'unanimità.
Presidente
- Colleghi Consiglieri, visto che abbiamo
soprasseduto alla trattazione dell'oggetto n. 27, per non
continuare ad andare avanti o indietro nell'ordine del giorno io,
scusandomi con l'Assessore Borbey, pregherei, se non ha niente in
contrario, l'Assessore Rollandin di completare gli argomenti di cui
è relatore, esauriti i quali riprenderemo quelli che riguardano
l'Assessore ai Lavori Pubblici.
L'Assessore Rollandin è d'accordo, precediamo con la trattazione
dell'oggetto n. 29.
