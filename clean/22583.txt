Classificazione
ZONA FRANCA



Oggetto del Consiglio n. 2107 del 27 luglio 2006 - Resoconto
OGGETTO N. 2107/XII - Disegno di legge: "Nuove disposizioni
in materia di ripartizione, assegnazione e immissione in consumo
dei contingenti di alcool, birra, zucchero e loro derivati in
esenzione fiscale di cui alla legge 3 agosto 1949, n. 623
(Concessione alla Valle d'Aosta dell'esenzione fiscale per
determinate merci e contingenti)".
CAPO I
DISPOSIZIONI GENERALI
Articolo 1
(Oggetto)
1. La presente legge disciplina le modalità di ripartizione e
di assegnazione ai soggetti che importano, fabbricano o
commercializzano in Valle d'Aosta i contingenti di alcool, birra,
zucchero e loro derivati in esenzione fiscale di cui alla legge 3
agosto 1949, n. 623 (Concessione alla Valle d'Aosta dell'esenzione
fiscale per determinate merci e contingenti), e definisce criteri e
modalità per l'immissione in consumo e la vendita dei predetti
generi contingentati.
Articolo 2
(Definizioni)
1. Ai fini della presente legge, si intende per:
a) alcool: lo spirito, i liquori e le acquaviti, compresi gli
spiriti ottenuti nel territorio regionale dalla distillazione per
usi familiari in piccoli alambicchi, destinati agli impieghi
elencati all'articolo 13;
b) ripartizione: la suddivisione dei contingenti in diverse
tipologie di impiego;
c) assegnazione: l'attribuzione ai soggetti di cui
all'articolo 1 di una quota di contingente, determinata con le
modalità stabilite dall'articolo 6;
d) fabbricazione: l'ottenimento, al termine di un determinato
processo produttivo, di un prodotto finito contenente alcool, birra
o zucchero in esenzione fiscale;
e) importazione: l'effettivo ingresso nel territorio
regionale dei quantitativi di alcool, birra e zucchero in esenzione
fiscale o, per le imprese titolari di deposito fiscale, il
trasferimento dei prodotti finiti nel magazzino libero;
f) immissione in consumo: la vendita tra operatori economici
operanti nel territorio regionale di alcool, birra e zucchero e
loro derivati, fabbricati o importati in esenzione fiscale, la loro
cessione al consumatore finale ed il consumo, in ambito familiare,
di spiriti ottenuti dalla distillazione di vinacce e altra frutta
autoctona;
g) imprese importatrici autorizzate alla fabbricazione: gli
operatori economici con sede legale e domicilio fiscale nel
territorio regionale che importano alcool, birra e zucchero in
esenzione fiscale da utilizzare nei processi produttivi, titolari
delle licenze e delle autorizzazioni previste dalla normativa
vigente;
h) imprese importatrici autorizzate alla commercializzazione:
gli operatori economici con domicilio fiscale e sede operativa nel
territorio regionale che importano alcool, birra e zucchero da
immettere in consumo direttamente o tramite grossisti, dettaglianti
ed equiparati, titolari delle licenze e delle autorizzazioni
previste dalla normativa vigente;
i) imprese autorizzate alla trasformazione di vinacce in
acquavite: gli operatori economici con sede legale e domicilio
fiscale nel territorio regionale titolari di licenza di esercizio e
vendita di prodotti ottenuti dalla distillazione di vinacce
autoctone e altra frutta autoctona;
j) grossisti e dettaglianti: gli operatori economici che
acquistano alcool, birra e zucchero e loro derivati in esenzione
fiscale dalle imprese di cui alle lettere g), h) ed i), al fine di
rivenderli. Ad essi sono equiparati i soggetti che acquistano
alcool, birra e zucchero in esenzione fiscale per utilizzarli nel
processo produttivo e cederli, successivamente, ad imprese della
distribuzione;
k) piccoli distillatori: le persone fisiche residenti nel
territorio regionale, titolari di una licenza di esercizio per la
distillazione in alambicchi di vinacce autoctone e altra frutta
autoctona per uso familiare;
l) vinacce e frutta autoctoni: vinacce e frutta provenienti
da coltivazioni in Valle d'Aosta.
Articolo 3
(Rapporti tra l'Amministrazione regionale, l'Agenzia delle
dogane e le imprese importatrici)
1. I rapporti tra l'Amministrazione regionale, l'Agenzia
delle dogane e le imprese importatrici sono disciplinati da
apposite convenzioni, di durata triennale, approvate con
deliberazione della Giunta regionale.
2. L'impiego di alcool in esenzione fiscale da parte dei
piccoli distillatori e delle imprese autorizzate alla
trasformazione di vinacce in acquavite è disciplinato con apposita
deliberazione della Giunta regionale.
3. In caso di mancata approvazione di una nuova convenzione
alla scadenza, si intende tacitamente rinnovata la convenzione in
essere per un ulteriore triennio.
Articolo 4
(Banca dati)
1. La struttura regionale competente in materia di generi
contingentati, di seguito denominata struttura competente, per le
finalità di cui alla presente legge, gestisce la banca dati
informatica dei soggetti interessati dal sistema. A tal fine, le
imprese importatrici, i grossisti e i soggetti ad essi equiparati
che immettono in consumo alcool, birra, zucchero e loro derivati in
esenzione fiscale devono essere registrati nella banca dati
mediante sistemi di autenticazione.
2. Per l'acquisizione dei dati relativi all'immissione in
consumo di alcool, birra, zucchero e loro derivati in esenzione
fiscale, le imprese importatrici e i grossisti devono comunicare
alla struttura competente, per via informatica, i quantitativi ed i
relativi prezzi unitari dei predetti generi importati, fabbricati
ed immessi in consumo in esenzione fiscale.
3. Le modalità e le caratteristiche del collegamento alla
banca dati sono definite nelle convenzioni di cui all'articolo 3,
comma 1.
CAPO II
IMPORTAZIONE DEI CONTINGENTI DI ALCOOL, BIRRA E ZUCCHERO IN
ESENZIONE FISCALE
Articolo 5
(Soggetti importatori)
1. I contingenti di alcool, birra e zucchero in esenzione
fiscale sono ripartiti tra i seguenti soggetti:
a) imprese importatrici autorizzate alla
commercializzazione;
b) imprese importatrici autorizzate alla
fabbricazione.
Articolo 6
(Assegnazione dei generi contingentati)
1. L'assegnazione dei contingenti di alcool, birra e zucchero
in esenzione fiscale è disposta dalla struttura competente a favore
dei soggetti di cui all'articolo 5 che, a tal fine, devono
presentare domanda per essere registrati nella banca dati di cui
all'articolo 4 quali soggetti autorizzati; la struttura competente
provvede, inoltre, ad assegnare ai predetti soggetti una prima
quota, di seguito denominata fido, pari al 50 percento dei
quantitativi immessi in consumo nell'anno precedente.
2. In caso di primo insediamento, il fido è determinato in
misura fissa, nell'ammontare stabilito con deliberazione della
Giunta regionale.
3. L'ammontare del fido è reintegrato con successive
assegnazioni sulla base dell'immissione in consumo di alcool, birra
e zucchero e loro derivati in esenzione fiscale.
4. Al fine di evitare eventuali fenomeni di accaparramento,
la Giunta regionale può determinare, con propria deliberazione, i
quantitativi massimi di alcool, birra e zucchero in esenzione
fiscale assegnabili a ciascun soggetto autorizzato.
Articolo 7
(Importazione)
1. L'importazione di alcool, birra e zucchero in esenzione
fiscale avviene a mezzo di buoni di prelievo rilasciati dalla
struttura competente entro i limiti del fido.
2. I buoni di prelievo, convalidati dal dirigente della
struttura competente o da un funzionario delegato, devono essere
immediatamente trasmessi all'impresa importatrice e al competente
ufficio dell'Agenzia delle dogane e controfirmati dal direttore
dello stesso ufficio o da un suo delegato.
3. I buoni di prelievo hanno una validità non superiore a
quattro mesi dalla data di emissione.
4. Ai fini della gestione contabile del fido, ogni
importazione di alcool, birra e zucchero in esenzione fiscale deve
essere comunicata, entro due giorni lavorativi, alla struttura
competente, mediante l'invio degli estremi della documentazione di
scorta delle merci; il mancato o il ritardato invio determina la
sospensione del fido.
5. È vietata la cessione, a qualsiasi titolo, dei buoni di
prelievo.
6. Le imprese importatrici e quelle di cui all'articolo 2,
comma 1, lettera i), devono versare una tassa regionale sui
quantitativi di alcool, birra e zucchero importati in esenzione
fiscale, il cui ammontare, nella misura massima del 15 percento del
valore dell'esenzione fiscale per ciascuna tipologia di genere
contingentato, e le cui modalità di riscossione sono stabiliti con
deliberazione della Giunta regionale.
7. In caso di mancato versamento della tassa regionale, le
imprese debitrici sono sospese dall'importazione e dalla vendita di
alcool, birra e zucchero e loro derivati in esenzione
fiscale.
Articolo 8
(Immissione in consumo)
1. Ai fini dell'immissione in consumo di alcool, birra,
zucchero e loro derivati importati in esenzione fiscale, le imprese
importatrici devono comunicare alla struttura competente, per il
tramite della banca dati di cui all'articolo 4, la tipologia, i
quantitativi, i destinatari ed i prezzi unitari dei prodotti ceduti
in esenzione fiscale.
2. All'atto dell'immissione in consumo da parte delle imprese
importatrici, la struttura competente, al fine del reintegro del
fido assegnato, valuta la congruità dei dati forniti rispetto ai
criteri stabiliti con la deliberazione di cui all'articolo 6, comma
4.
3. La comunicazione, da parte delle imprese importatrici, di
dati discordanti rispetto alle quantità immesse in consumo comporta
il mancato reintegro, totale o parziale, del fido, fatta salva, in
ogni caso, l'applicazione delle sanzioni di cui all'articolo
25.
4. Una volta effettuata l'immissione in consumo da parte
delle imprese importatrici, l'ulteriore cessione ad altri operatori
economici di alcool, birra, zucchero e loro derivati in esenzione
fiscale da parte dei grossisti e dei soggetti ad essi equiparati è
subordinata ai medesimi adempimenti di cui al comma 1.
Articolo 9
(Vendita al dettaglio)
1. L'alcool, la birra, lo zucchero e i loro derivati in
esenzione fiscale sono posti in vendita libera e devono essere
consumati nel territorio regionale.
2. I dettaglianti sono tenuti ad esporre i prezzi praticati
al pubblico per le merci da vendere in esenzione fiscale,
differenziandoli dal prezzo delle medesime merci vendute senza il
beneficio dell'esenzione fiscale.
3. Con deliberazione della Giunta regionale, sono definite le
condizioni per la fruizione delle agevolazioni fiscali da parte dei
consumatori finali.
4. I dettaglianti sono tenuti ad applicare prezzi di vendita
conformi alle condizioni stabilite ai sensi del comma 3.
Articolo 10
(Responsabilità)
1. Le imprese importatrici e i grossisti sono responsabili
delle modalità d'acquisto, del trasporto e della corretta
conservazione dei contingenti di alcool, birra, zucchero e loro
derivati in esenzione fiscale.
2. I soggetti di cui all'articolo 2, comma 1, lettere g), i)
e k), sono inoltre tenuti a garantire la qualità di alcool, birra e
zucchero in esenzione fiscale, impiegati nel processo produttivo, e
l'osservanza delle disposizioni vigenti in materia di igiene degli
alimenti.
3. Per le finalità di cui al presente articolo, la struttura
competente è autorizzata ad effettuare verifiche, anche a campione,
sulla qualità dei prodotti importati o immessi in consumo.
Articolo 11
(Garanzie)
1. Le imprese importatrici devono prestare, a garanzia del
pagamento delle imposte relative alle rimanenze, escluse quelle dei
depositi fiscali, di alcool, birra, zucchero e loro derivati in
esenzione fiscale, nei casi di mancata utilizzazione secondo quanto
stabilito dall'articolo 21, comma 2, atto di fideiussione bancaria,
escutibile a prima richiesta, a beneficio dell'Agenzia delle
dogane.
2. A garanzia del pagamento della tassa regionale di cui
all'articolo 7, comma 6, le imprese importatrici e quelle di cui
all'articolo 2, comma 1, lettera i), devono inoltre depositare,
presso la struttura competente, atto di fideiussione bancaria,
escutibile a prima richiesta.
3. La durata e l'ammontare delle fideiussioni di cui ai commi
1 e 2 sono stabiliti con deliberazione della Giunta regionale, in
misura in ogni caso non inferiore al valore delle imposte e della
tassa regionale dovute sui medesimi generi importati.
4. Nel caso in cui le fideiussioni di cui ai commi 1 e 2 non
siano prestate o rinnovate, le imprese importatrici sono escluse
dalle assegnazioni di cui all'articolo 6, sino all'acquisizione
della garanzia fideiussoria.
CAPO III
ALCOOL
Articolo 12
(Soggetti assegnatari)
1. Il contingente di alcool in esenzione fiscale è
assegnato:
a) ad imprese importatrici autorizzate alla
fabbricazione;
b) ad imprese importatrici autorizzate alla
commercializzazione;
c) ad imprese autorizzate alla trasformazione di vinacce in
acquavite e altra frutta autoctona;
d) a piccoli distillatori.
Articolo 13
(Ripartizione del contingente di alcool)
1. Il contingente di alcool in esenzione fiscale può essere
destinato ai seguenti impieghi:
a) fabbricazione di bevande spiritose, intendendosi per
fabbricazione l'insieme delle operazioni di cui all'articolo 1,
paragrafo 3, del regolamento n. 1576/89/CEE del Consiglio del 29
maggio 1989, relativo alla definizione, alla designazione e alla
presentazione delle bevande spiritose;
b) fabbricazione di bevande alcoliche ottenute con l'utilizzo
di piante officinali;
c) importazione di alcool con gradazione minima di 95 gradi
destinato come tale alla commercializzazione;
d) importazione di alcool incorporato nelle bevande spiritose
di cui al regolamento (CEE) n. 1576/89, destinato alle imprese per
la commercializzazione nel territorio regionale del prodotto
finito;
e) produzione di acquavite di vinaccia e altra frutta
autoctona da parte delle imprese di cui all'articolo 2, comma 1,
lettera i);
f) produzione di acquavite di vinaccia e altra frutta
autoctona da parte di piccoli distillatori per uso
familiare.
2. La fabbricazione effettuata presso terzi aventi sede
legale ed operativa nel territorio regionale, commissionata da
imprese assegnatarie ai sensi del comma 1, lettere a) e b), deve
essere conteggiata esclusivamente a titolo di assegnazione
all'impresa committente.
3. Con deliberazione della Giunta regionale, sono definiti i
criteri e le modalità di ripartizione del contingente di alcool in
esenzione fiscale tra i diversi impieghi, nonché le tipologie di
prodotti rientranti nel contingente medesimo, secondo le
disponibilità dello stesso.
Articolo 14
(Contrassegni)
1. Ai fini dell'immissione in consumo, le confezioni di
prodotti derivati dall'impiego di alcool ai sensi dell'articolo 13,
comma 1, lettere a), b), c), d) ed e), devono essere contrassegnate
con apposite fascette di colori differenziati, indicanti l'anno di
produzione e recanti la dicitura: "Esente da accise o diritti
doganali per la vendita e il consumo in Valle d'Aosta".
2. Le fascette devono essere contabilizzate ed applicate
secondo la normativa vigente per i contrassegni sui prodotti
alcolici nazionali.
3. Le fascette sono fornite dalla struttura competente; la
struttura competente provvede inoltre alla contabilità di carico e
scarico dei contrassegni per ciascuna impresa assegnataria
richiedente.
CAPO IV
BIRRA
Articolo 15
(Soggetti assegnatari)
1. Il contingente di birra in esenzione fiscale è
assegnato:
a) ad imprese importatrici autorizzate alla
fabbricazione;
b) ad imprese importatrici autorizzate alla
commercializzazione.
Articolo 16
(Ripartizione del contingente di birra)
1. Il contingente di birra in esenzione fiscale può essere
destinato ai seguenti impieghi:
a) fabbricazione e successivo confezionamento in bottiglie,
lattine e fusti metallici;
b) commercializzazione nel territorio regionale del prodotto
finito.
2. Con deliberazione della Giunta regionale, sono definiti i
criteri e le modalità di ripartizione del contingente annuo di
birra in esenzione fiscale tra le diverse tipologie di impiego,
secondo le disponibilità dello stesso.
Articolo 17
(Contrassegni)
1. Ai fini dell'immissione in consumo, la birra impiegata ai
sensi dell'articolo 16 deve essere contrassegnata,
progressivamente, anno per anno, con la dicitura: "Esente da accise
o diritti doganali per la vendita e il consumo in Valle d'Aosta",
apposta:
a) per le bottiglie e le lattine, sui tappi o mediante
applicazione di etichette adesive inamovibili;
b) per i fusti metallici, mediante applicazione di capsula
monouso sullo spinone e dicitura ad inchiostro.
CAPO V
ZUCCHERO
Articolo 18
(Soggetti assegnatari)
1. Il contingente di zucchero in esenzione fiscale è
assegnato:
a) ad imprese importatrici autorizzate alla
fabbricazione;
b) ad imprese importatrici autorizzate alla
commercializzazione.
Articolo 19
(Ripartizione del contingente di zucchero)
1. Il contingente di zucchero in esenzione fiscale può essere
destinato ai seguenti impieghi:
a) utilizzazione nel processo produttivo;
b) commercializzazione nel territorio regionale di zucchero e
prodotti finiti, da esso derivati.
2. Con deliberazione della Giunta regionale, sono definiti i
criteri e le modalità di ripartizione del contingente annuo di
zucchero in esenzione fiscale tra le diverse tipologie di impiego,
secondo le disponibilità dello stesso.
3. La Giunta regionale può inoltre definire, con propria
deliberazione, i prezzi massimi di vendita dello zucchero in
esenzione fiscale.
Articolo 20
(Contrassegni)
1. Ai fini dell'immissione in consumo, lo zucchero e le
confezioni di prodotti finiti derivati dall'impiego di zucchero ai
sensi dell'articolo 19 devono essere contrassegnati,
progressivamente, anno per anno, con la dicitura: "Esente da accise
o diritti doganali per la vendita e il consumo in Valle
d'Aosta".
CAPO VI
SITUAZIONI CONTABILI
Articolo 21
(Chiusura di fine anno dei generi contingentati destinati
alla fabbricazione)
1. Al termine di ogni esercizio annuale, la struttura
competente comunica all'Agenzia delle dogane e alle imprese
importatrici autorizzate alla fabbricazione una situazione
contabile dalla quale deve risultare il saldo tra i quantitativi di
alcool, birra e zucchero importati in esenzione fiscale e i
corrispondenti quantitativi fabbricati.
2. Qualora il saldo di cui al comma 1 evidenzi quantitativi
importati in esenzione fiscale e non utilizzati nel processo
produttivo, la struttura competente comunica gli squilibri
contabili relativi ai debiti di imposta all'Agenzia delle dogane
affinché essa possa provvedere a richiederne la copertura.
3. A decorrere dal 31 dicembre 2007, le imprese importatrici
autorizzate alla fabbricazione devono immettere in consumo le merci
fabbricate mediante l'impiego di alcool, birra e zucchero in
esenzione fiscale non oltre il 30 aprile dell'anno successivo a
quello di avvenuta fabbricazione; l'immissione in consumo in
esenzione fiscale, decorso tale termine, comporta la riduzione
dell'assegnazione nella misura minima del 20 percento. La mancata
immissione in consumo entro il 31 dicembre dell'anno successivo a
quello di avvenuta fabbricazione comporta la riduzione del fido
spettante per l'anno successivo nella misura del 50
percento.
Articolo 22
(Chiusura di fine anno dei generi contingentati destinati
alla commercializzazione)
1. Al termine di ogni esercizio annuale, la struttura
competente comunica all'Agenzia delle dogane e alle imprese
importatrici una situazione contabile dalla quale deve risultare il
saldo tra le merci importate in esenzione fiscale e i
corrispondenti quantitativi venduti.
2. A decorrere dal 31 dicembre 2007, al fine di smaltire le
rimanenze di magazzino, le imprese importatrici autorizzate alla
commercializzazione devono immettere in consumo in esenzione
fiscale tali rimanenze non oltre il 30 aprile dell'anno successivo
a quello di avvenuta importazione; l'immissione in consumo in
esenzione fiscale, decorso tale termine, comporta la riduzione
dell'assegnazione nella misura minima del 20 percento. La mancata
immissione in consumo entro il 31 dicembre dell'anno successivo a
quello di avvenuta importazione comporta la riduzione del fido
spettante per l'anno successivo nella misura del 50
percento.
Articolo 23
(Crediti di imposta)
1. Le imprese importatrici non possono immettere in consumo
quantitativi di alcool, birra e zucchero in esenzione fiscale
superiori rispetto alle quantità dei medesimi generi importati o
fabbricati in corso d'anno.
2. Al fine di evitare l'insorgere di crediti di imposta, la
struttura competente, mediante la banca dati di cui all'articolo 4,
inibisce l'immissione in consumo di quantitativi di alcool, birra e
zucchero e loro derivati in esenzione fiscale superiori alle
importazioni o fabbricazioni.
CAPO VII
CONTROLLI E SANZIONI
Articolo 24
(Personale addetto e modalità di effettuazione dei
controlli)
1. Il personale dipendente della struttura competente,
appartenente a categorie non inferiori alla C, designato con
provvedimento del dirigente responsabile, effettua, anche mediante
la collaborazione di soggetti esterni, le ispezioni e i controlli
atti a verificare il rispetto delle disposizioni di cui alla
presente legge, provvedendo, se del caso, ad accertare le
violazioni di cui all'articolo 25. Delle ispezioni è redatto
processo verbale.
2. Per le finalità di cui al comma 1, il personale
autorizzato può accedere liberamente alle sedi amministrative, agli
stabilimenti o alle sedi operative degli operatori economici di cui
alla presente legge, prendere visione della documentazione inerente
ai prezzi praticati dal momento dell'importazione o fabbricazione
fino alla vendita al consumatore finale e richiedere, se del caso,
gli elementi necessari a determinare i costi di produzione.
Articolo 25
(Sanzioni, sospensione e revoca del fido)
1. L'omessa comunicazione dei dati necessari al funzionamento
della banca dati di cui all'articolo 4 comporta l'applicazione
della sanzione amministrativa del pagamento di una somma di denaro
da euro 200 a euro 1.000.
2. La violazione delle disposizioni di cui all'articolo 8,
relative all'immissione in consumo, comporta l'applicazione della
sanzione amministrativa del pagamento di una somma di denaro da
euro 150 a euro 1.000.
3. I dettaglianti che violino le disposizioni di cui
all'articolo 9, commi 2 e 4, sono assoggettati alla sanzione
amministrativa del pagamento di una somma di denaro da euro 200 a
euro 1.000.
4. Le imprese importatrici che non rispettino le ripartizioni
tra le diverse tipologie di impiego determinate ai sensi degli
articoli 13, 16 e 19 sono assoggettate alla sanzione amministrativa
del pagamento di una somma di denaro da euro 250 a euro
1.000.
5. Le imprese importatrici che violino l'obbligo di
contrassegnare i prodotti da immettere in consumo secondo le
modalità stabilite dagli articoli 14, 17 e 20 sono assoggettate
alla sanzione amministrativa del pagamento di una somma di denaro
da euro 500 a euro 3.000.
6. L'impedimento o gli ostacoli comunque posti alle ispezioni
e ai controlli effettuati ai sensi dell'articolo 24 comportano
l'applicazione della sanzione amministrativa del pagamento di una
somma di denaro da euro 500 a euro 3.000.
7. Nel caso di reiterazione delle violazioni di cui ai commi
1, 2, 3, 4, 5 e 6, le relative sanzioni sono raddoppiate.
8. Nel caso in cui sia accertata una delle violazioni di cui
ai commi 1, 2, 4, 5 e 6, il dirigente della struttura competente
dispone nei confronti delle imprese importatrici la sospensione del
fido, per un periodo da uno a tre mesi, in relazione alla gravità
dell'infrazione.
9. In caso di commissione di un'ulteriore violazione di cui
ai commi 1, 2, 3, 4, 5 e 6 nei tre anni successivi alla
contestazione della precedente, fatta salva l'applicazione delle
relative sanzioni pecuniarie, la Giunta regionale dispone, con
propria deliberazione, la revoca del fido alle imprese importatrici
o l'inibizione dalle vendite in esenzione fiscale per gli altri
operatori economici. La revoca del fido o l'inibizione dalle
vendite comporta, inoltre, la revoca dell'accesso alla banca dati
di cui all'articolo 4.
Articolo 26
(Applicazione delle sanzioni)
1. Le sanzioni pecuniarie di cui all'articolo 25, commi 1, 2,
3, 4, 5 e 6, sono irrogate con le modalità stabilite dalla legge 24
novembre 1981, n. 689 (Modifiche al sistema penale).
CAPO VIII
DISPOSIZIONI FINANZIARIE, FINALI E TRANSITORIE
Articolo 27
(Disposizioni finanziarie)
1. L'onere derivante dall'applicazione degli articoli 4, 14,
17 e 20 della presente legge è determinato in euro 248.000 per
l'anno 2006, in euro 8.000 per l'anno 2007 e in annui euro 44.000 a
decorrere dall'anno 2008.
2. L'onere di cui al comma 1 trova copertura nello stato di
previsione della spesa del bilancio della Regione per l'anno
finanziario 2006 e di quello pluriennale per il triennio 2006/2008
negli obiettivi programmatici 1.3.1. (Funzionamento dei servizi
regionali) e 2.1.5. (Programmi di informatizzazione di interesse
regionale).
3. Al finanziamento dell'onere di cui al comma 1 si provvede
mediante l'utilizzo degli stanziamenti iscritti nello stato di
previsione della spesa del bilancio della Regione per l'anno
finanziario 2006 e di quello pluriennale per il triennio
2006/2008:
a) per l'anno 2006, per euro 240.000 nell'obiettivo
programmatico 2.1.5 al capitolo 21880 (Progetti e sperimentazioni
in ambito informatico e telematico) e per euro 8.000 nell'obiettivo
programmatico 1.3.1. al capitolo 20470 (Spese di funzionamento
corrente degli uffici, comprese le funzioni camerali ed i servizi
contingentamento (comprende interventi rilevanti ai fini
I.V.A.));
b) per l'anno 2007, per euro 8.000 nell'obiettivo
programmatico 1.3.1. al capitolo 20470 (Spese di funzionamento
corrente degli uffici, comprese le funzioni camerali ed i servizi
contingentamento (comprende interventi rilevanti ai fini
I.V.A.));
c) per l'anno 2008, per euro 36.000 nell'obiettivo
programmatico 1.3.1. al capitolo 20481 (Spese di manutenzione e
gestione del sistema informativo regionale) e per euro 8.000
nell'obiettivo programmatico 1.3.1. al capitolo 20470 (Spese di
funzionamento corrente degli uffici, comprese le funzioni camerali
ed i servizi contingentamento (comprende interventi rilevanti ai
fini I.V.A.)).
4. I proventi della tassa regionale prevista all'articolo 7,
comma 6, sono introitati sul capitolo 400 (Diritto regionale
sull'esenzione fiscale di alcuni generi contingentati) dello stato
di previsione dell'entrata del bilancio della Regione.
5. Per l'applicazione della presente legge, la Giunta
regionale è autorizzata ad apportare, con propria deliberazione, su
proposta dell'Assessore regionale competente in materia di
bilancio, le occorrenti variazioni di bilancio.
Articolo 28
(Abrogazioni)
1. Il titolo IV del regolamento regionale 29 gennaio 1973
(Norme per l'applicazione della legge 3 agosto 1949, n. 623 e
successive modificazioni concernente l'immissione in consumo in
Valle d'Aosta di determinati contingenti annui di generi e di merci
in esenzione fiscale) è abrogato.
2. Sono altresì abrogate le disposizioni di cui al regolam.
reg. 29 gennaio 1973 incompatibili con le disposizioni di cui alla
presente legge.
Articolo 29
(Disposizioni transitorie)
1. Fino al 31 dicembre 2006, la ripartizione, l'assegnazione
e l'immissione in consumo di alcool, birra, zucchero e loro
derivati in esenzione fiscale continuano ad essere disciplinate dal
regolam. reg. 29 gennaio 1973.
2. Alla data del 31 dicembre 2006, le situazioni di
squilibrio contabile risultanti dalla differenza tra i quantitativi
di contingente importato e i buoni versati costituenti un debito
d'imposta sono segnalate all'Agenzia delle dogane, affinché essa
possa provvedere a richiederne la copertura; gli eventuali crediti
d'imposta in essere alla medesima data non sono riconosciuti
dall'Amministrazione regionale.
3. Le situazioni di squilibrio tra le quantità di contingente
importato e i buoni versati dalle imprese non operative in Valle
d'Aosta nei cinque anni antecedenti la data di entrata in vigore
della presente legge sono da considerare non suscettibili di
ripianamento, intendendo per imprese non operative quelle che
abbiano cessato di svolgere la loro attività nel territorio
regionale o non risultino aver registrato operazioni contabili
relative ai generi di cui alla presente legge.
Presidente
- La parola al Consigliere Lattanzi, per
questione pregiudiziale.
Lattanzi (CdL)
- Per questione pregiudiziale, articolo 61
del Regolamento interno. Vorrei chiedere al Consiglio di ritirare
questo provvedimento e di rimandarlo alle Commissioni per le
seguenti argomentazioni di buon senso. Chi ha "vissuto" l'analisi
di tale provvedimento sa che è un provvedimento molto contrastato
dagli operatori che dovranno seguire queste norme, perché purtroppo
il dialogo su tale provvedimento... non so se non vi è stata la
volontà, io credo che non vi sia stata nemmeno la comprensione, il
tempo di comprendersi. È un provvedimento che mette in difficoltà
le aziende, quindi riteniamo sia opportuno ascoltarle ancora e
vedere di trovare un momento di confronto con gli uffici, perché le
motivazioni che sono in relazione a questo provvedimento... che lo
ritengono opportuno... si parla di una necessità di normare le
procedure per quanto riguarda l'utilizzo, il consumo di contingenti
in Valle. Il problema è che la relazione non dice quello che è nei
fatti, cioè che questa legge si rende necessaria perché purtroppo
sembra che vi siano dei malfunzionamenti: da un lato, nell'utilizzo
di questi contingenti da parte di alcuni imprenditori; dall'altro,
per una serie di mancanze e di controlli da parte dell'Ente
regionale. Crediamo allora che sia giusto procedere alla
valutazione e alla rideterminazione di processi di controllo, di
verifiche per un più corretto utilizzo di questi contingenti da
parte di chi deve utilizzare tali opportunità fiscali, ma crediamo
che un provvedimento delicato come questo non possa avvenire in
aula con un confronto così duro e contrapposto fra gli uffici e gli
utenti che dovranno utilizzare tali norme. Aggiungo un'altra
argomentazione: vi sono alcuni passaggi di tipo finanziario che
sono delicati, non pienamente condivisi da molti della Commissione,
sebbene abbia espresso un voto favorevole sul provvedimento, per
cui credo che sia cosa di buon senso - mi sembra che l'Assessore
avesse dato anche questa disponibilità, se il Consiglio lo riteneva
opportuno, di fare un approfondimento ulteriore -, visto che non vi
sono urgenze, perché è un provvedimento che dovrebbe iniziare dal
1° gennaio, prenderci il tempo necessario per riproporlo alla prima
adunanza consiliare di settembre, ma con un momento di confronto
che sia costruttivo e utile. Sento che c'è una contrapposizione
dannosa per l'Amministrazione regionale e per gli utenti di tale
legge, quindi chiedo al Consiglio se può valutare questa
opportunità.
Presidente
- Collega, la ringrazio per la pacatezza con
cui ha esposto questa richiesta, io mi rimetto al Consiglio, uno a
favore e uno contro.
La parola all'Assessore alle attività produttive e politiche del
lavoro, La Torre.
La Torre (FA)
- Ringrazio anch'io il collega per la
pacatezza, ma la mia risposta deve essere una risposta di chi è
tenuto ad amministrare, soprattutto di dare le risposte non agli
utenti, ma ai cittadini. Questa è una legge che si rivolge ai
cittadini e non è un provvedimento che assolutamente può tenere
conto di pressioni esterne, che, pur nella correttezza della loro
posizione, vanno a ritardare - perché questo accadrebbe se
dovessimo accettare la sua osservazione - anche in maniera
consistente, perché nella legge è richiesta per la sua applicazione
una serie di atti - non ultime applicazioni di "software" e anche
applicazioni con le imprese - che comportano un periodo di 4-5
mesi. Se oggi non prendessimo questa decisione, causeremmo un
doppio danno: un danno ai cittadini, che non si vedrebbero
riconoscere il loro diritto imprescindibile di poter godere del
beneficio sulle accise, e di questo stiamo parlando: garantire ai
cittadini di vedersi riconosciuto un diritto; dall'altra parte
anche un diritto lobbistico da parte di aziende che producono e
importano questi prodotti, che deve essere valutato, rispettato, ma
che non può essere anteposto davanti al diritto del cittadino.
Ritardare questo provvedimento di legge quindi vorrebbe dire
impedire ai cittadini di utilizzare il beneficio che gli compete,
per questo sono contrario al rinvio di tale legge; dopodiché è il
Consiglio che deciderà, il rispetto dei cittadini è un dovere di
tutto il Consiglio, quindi non ho la pretesa di voler essere
l'unico difensore dei cittadini.
Presidente
- La parola al Consigliere Tibaldi.
Tibaldi (CdL)
- Per esprimere il favore al rinvio
richiesto dal collega Lattanzi in merito a una questione che ha
importanti e delicati risvolti, giustamente anche per i
consumatori, ma anche per gli operatori del settore, quindi
chiediamo che la questione venga rinviata alla Commissione
competente.
Presidente
- Pongo in votazione la questione
pregiudiziale avanzata dal collega Lattanzi, chi vota sì" è
favorevole al rinvio in Commissione, chi vota "no" è contrario al
rinvio:
Consiglieri presenti e votanti: 32
Favorevoli: 8
Contrari: 24
Il Consiglio non approva.
Presidente
- La relazione viene illustrata dal
Consigliere Cesal in sostituzione del Consigliere Viérin Laurent -
oggi nominato Assessore - che era stato designato relatore di tale
disegno di legge.
La parola al Consigliere Cesal.
Cesal (UV)
- Merci Monsieur Le Président.
"Le présent projet de loi régionale vise à structurer les
modalités de répartition et d'attribution des contingents d'alcool,
de bière et de sucre en exemption fiscale et à fixer les critères
de mise sur le marché desdits produits, ainsi que leurs modalités
d'achat par les consommateurs. Ce texte entend donc établir de
nouvelles règles pour la gestion des contingents d'alcool, de bière
et de sucre, qui reposait jusqu'à présent sur le règlement régional
du 29 janvier 1973 et passait par le système des tickets réunis en
carnets personnels et distribués chaque année par les
Communes.
C'est un projet de loi qui entend parvenir aux fins
suivantes:
- remplacer le système des carnets de tickets distribués
chaque année par les Communes, qui ne permet plus l'utilisation du
contingent de produits en exemption puisque aujourd'hui près de la
moitié de la population ne se présente plus aux bureaux communaux
pour retirer ledit carnet. Cette évolution est notamment due au
fait que la valeur économique desdits tickets est extrêmement
réduite et que le consommateur qui présente des tickets d'alcool,
de bière et de sucre à un détaillant ne bénéficie pas de la valeur
totale de l'exemption fiscale. Pour remédier à cette situation le
présent projet de loi propose une réglementation très innovante des
contingents d'alcool, de bière et de sucre qui, grâce à la mise en
place d'un système informatique, donne la possibilité de gérer
toutes les phases du processus, de l'importation à la mise sur le
marché desdits produits, en passant par leur
transformation;
- permettre à l'Administration régionale d'assurer le suivi
des prix des produits contingentés, afin que le citoyen puisse
bénéficier directement des avantages liés à la commercialisation de
certains produits en exemption fiscale: les prix pratiqués par les
détaillants lors de la vente pourront ainsi être aisément contrôlés
et il sera par conséquent possible de vérifier de façon claire et
immédiate l'avantage économique réel dérivant de
l'exemption;
- autoriser les entreprises importatrices habilitées à
fabriquer et à commercialiser certains biens à utiliser les
contingents d'alcool, de bière et de sucre en exemption fiscale
dans la mesure où cela est compatible avec les besoins de la
population locale et en proportion de leurs ventes sur le
territoire;
- alléger les procédures de contrôle des entreprises en
abolissant l'obligation de la tenue des registres papier pour
introduire un système informatique grâce auquel il sera possible de
vérifier de manière plus ponctuelle et rapide les mouvements des
produits contingentés, ce qui contribuera également à simplifier la
tâche desdites entreprises.
Un système donc moderne et l'introduction d' un nouveau
système dont la mise en place est prévue pour le 1
er
janvier 2007.
Signé Viérin Laurent.
Président
- Je vous rappelle qu'il y a 5 amendements de
l'Assesseur La Torre qui ont été présentés, dont vous disposez du
texte. Je déclare ouverte la discussion générale...
(interruzione del Consigliere Lattanzi, fuori
microfono)
Président
- Je n'ai aucune difficulté.
La parole à l'Assesseur aux activités productives et aux
politiques du travail, La Torre.
La Torre (FA)
- Innanzitutto ringrazio il collega Cesal
che si è prestato a fare da relatore e apprezzo il suo intervento.
Ringrazio anche i Consiglieri, e non le forze politiche, che
comprendono il senso di questa legge, quindi hanno voluto votare
contro il rinvio. Chi ha votato contro non lo ringrazio, perché non
condivido e credo che il mio intervento precedente abbia espresso
con chiarezza la mia posizione, quindi non mi sento di dovervi
ringraziare.
Gli emendamenti che adesso presento sono proprio il frutto di un
lungo ed estenuante lavoro che non parte neanche da questo ultimo
anno, cioè dal periodo in cui sono in attività come Assessore, ma
da molto più indietro, oserei dire da un anno a questa parte, un
lungo ed estenuante lavoro del nostro Assessorato prima attraverso
l'Assessore Ferraris e conseguentemente con il mio supporto, che
non solo ha visto numerosissime riunioni, incontri con i
produttori, ma già viene a valle di tutta una serie di
deliberazioni e di atti successivi che hanno sempre cercato di
recepire le istanze dei produttori e degli importatori. Anche
questi emendamenti sono il frutto del recepimento delle istanze e
dei "desiderata" di questi importatori e di questi produttori,
quindi gli emendamenti non sono frutto dell'Assessore, ma sono le
richieste provenienti dai produttori. Gli emendamenti sono:
"al
comma 2 dell'articolo 4 del disegno di legge regionale n. 112 dopo
la parola "fabbricati" la parola "ed" è sostituita dalle seguenti:
"e, settimanalmente, di quelli""
, fa riferimento alla gestione
dei dati;
"al comma 1 dell'articolo 7 del disegno di legge
regionale n. 112 le parole "L'importazione" sono sostituite dalle
seguenti: "L'assegnazione""
;
"al comma 3 dell'articolo 21
del disegno di legge regionale n. 112 la data "30 aprile" è
sostituita dalla seguente: "30 settembre""
;
"al comma 2
dell'articolo 22 del disegno di legge n. 112 la data "30 aprile" è
sostituita dalla seguente: "30 settembre""
;
"al comma 1
dell'articolo 23 del disegno di legge regionale n. 112 sono
aggiunte, infine, le seguenti parole: "fatto salvo quanto previsto
dal comma 3 dell'articolo 21 e dal comma 2 dell'articolo
22"."
.
La relazione che segue gli emendamenti recita:
"Il primo emendamento determina in una settimana il periodo
di tempo utile per caricare sul sistema informativo i dati relativi
all'immissione in consumo di merci in esenzione fiscale. La
modificazione introdotta col secondo emendamento consente uno
snellimento della procedura, in quanto il buono di prelievo verrà
rilasciato solo contestualmente ad assegnazioni di fido. Le
modificazioni introdotte col terzo e con il quarto emendamento
consentono alle imprese di immettere in consumo le merci fabbricate
o importate nell'anno precedente fino al 30 settembre dell'anno
successivo, senza penalizzazioni. Il quinto emendamento si limita a
richiamare la possibilità, prevista negli articoli 21 e 22, che i
produttori e gli importatori di merci in esenzione fiscale
immettano in consumo i generi, prodotti o introdotti nell'anno
precedente, fino al 30 settembre dell'anno successivo, senza
penalizzazioni".
Queste sono le richieste che ci sono pervenute attraverso
incontri successivi; fra l'altro, attraverso incontri non solo con
la Commissione, ma anche con l'Assessorato ci sono stati anche
degli impegni verbali e delle altre possibili migliorie che
verranno valutate nel corso dell'applicazione. Questo per
correttezza, anche se non risulta negli emendamenti, vi sono stati
alcuni impegni verbali in alcune possibili migliorie su delle
deliberazioni di attuazione successive, che saranno portate
all'attenzione della Giunta e che recepiranno nel corso
dell'applicazione di questa nuova legge possibili miglioramenti che
dovessero essere necessari, anche perché la legge rinvia ad una
serie di deliberazioni attuative e di regolamenti, perché, essendo
uno strumento nuovo, sarà regolato man mano che esso verrà
applicato.
(interruzione del Consigliere Vicquéry, fuori
microfono)
Presidente
- Collega Vicquéry, è stata fatta questa
verifica con gli uffici legislativi, il titolo è corretto così come
menzionato. Dichiaro aperta la discussione generale.
La parola al Consigliere Ottoz.
Ottoz (UV)
- È stata una settimana lunga, pesante,
difficile, sgradevole: parlo di questa legge e di tutti gli sforzi
che sono stati fatti per cercare di ovviare a una serie di problemi
che tale provvedimento crea agli operatori del settore, che non
sono esattamente o totalmente compresi dalla struttura
dell'Assessorato. Intanto vorrei fare una dichiarazione di voto "ex
post", cioè prima ho votato a favore del fatto che questa legge
fosse discussa oggi, perché la mia posizione è ritenuta e viene ad
arte considerata in conflitto di interessi per evidenti motivi, per
cui votando nel modo che va contro tali interessi almeno sgombriamo
il campo da questo dubbio.
La questione del contingente, in particolare quello che rimane:
lo zucchero e l'alcool, perché la benzina è trattata a parte e lo
sapete, è un po' come la questione del nucleare, cioè è una "roba"
sulla quale tutti "di pancia" hanno un'opinione precisa - "sì" o
"no" -, però non sanno di cosa stanno parlando. Chi ha visto le
foto di qualche bambino bruciato nel 1945 o gli esperimenti della
seconda metà degli anni '40 e non capisce... siccome ogni
tecnologia che non capiamo è indistinguibile dalla magia... allora
è contro, oppure sa... perché ci sono problemi sul costo del
petrolio, è a favore, ma nessuno in realtà sa di cosa sta parlando,
per cui o è contro, o è a favore, "di pancia", magari con dei buoni
motivi, ma lui non li conosce i motivi, perché non sa di cosa sta
parlando. Qui, purtroppo, molte persone davanti a un problema così
complesso non hanno gli strumenti per poter conoscere il problema,
perché la materia è molto complessa, perché vi sono possibilità di
manipolazione delle informazioni, vi sono leggende metropolitane,
vi sono verità che non si vogliono dire, insomma vi sono delle cose
complicate.
Vorrei intanto parlare della correttezza intellettuale di
dichiarazioni del tipo: "se non discutiamo di questa legge oggi, la
popolazione perde il contingente", è falso: se non discutiamo di
questa legge oggi, la popolazione continua a prendere il
contingente come lo ha perso con la legge attuale, perché oggi c'è
una legge con la quale viene utilizzato il contingente, tutte le
vostre mamme, mogli o sorelle quando vanno a fare la spesa con il
"carnet" dei buoni questo gli viene scalato e quella cifra comunque
entra nelle loro disponibilità e non entra nelle disponibilità dei
ladroni che vengono da Roma. Che poi sia sempre a fronte del fatto
che comprano lo zucchero o comprano alcool... questo è un altro
discorso, ma sta di fatto che la legge c'è, il contingente viene
distribuito e utilizzato. Se non si fa questa legge, quindi si
continua con la vecchia, a meno che la frase
"se non facciamo
questa legge non c'è più il contingente"
non voglia dire che si
verifichi un'impossibilità di altro genere, che non osiamo neanche
immaginare, cioè che le procedure per far funzionare la legge
attualmente in vigore non si inceppino perché la struttura si mette
di traverso, allora stiamo facendo una legge perché la struttura di
un Assessorato dice: "o fai la legge, o non firmiamo le
deliberazioni", sono sicuro che non è così, però non si capisce; se
oggi non discutiamo questa legge, siamo gli stessi di prima... ma
adesso parliamone. Ho passato una settimana a far la "navetta" e
avevamo trovato una serie di emendamenti che rendevano accettabile
la cosa, con grande disponibilità personale da parte dell'Assessore
La Torre, che ringrazio.
Rimanevano 2 punti: uno riguardante l'articolo 4 e l'altro una
questione legata all'articolo 21 e a quello che concerne le
sanzioni. La risposta, come l'Assessore ha detto, è che su quanto è
stato eccepito di residuale sull'articolo 4 c'è l'impegno
dell'Assessore a fare in modo che il regolamento non vada nel senso
che è temuto, e poi spiegherò, e sull'altra la risposta è stata
negativa. Questo ci porterà a discutere un documento in cui gli
emendamenti bisogna presentarli la sera prima o la mattina alle
8,30, altrimenti... ma è giusto, per carità!
Qual è quindi alla fine la vera materia del contendere? Da un
lato si dice che la gestione del contingente con la normativa
attuale, con il modo con cui si è mosso il commercio o hanno
imparato a muoversi i produttori, i grossisti non funziona più, per
cui è necessario controllare meglio. Su questo nessuno ha nulla da
dire, anzi i controlli potrebbero essere fatti ancora in modo più
preciso, a condizione che non diventino dei costi insostenibili
tali da far sparire i prodotti in esenzione dal mercato. Pensate
che oggi su 45mila quintali di zucchero in esenzione ne vengono
esitati sul mercato 17mila; vuol dire che gli altri 28mila nessuno
va a comprarli perché non è più conveniente, quindi il contingente
dello zucchero vale già quasi più... zero. C'è ancora un certo
valore sul singolo litro, perché sul litro di alcool il valore
della tassa che è sostituita dall'accisa è piuttosto elevato, anche
se perfino nell'alcool il contingente viene utilizzato oggi
all'80%, non viene usato totalmente a fronte di 200mila litri
anidri, cioè di alcool puro a 100° ne sono 178mila quelli che...
vuol dire che anche lì non c'è mercato per venderli tutti. Se fossi
convinto dalla lettura di questo disegno di legge che i controlli
alla fine sono precisi, ineludibili, allora direi: "andiamo con la
mannaia", ma io penso che rischiamo di andare a mettere una serie
di "lacci" dove comunque è sempre possibile fare delle
irregolarità, quindi abbiamo solo messo un carico in più a fronte
di un vantaggio che non vedo quale sia.
Cosa lamentano gli operatori del settore? Lamentano il fatto che
su gran parte delle loro obiezioni è stato detto: "ma no, vedi che
è così, è scritto in un altro modo, ma poi facciamo... ", la legge
dovrebbe dire chiaramente come stanno le cose, in modo che poi non
si presti a timori, sicuramente ingiustificati, per gli operatori
del settore di trovarsi davanti a un'applicazione di una norma che,
non essendo chiara dall'inizio, poi può essere applicata nel modo
più flessibile o nel modo più rigido, nel modo più utile o nel modo
più costoso per le aziende. Ho la sensazione che dei problemi delle
aziende non si sia tenuto sufficientemente conto. Per il resto, sul
fatto che la legge vada fatta, siamo tutti d'accordo, sono gli
operatori stessi che hanno chiesto che fosse fatta la legge, quindi
non è che non vogliono che sia fatta. Hanno fatto una serie di
richieste e l'obiezione costante e puntuale a queste richieste è
sempre stata: "questo rende impossibile il controllo", se ne deduce
che lasciandola il controllo è ferreo, preciso... vedremo.
Président
- La parole au Conseiller Bortot.
Bortot (Arc-VA)
- Ho le idee abbastanza chiare del perché
abbiamo voluto che questa legge andasse avanti con la procedura, è
sicuramente un passo avanti, sarà sicuramente migliorabile. Volevo
però rassicurare il collega Ottoz che il fatto di Chernobyl, i
bambini che ha citato sono stati solo un rafforzamento del fatto
che siamo contrari al nucleare. Nel 1976 ero a Capalbio Montalto di
Castro contro una costruzione a centrale nucleare, nel 1977 ero a
Creys-Malville sul Rodano contro una centrale nucleare, negli anni
successivi sono stato a Trino Vercellese contro le centrali
nucleari...
(interruzione del Presidente della Regione, fuori
microfono)
... no, perché abbiamo impedito che venissero fatte e vi spiego
anche il perché: noi non vogliamo le centrali nucleari perché c'è
un problema sismico, vi è stata un'alluvione e a Trino Vercellese
le scorie hanno rischiato di finire nel Po. Vi è un problema di
smaltimento di scorie e vi è una guerra aperta fra Germania e
Francia su chi deve smaltire le scorie; vi è un problema di scorte
dell'uranio, di militarizzazione del territorio, di riscaldamento
dell'acqua, che deve essere immessa nel fiume...
Presidente
- ... collega, la inviterei, poiché l'esempio
mi sembra preso molto da lontano, a tornare sull'argomento...
Bortot (Arc-VA)
- ... ho la coscienza di essere un
ignorante, ma non di esserlo di più di quello che reputo di
esserlo; comunque ho finito. Sono chiari i motivi per cui siamo
contro il nucleare, uno poi può condividere o meno, ma non
banalizzare il problema, tutto lì, anche perché, siccome consumiamo
incredibilmente energia, prima di costruire centrali potremmo anche
"mettere mano" a un risparmio energetico, spegnere qualche
lampadina, comunque non stiamo parlando di risparmio
energetico.
Sull'alcool e lo zucchero nel 1979 ho fatto un anno il
Presidente della "Coinop", Cooperativa iniziativa operaia, 11mila
soci, ho fatto una bella esperienza con la birreria "Heineken", ci
siamo permessi di chiedergli della birra in esenzione fiscale e
questa birreria, finanziata già allora con denaro pubblico, ci ha
"mandato a quel paese". Il sottoscritto è venuto negli uffici
regionali dell'esenzione fiscale, ha litigato per farsi assegnare
un quantitativo di birra in esenzione fiscale ed è andato a farsela
produrre dalla "Splugen" a Varese con la fascetta "in esenzione
fiscale", quindi volete che vada avanti sul caffè e sullo zucchero
o qualche piccolo monopolista...? Bon, fermiamoci qui.
Président
- La parole au Conseiller Viérin Marco.
Viérin M. (SA)
- Sto per fare una domanda in più
all'Assessore in discussione generale. Volevo chiedere se si
possono sapere in maniera più dettagliata i vantaggi futuri ai
consumatori con la legge fatta in questa maniera.
Président
- La parole au Conseiller Frassy.
Frassy (CdL)
- Questa è una legge che per certi versi era
attesa da molto, o perlomeno una legge su tale argomento la si
attendeva da molto tempo. Mi ricordo che il suo predecessore,
l'Assessore Ferraris, già per tutta la scorsa legislatura aveva
investito parecchio e quando dico "investito parecchio" intendo
aveva speso parecchie risorse in consulenze, che erano finalizzate
a ridisegnare completamente la gestione del settore dei beni di
consumo in esenzione.
Tale legge affronta solo una parte di una problematica ben più
ampia. Mi ricordo che in passato avevamo più volte posto il
problema dei costi amministrativi della gestione di questo servizio
e quei costi amministrativi erano ripartiti fra i costi diretti che
sostengono l'Amministrazione attraverso le sue strutture e la
stampa delle tessere e i Comuni che hanno l'onere della
distribuzione, al di là degli ulteriori costi della resocontazione,
del ritiro e quant'altro delle tesserine cartacee. Noi ci saremmo
aspettati dopo 5 anni - tanto ha lavorato l'Assessore Ferraris su
questo argomento - che la legge affrontasse in maniera compiuta
l'intera problematica, invece ci rendiamo conto che tale legge
sembra essere dettata soprattutto da una preoccupazione ed è una
preoccupazione - non vorrei fare la pubblicità ad un libro che ho
scritto io - del fuori controllo, nel senso che abbiamo la
sensazione che qui l'unica preoccupazione sia all'interno degli
uffici, ovvero che gli uffici abbiano capito che questo sistema non
poteva più essere gestito e che gestirlo ancora così poteva
comportare una serie di riflessi che potevano scivolare
dall'amministrativo forse ad altre branche del diritto più
dolorose. Se così è, Assessore La Torre, lei non deve "lanciare il
sasso e nascondere la mano", perciò, oltre ad illustrare questi
emendamenti monosillabici della lettera e del punto e virgola, lei
dovrebbe dire:
"questa è la situazione, questo è un primo disegno di legge,
perché ci troviamo a gestire un'emergenza, perché dopo domani
rischiamo che la Guardia di finanza, piuttosto che la Procura della
Repubblica, piuttosto che la Corte dei Conti, piuttosto che non so
chi, ci pongano un certo problema; di conseguenza, con tale legge
dobbiamo sanare una questione amministrativa, contabile, di
contabilizzazione di queste partite, dobbiamo mettere ordine a
monte. Il disegno però è un disegno più ampio, perché nei miei
cassetti..." - che sono poi i suoi - "... ci sono tanti progetti
pagati fior di centinaia di milioni di vecchie lire e poi di
100.000 euro a botta, un disegno che nel giro di 6 mesi, un anno, a
fine legislatura porterò alla valutazione dell'aula".
Questo ci saremmo aspettati, invece questo lei non lo ha detto e
non è emerso né in Commissione, né nella relazione letta dal
collega Cesal, né dalla sua breve introduzione. Vorremmo allora
capire prima che si chiuda la discussione generale qual è l'entità
dei problemi che girano attorno a questa vicenda, altrimenti ci
sembra di essere all'Assemblea del condominio, dove c'è
l'amministratore furbo che cerca di portare a sanatoria la
deliberazione condominiale. Pensiamo che questa Assemblea debba
avere un coinvolgimento diverso, soprattutto per quei problemi per
i quali lei chiede la copertura dell'Assemblea, perché, se lei
viene qui oggi con un disegno di legge, è perché ha bisogno di una
copertura di un certo tipo e non riesce più a gestire certi
problemi con atti amministrativi che può fare lei a livello di
Giunta. Allora, Assessore, la invitiamo a fare un quadro chiaro e
onesto delle problematiche, evidenziandoci anche le prospettive
oltre questa legge, altrimenti il dibattito è un dibattito falsato
e, se è un dibattito falsato, reputiamo che vi sia qualcuno che
debba nascondere qualcosa. Se invece non c'è nessuno che deve
nascondere nulla e il problema è esterno a questa Amministrazione,
penso che qualcuno la verità debba raccontarla.
Président
- La parole au Vice-président Lanièce.
Lanièce (SA)
- La "Stella Alpina" ha appoggiato la
richiesta del gruppo "La Casa delle Libertà" di rinviare questo
provvedimento a settembre, per meglio comprendere le finalità di
tale progetto di legge, che partono da un principio condivisibile:
quello di superare il sistema dei bollini contenuti nelle tessere
distribuite tramite i Comuni. Ricordo che il sottoscritto, a nome
del gruppo, in tempi passati aveva presentato delle iniziative in
questo Consiglio, l'ex Assessore Ferraris può testimoniarlo, in cui
si chiedeva a gran voce di sostituire questo sistema obsoleto e
ormai superato con un sistema informatico, facendo anche delle
proposte; ricordo che la Regione aveva dato l'incarico a "Finaosta"
nel lontano 2000 (al costo di 84 milioni) per individuare delle
soluzioni, mentre noi avevamo prospettato la possibilità di
utilizzare la "Carte Vallée" per poter sostituire questo sistema
cartaceo, ormai superato, visto che nelle tasche del cittadino
c'era un risparmio, calcolato oggi - facendo riferimento a chi
aveva il buono alcool - sui 7 euro circa a persona. A fronte di
quella richiesta ci fu detto che i costi sarebbero stati superiori.
Prima questione da sollevare: il sottoscritto allora aveva lanciato
una proposta e che l'Assessore Ferraris aveva condiviso, di
sostituire, tramite sistema informatico, la tessera dei bollini,
idea che però venne lasciata da parte perché ritenuto eccessivo il
costo. Se però andiamo a vedere all'articolo 27 della legge oggi in
discussione, l'onere attuativo di questi provvedimenti è pari a
248mila euro per un sistema informatico sembrerebbe tramite "web".
Vorremmo sapere allora se questo è un costo di mercato e come si
giustifica anche in vista delle disposizioni che stanno nascendo a
livello nazionale. La prima osservazione quindi è per sottolineare
che l'analisi costi-benefici è stata fatta solo per la proposta
fatta da me e non per questa che è oggi inserita nel disegno di
legge; questo è uno dei "rilievi" a cui non abbiamo avuto risposta
nella Commissione competente.
La seconda cosa è che ci è sembrato che la discussione fatta
nella Commissione consiliare competente sia stata un po' affrettata
perché solo in 3 sedute abbiamo dato il parere visto anche che in
sede di Commissione abbiamo avuto da parte delle imprese
produttrici degli emendamenti precisi e puntuali su tutto il testo.
Ovviamente molte risposte date a tali richieste ci sono sembrate
non chiare e anche questo è uno dei motivi per cui posticipare la
discussione a settembre avrebbe potuto permettere un maggior
confronto; tale legge va a ricadere in modo particolare sulle
imprese e sui consumatori ma, come diceva giustamente il collega
Ottoz, i consumatori fino a ieri avevano un sistema che è ancora
vigente. Fra l'altro, qui abbiamo scritto che si abroga un
regolamento del lontano 1973, quindi, se si è aspettato un po' di
tempo, si poteva aspettare ancora 6 mesi, cioè non è che vi fosse
questa urgenza! Secondo me era molto più importante invece cercare
di concertare il più possibile, anche perché alla fine le richieste
principali delle imprese vertevano soprattutto sull'articolo 4,
dove è previsto un maggior onere di costo per le stesse imprese;
giustamente l'Assessore quando ha presentato in Commissione il
testo ha detto:
"siamo convinti che la legge sia difficile e complessa perché
tocca degli argomenti delicati come quello delle accise, che non
soddisferà i grossisti e che comporterà una serie di difficoltà
applicative, di costi non indifferenti, che sarà necessario
costruire dei programmi insieme al DSI o ad altri partner, forse
"INVA", che dovranno poi gestire la parte attuativa che i nostri
uffici avranno difficoltà ad applicare"
.
L'Assessore quindi dice che vi sono delle grosse difficoltà, ora
le difficoltà sono emerse e di colpo sembra che non esistano più.
Fra l'altro, l'Assessore diceva:
"vogliamo che la partecipazione
a questo disegno sia di tutti, altrimenti lo ritiriamo
immediatamente"
. Voglio sottolineare le parole dell'Assessore
di fronte a quello che è emerso in questi giorni sugli organi di
informazione; mi sembra che mai vi sia stato un tale
posizionamento... ma non per difendere degli interessi particolari,
ma solo per chiedere miglioramenti al testo, perché alla fine
secondo me si tratta di andare ad intervenire su un articolo, in
modo particolare, per dire: "evitiamo di trasformare una legge, che
parte da un principio validissimo e cioè quello di abolire un
sistema vecchio e di garantire un diritto del consumatore, in un
incremento di costi per le imprese... col rischio che le stesse
imprese rinuncino all'esenzione". Alla fine allora qui si parla di
un diritto virtuale perché, se in prodotto in esenzione non c'è nel
dettagliante, non c'è sugli scaffali, a cosa serve tutto questo?
Per questo è necessario un piccolo sforzo, cercando di emendare
quella parte del testo che dà più problemi, facendo sì che questo
onere di costo non ricada sulle imprese, ma si concretizzi nella
possibilità di prelevare in via telematica i dati che servono alla
famosa banca dati.
Il collega Ottoz ha detto che in merito sono stati presi accordi
verbali, ma allora perché non dichiararli pubblicamente con un
emendamento in cui si dica:
"verrà inserito un regolamento al
cui interno si parlerà di..."
. Lo sappiamo "verba volant,
scripta manent" e allora scriviamole le cose, altrimenti uno pensa
chissà quando verrà attuato. È un esempio per dire che bastava
questo per far sì che il gruppo "Stella Alpina" desse l'"okay" alla
discussione, perché c'era un segnale di voler dialogare con le
parti interessate. Non entro nel merito della difesa degli
interessi, cioè non sono contro la difesa dei consumatori ma, se il
bene non è sugli scaffali, mi dovete spiegare voi qual è il diritto
che potrà esercitare il consumatore valdostano.
Mi sembra che ci sia una sorta di chiusura di fronte a un
provvedimento sul quale, vista la disponibilità al dialogo delle
imprese e anche quella detta all'inizio della discussione in
Commissione dall'Assessore, si poteva benissimo trovare una quadra.
Purtroppo, non sappiamo per quali motivi, ma mi sembra che
l'Assessore si sia trasformato da un Assessore politico a un
Assessore tecnico: è stata messa in evidenza la parte tecnica,
mentre in politica è importante dialogare, confrontarsi e
soprattutto quando c'è solo un punto, che è il punto focale,
trovare con una mediazione... attraverso una proposta scritta... la
possibilità di accontentare tutti e di realizzare il fine di questa
legge, che era quello di permettere che il diritto del consumatore
venga esercitato, ma non in modo virtuale, ma concreto. Questo è
l'aspetto principale e noi vorremmo anche capire qual è la
ripercussione dei costi, il vantaggio effettivo del consumatore, se
questa richiesta fatta dalla "Stella Alpina" e dai colleghi di
"Forza Italia" non verrà concretizzata. Queste sono le motivazioni
che hanno portato la "Stella Alpina" a chiedere un rinvio del
testo, perché pensiamo che sia opportuno, visto che ci riconosciamo
nella finalità per cui era nata, anche perché io stesso l'avevo
sostenuta con iniziative singole, che questo sistema venga superato
nella concretezza, altrimenti, se si crea un "muro contro muro" con
le imprese che producono i beni in esenzione e queste fanno un
passo indietro, non so quale sia il risultato positivo. Questa è
un'azione non politica, secondo me. Ben venga questo provvedimento,
ma che si porti a casa un risultato positivo per tutti, tenuto
anche conto che il costo previsto non è indifferente; quindi
vorremmo avere delle delucidazioni in merito a questa somma
prevista all'articolo 27 che è eccessiva, di cui vorremmo avere
maggior chiarimento. Queste sono alcune considerazioni e mi auguro
che durante il dibattito si riesca a capire meglio la posizione del
Governo, altrimenti la posizione e il voto di "Stella Alpina"
saranno conseguenti.
Président
- D'autres collègues qui s'inscrivent dans le
débat? Je ferme la discussion générale.
La parole au Président de la Région, Caveri.
Caveri (UV)
- Sarà l'Assessore La Torre nelle sue
responsabilità a riprendere i punti più propriamente tecnici.
Mi sono sforzato, in collaborazione con l'Assessore, con la
collaborazione del collega Ottoz e direi anche con l'ausilio
tecnico del Dott. Moussanet, di trovare delle soluzioni che
contemperassero delle esigenze molto diverse. Questo è un tema
molto datato, alcuni dei presenti, in particolare l'ex Assessore
Piero Ferraris, conoscono molto bene la materia. Quella che
sortisce è una legge molto tecnica, fra l'altro nota da molto tempo
nei diversi passaggi democratici e nessuno ha accelerato in maniera
parossistica l'approvazione di questo provvedimento, che ha scelto
un modello nuovo che va a sostituire un modello precedente che
aveva degli aspetti che dovevano essere perfezionati. Possiamo
quindi dire che questo è un tentativo lungamente studiato di
trovare una soluzione. Naturalmente l'attuale modello, come tutti i
modelli, non è il "non plus ultra": mi riferisco ad alcuni dei
dubbi che le aziende hanno manifestato addirittura comprando una
pagina a pagamento su "La Stampa", cosa che dà il segno
dell'esistenza di forti interessi, perché non credo che
diversamente avrebbero scelto, oltre all'invio ormai ordinario di
una posta elettronica, l'acquisto di un'intera pagina. Ci rendiamo
conto quindi che vi sono dei legittimi interessi e anche dei rischi
che vengono adombrati, sapendo che, per fortuna, se vi fossero
alcuni di questi aspetti, che secondo l'analisi tecnica da parte
nostra non esistono, mentre da parte loro si insiste sul fatto che
non capiamo alcune questioni che loro invece intravedono con grande
sicurezza. Se così fosse, non avremmo nessuna remora a tornare su
alcuni aspetti del modello che qui oggi si propone, che per
diventare operativo ha bisogno di essere approvato entro l'estate,
altrimenti il nuovo modello non sarebbe operativo a partire dal
mese di gennaio. È vero, come ricordava il collega Ottoz, che non
saremmo di fronte a un "horror vacui", cioè avremmo comunque una
modellistica, ma sarebbe una modellistica che da molti anni e da
più parti è stata ritenuta superata e da modificare. Allora serietà
vuole che per modificare una modellistica di questo genere si debba
cominciare dal 1° gennaio di un certo anno. Quindi, di fatto, se
noi non avessimo approvato in tempo utile questa legge, ci saremmo
trovati ad applicarla dal 1° gennaio 2008 con una serie di
difficoltà.
La questione dei prodotti in esenzione fiscale è molto
complessa, intrinsecamente legata con lo Statuto di autonomia,
collegata cioè alla scelta che venne fatta a partire dalla
considerazione della mancata applicazione dell'articolo 14 dello
Statuto concernente la zona franca, in quanto da allora si sono
creati questi prodotti in esenzione fiscale che nel tempo hanno
assunto, rispetto alle aspettative che in passato c'erano, una
connotazione molto diversa. Abbiamo da una parte una famiglia di
beni, quelli contenuti in questa legge: zucchero, alcool, caffè,
birra, che alla fine sono stati interpretati a vantaggio delle
imprese più che a vantaggio dei cittadini. Dall'altra, abbiamo una
famiglia di beni in esenzione fiscale - benzina e gasolio - che
hanno finito per essere qualcosa di più favorevole per le famiglie
e meno per le imprese, anche se per molto tempo alcune imprese
hanno avuto questo tipo di vantaggio.
Cosa è cambiato nello scenario rispetto agli anni passati? È
cambiato che sempre più nel momento in cui andiamo a toccare questa
materia ci troviamo di fronte a un interrogativo che ci dobbiamo
porre e tale interrogativo è stato posto in particolare al Prof.
Carlo Baldi, consulente della Regione in materia di concorrenza,
ovvero: se oggi tocchiamo con una legge questa materia, riteniamo
che le scelte che operiamo siano o meno corrette rispetto agli
aiuti di Stato e al rischio che qualcuno ci possa rimproverare che
i beni che noi diamo e che finiscono in aziende possano essere
configurati come distorsioni della concorrenza e come degli aiuti
di Stato? Questo ci dobbiamo chiedere. Apprezzo allora le
preoccupazioni che la Regione abbia degli uffici "occhiuti", che
finiscono per seguire l'andamento del prodotto e dei prezzi con una
tracciabilità del prezzo. Tra l'altro, tracciabilità soggetta a
un'assoluta riservatezza da parte degli uffici, cioè la paura che
oggi vengano trasferiti in via informatica dei dati e questi
diventino pubblici... capisco che sia una preoccupazione che le
imprese possono avere, ma sia chiaro che gli uffici sono tenuti ad
elementi di segretezza e di riservatezza. Nel momento in cui
abbiamo chiesto al Prof. Baldi come si fa a fare in modo di non
dover notificare tale legge, non tanto per evitare l'"emersione" di
queste cose presso l'Unione europea, quanto perché una cosa del
genere comporterebbe lunghi tempi, la risposta è stata: "non c'è
problema, ci sono altri casi in Europa, ma deve essere chiaro in
che maniera i vantaggi si trasferiscono sul consumatore". Devo dire
che nelle prime bozze di questa legge l'articolato era peggiore,
perché prefigurava addirittura delle soluzioni "bottiglia per
bottiglia", cioè delle soluzioni che non avrebbero potuto essere
portate fino alla fine.
Sorvolo qui la questione della benzina, perché anche quella
rientra in qualcosa che è sempre sotto osservazione da parte
dell'Unione europea. Alcuni anni fa abbiamo riottenuto la deroga
per poter avere questo prodotto in esenzione fiscale, ma anche su
questo sia chiaro che non possiamo pensare che possa essere una
"roba" normale: abbiamo i buoni benzina, ce li avremo da qui al
2047, perché i prodotti in esenzione fiscale di cui parliamo e
anche la benzina sono sempre sotto osservazione per quanto riguarda
i quantitativi, come vengono gestiti, se vi è turbativa del
mercato, per essere certi che la parte di accisa che va all'Unione
europea sia sufficiente a coprire quella parte di accisa che ormai
deve andare ad alimentare i costi della macchina comunitaria.
Quindi, quando ci muoviamo qui e "appare specie" alle imprese
questo meccanismo non lo facciamo per il divertimento un po' sadico
del funzionario di turno, in questo caso il Dott. Moussanet - a cui
mancano fra l'altro 2 anni per andare in pensione, quindi potrebbe
godersi questi ultimi 2 anni senza dover esercitare un qualche
gusto sadico -, la verità è che dobbiamo "montare" questi
meccanismi per essere sicuri di poter rispondere eventualmente alle
accuse di una distorsione della concorrenza.
Nel lungo dialogo che abbiamo avuto con il collega Ottoz, il
quale sono molti anni che è via dalla propria azienda produttrice,
quindi la sua battaglia è una battaglia tecnica e di comprensione
che nulla ha a che fare con gli interessi eventuali che poteva
avere fino al 1981, per cui non c'è un conflitto di interesse, ho
capito la preoccupazione del collega Ottoz e anche la
preoccupazione di quelli che hanno comprato l'annuncio, in
particolare il rischio che potrebbe configurarsi rispetto a un
mancato consumo di prodotti di origine valdostana se le
complicazioni burocratiche rendessero complicata la vita alla
grande distribuzione. Qui allora voglio confermare che tutte le
preoccupazioni fino a dove sarà possibile saranno fugate nei
regolamenti e nelle deliberazioni applicative di questa legge. Se
poi vedessimo che quegli elementi di preoccupazione che oggi
sembrano angosciare alcuni produttori, che si prefigurano degli
scenari che noi non vediamo, se fin dall'inizio dell'applicazione
verificassimo che questi elementi di preoccupazione sono fondati,
credo che saremmo i primi a tornare su alcuni aspetti e migliorare
il meccanismo e il modello. Credo quindi si debba riportare la
discussione ai termini reali, che sono quelli di avere un tentativo
di migliorare la situazione. Naturalmente nessuno di noi è così
presuntuoso da pensare che una macchina nuova automaticamente
funzioni, si tratta eventualmente in corso d'opera di migliorarne
il funzionamento.
Président
- La parole à l'Assesseur aux activités
productives et aux politiques du travail, La Torre.
La Torre (FA)
- Il Presidente Caveri ha inquadrato con
estrema chiarezza la questione che trattiamo e ha dato un senso
anche al lavoro che è stato portato avanti prima di me
dall'Assessore Ferraris, dagli uffici e che oggi sto cercando di
completare con voi. Certamente, come è stato detto, non certo per
vessare delle aziende, non certo per creare dei problemi a
qualcuno, ma solo perché c'è un senso di responsabilità, che è
stato ben definito dal Presidente, che ci impone di procedere in un
percorso che è da tempo dibattuto. Non è quindi un percorso che
oggi viene qui improvvisato e viene portato alla vostra attenzione
per distrarvi o per creare delle tensioni, al contrario; non è una
legge politica, si applica un "apporto" amministrativo molto
chiaro, è una legge che, se volete, possiamo anche ricostruire
insieme, prendendo spunto dalle cose che avete detto.
È stato detto da tutti qui dentro che questa legge occorre,
bene; è stato detto che è indispensabile superare la gestione
attraverso i bollini, perché è una gestione datata, non più
funzionante, sappiamo cosa succede all'interno dei Comuni, tutti
voi conoscete Sindaci e Consiglieri comunali che si lamentano che
non riescono più a gestire, i cittadini non vanno più a prendere le
tessere, non funziona più, anche su questo siamo d'accordo. È stato
detto che c'è un principio fondamentale su cui tutti siamo
d'accordo: quello della tutela del cittadino. La Regione non
produce né vende alcol, non produce né vende zucchero, non produce
né vende birra, non ha alcun interesse a vessare le aziende, quindi
vuol fare delle leggi che vanno in questo senso, a tutela di un
diritto del cittadino che trae origine, come è stato ricordato dal
Presidente, nella legge del 3 agosto 1949, un diritto che veniva
riconosciuto alla Valle d'Aosta, forse in compensazione della
mancata attuazione del regime di zona franca, ma che riconosceva in
una precisa serie di accise che ci venivano riconosciute un diritto
del cittadino valdostano. Questo è un elemento non da poco, come è
stato ben inquadrato in un quadro europeo di confronto, su cui ci
dobbiamo soffermare per un attimo; dobbiamo essere i più fedeli e
attenti custodi di tale diritto, perché non è la questione del
centesimo o dei 10 centesimi, ma è la questione di tale principio
della tutela del diritto del cittadino valdostano di vedersi
riconosciute queste accise, che non sono solo sull'alcool, ma sono
anche sulla benzina e sul fatto che il cittadino valdostano possa
riconoscere questo suo diritto attraverso una trasparenza che si
possa leggere in un prezzo, che si possa leggere nella fase in cui
questi prodotti arrivano al consumo.
Ebbene, se siamo d'accordo, come è stato detto da tutti, che la
legge occorre, se ci rendiamo conto che di questo argomento si sta
parlando da molto tempo, se accettiamo il concetto che devono
essere superati i bollini, se riconosciamo il diritto del cittadino
come elemento base di questa legge, allora vi invito a leggere
tutto quello che resta della legge, perché non resta altro: resta
semplicemente la tracciabilità del prodotto. È solo attraverso una
tracciabilità del prodotto che possiamo garantire che tutte le fasi
siano riconosciute, lette nel rapporto corretto nei confronti
dell'UTIF e nei confronti dello Stato, nel rapporto corretto nei
confronti dell'ente che deve erogare i contingenti, nel rapporto
corretto nei confronti dei produttori, dei grossisti, degli
importatori, dei dettaglianti e tutto questo come può avvenire nel
2006 se non attraverso una fase informatica? Perché in questa legge
l'elemento così dirompente è l'introduzione della fase informatica.
Io mi chiedo se nel 2006 dobbiamo restare ancora a comunicazioni
cartacee, nel senso che non mi sembra che stiamo introducendo con
il discorso informatico una cosa così stravolgente! I principi li
condividiamo tutti, su questo mi sembra possiamo anche non
tornarci, cos'è che introduce questa legge? La tracciabilità
attraverso un percorso informatico e la leggibilità del prezzo,
cioè che si possa leggere che il cittadino possa vedere questa
bottiglia costa 3 euro in meno perché è in accise e lo zucchero
costa 47 centesimi in meno perché è in accise. Questa è la legge.
Le motivazioni che ci vengono portate dall'esterno, da produttori e
da grossisti sono anche legittime; chiedono: "quanto ci costa a noi
aiutarvi a fare questo?". Bene, già oggi con un decreto che era
stato preso nel 1995, parte di queste accise sono riconosciute ai
produttori, ai grossisti, agli importatori a compensazione delle
spese che hanno, già le abbiamo riconosciute, vi do il numero se
volete - 2445 -, già lo abbiamo fatto nel 1995 e oggi continueremo
a farlo. Bisogna solo determinare se questo aspetto informatico, se
questa tracciabilità ha un costo e che costo ha e se tale costo
diventa quantificabile anche su una base dei costi di chi
giustamente deve subirlo questo costo, dobbiamo anche saperlo però,
oppure lo determineremo noi se non ci si vorrà dare i costi,
comunque siamo pronti a riconoscerlo, come è scritto nella legge,
con dei regolamenti attuativi che dovrà prendere la Giunta.
È stato ben detto dal Presidente che questa sarà una legge che
si adatterà, essendo una legge nuova non siamo così presuntuosi,
per di più una legge tecnica anche complessa ma, come ho detto
anche in Commissione - per inciso fra l'altro in Commissione è
stato anche votato all'unanimità dalle forze di maggioranza, quindi
lo dico solo per inciso senza nessuna informazione di altro genere
-, questo costo verrà riconosciuto. Non c'è scritto nella legge che
non riconosceremo eventuali costi che avranno i produttori, diventa
difficile forse preventivarli prima, noi un'idea ce l'abbiamo,
siamo convinti che all'interno di questo processo di
modernizzazione, che parte dalla tutela del diritto dei cittadini
valdostani di vedersi riconosciuto uno sconto sulle accise, potremo
anche tutelare i diritti delle imprese valdostane, che
contribuiranno ad aiutarci a fare in modo che i cittadini
valdostani quando andranno a comprare lo zucchero nei vari
supermercati possano verificare di volta in volta il modesto,
piccolo, grande o medio vantaggio che gli deriva da questo diritto
sacrosanto. Questo chiediamo con tale legge.
Certamente non possiamo essere contenti delle degenerazioni che
sono avvenute dal 1973 ad oggi e che sono note a tutti, dal
commercio dei bollini al fatto che si cambiano i bollini con
qualcosa della spesa, che sono degenerazioni, sono "aborti" di
un'interpretazione corretta e trasparente che deve essere il
diritto del cittadino, perché il bollino non può essere una merce
di scambio. Lo è diventata, niente di grave, ma non è più possibile
mantenere un sistema di questo tipo. Lo abbiamo detto tutti, ce lo
stiamo ridicendo, stiamo cercando di capirci perché sembra che io
voglia mettere in condizioni voi di essere in contrapposizione, non
è così; io non sono qui per convincerci, l'ho detto anche in
Commissione, io non voglio convincere qualcuno. Questa non è una
legge che va a vantaggio della Giunta, non voglio convincere una
parte di questo Consiglio, questa non è una legge che sostiene uno
o l'altro, questa è una legge che riprende le cose che ci siamo
detti: la tutela del cittadino, del suo diritto piccolo o grande
che sia, la tutela delle imprese, ed è scritto, con il
riconoscimento dei costi che ne deriveranno, però la legge
introduce qualche innovazione: la comunicazione informatica. Se nel
2006 si pensa che introdurre la comunicazione informatica sia un
elemento che possa sconvolgere delle situazioni, mi preoccupo,
perché nel 2006 dovrebbe essere considerato normale che le
comunicazioni informatiche siano la normalità della trasmissione
dei dati, tant'è vero che negli emendamenti che avete visto e che
sono stati chiesti dalle aziende è stato chiesto un lasso di tempo
settimanale, anziché giornaliero, perché hanno accettato
implicitamente il concetto... ma questo d'altronde è normale perché
chi non lavora con il computer oggi dice: "no, tutti i giorni no,
perché magari tutti i giorni mi diventa complesso, basta una volta
la settimana", e questo è stato accettato. È chiaro che uscire da
un sistema ed entrare in un altro... uno è abituato, sa il suo
metodo, tutto funziona in un certo modo, vorrà dire che si deve
fare la contabilità di chiusura, questo può essere un problema
perché io al 31 dicembre 2006 devo fare una contabilità di
chiusura, quindi devo andare a fare gli aggiornamenti, gli
equilibri, vedere se devo avere o devo dare, quindi comporta una
fase di piccole difficoltà e l'ho detto.
È una legge che, proprio perché tratta argomenti... di un
rapporto chiaro nei confronti di enti statali, deve essere molto
severa, non si può su leggi amministrative di questo tipo lasciare
spazio all'interpretazione, quindi diventa una legge molto tecnica
e alcuni passaggi io stesso ho dovuto leggerli molte volte, perché
avevo difficoltà a capire. Ha ragione il Consigliere Ottoz: sono
argomenti molto tecnici, legati a specificità che non tutti
conoscono, io non sapevo neanche cos'era l'alcool anidrico, poi ho
scoperto cos'è l'alcool anidrico, ma ciò non toglie che il senso
amministrativo di questa legge sia molto chiaro e non è vero che
non è rispettoso, semplicemente, come tutte le cose nuove, crea
quella diffidenza e quella preoccupazione di chi, abituato da
sempre a muoversi in un certo modo, si trova a doversi rapportare
rispetto a una novità. Io credo, ed è qui il senso della
responsabilità di Governo, che dobbiamo uscire tornando ad essere
quello che la gente ci chiede di essere: amministratori!
Possibilmente quando si può e quando non ci si scontra sui principi
e sui valori politici la gente ci chiede di essere amministratori,
di avere il coraggio di fare delle scelte, di tutelare i cittadini
nel piccolo quotidiano, perché se il latte costa troppo caro,
evidentemente i cittadini si lamentano e poi vengono fuori le
questioni su altri argomenti, questo ci si chiede! Ognuno poi nei
momenti in cui si confronta su argomenti politici ha tutti i
diritti di far valere le sue ragioni, ma è come sull'energia: come
ci si fa a scontrare sull'energia! Come faccio a scontrarmi con il
Consigliere Bortot sull'energia? Vogliamo dire che l'energia
alternativa è qualcosa di sbagliato? No. Vogliamo dire che i
diritti dei cittadini sono una cosa che non dobbiamo rispettare?
No. È talmente semplice e banale, poi lo posso capire che la legge
può essere fatta in 100 modi diversi, 101 o 120 e forse quando
l'hai fatta nel centoventesimo modo diverso, ce ne sono
altrettanti, ma la legge deve essere fatta e lo abbiamo detto
tutti! Ecco perché prima ho chiesto non questa forzatura... vi
chiedo anche scusa di avervi forzato con il mio intervento in cui è
stato chiesto il voto contrario, ma sento la necessità di
confrontarmi su tale argomento e di poter far capire come tale
legge amministrativa e tecnica sia a tutela del cittadino e non sia
contro le aziende; queste ultime, come ha ben spiegato il
Presidente, avranno modo di far valere i loro diritti, i loro
diritti saranno ascoltati, avranno modo di portare le modifiche che
riterranno opportune e che riterrà opportuno l'Amministrazione di
accogliere, tenendo conto che questa applicazione sarà
un'applicazione nuova e avrà inizio, solo se la votiamo oggi, a
partire dal 1° gennaio 2007.
Président
- La parole au Conseiller Sandri.
Sandri (GV-DS-PSE)
- Annunciando il voto favorevole al
provvedimento di legge da tutto il gruppo e soprattutto affinché
sia votato oggi e sia mandato alle stampe sul bollettino, pensavamo
di fare una piccola dichiarazione, perché è abbastanza interessante
questo fatto: che su un problema riguardante 840mila euro si sia
sviluppato un dibattito politico estremamente complicato,
sofisticato per certi versi, ma che spesso potrebbe essere
sintomatico di tematiche politiche ben più rilevanti, perché
840mila euro non spiegherebbero come mai "Stella Alpina", "La Casa
delle Libertà", eccetera, si sono così spese su tale tema. Mi
permetterei di dire anzitutto che è ovvio e rientra nella libertà
di fare quello che si vuole - "La Casa delle Libertà" il nome
indica proprio quello - e anche di essere molto sospettosi su dei
controlli fiscali. È una politica che porta avanti la Destra, ne
prendiamo atto, credo che da questo punto di vista si debba
perseguire invece non una rigida, burocratica e staliniana
burocrazia, ma che le regole siano rispettate e vi sono oggi
evoluzioni tali anche nei rapporti con l'Europa che non ci
consentono di fare "sbavature" di alcun tipo. Non credo che "La
Casa delle Libertà" voglia incentivare l'elusione fiscale o altri
problemi di questo genere!
Per quanto riguarda la "Stella Alpina", il problema è duplice:
da un lato, mi sembra vi sia una volontà di difendere una
situazione attuale, dice infatti: "visto che non si possono fare
delle cose diverse, andiamo avanti con il metodo di adesso magari
solo modernizzandolo, per cui dalla carta straccia passare alla
carta magnetica", questo in sintesi, mi sembra di capire. Qui però
vi sono due problematiche che emergono: la prima è che "Stella
Alpina" cerca di non affrontare il tema fondamentale, cercando di
guardare solo la parte dei consumatori, invece dobbiamo capire come
vogliamo rapportarci ai produttori. Il messaggio che noi vogliamo
mandare a questo riguardo lo dirò verso la fine, ma d'altra parte è
abbastanza interessante e buffo che vi sia stato un passaggio
politico così importante dalla Commissione all'aula, per cui in
Commissione votano a favore e in aula cosa votino lo si vedrà. Cosa
è successo nel frattempo? Abbiate pazienza, evidentemente il
mancato arrivo dell'Assessorato può essere che abbia influenzato la
vostra posizione; può essere un pensar male ma, come diceva
Andreotti, "a pensar male spesso si fa peccato, ma non ci si
sbaglia".
Due osservazioni più generali su questo tema: la prima è secondo
me un'osservazione di tristezza, tutto questo discorso che stiamo
facendo parte da una situazione brutta, triste, drammatica, che è
quella della guerra: questa è l'èvoluzione finale delle carte
annonarie, di quando non c'era da mangiare! Ma noi vogliamo stare
lì a difendere i 7 euro di tutta questa "roba", quando ciò ci
ricorda uno dei periodi peggiori dell'Italia e di qualunque altro
Paese che ha dovuto utilizzare carte annonarie. Non credo sia bello
pensare che questo sia qualcosa di cui farsi vanto, allora vediamo
come uscire da tale situazione. Pensare di andare con il bollino a
chiedere lo zucchero, anche se poi il bollino è diventato la "smart
card" o qualunque altra cosa credo sia qualcosa di umiliante per
noi. Ritengo sia il momento anche di dire basta a tutto questo e
forse di pensare in termini più moderni e di qui a tale punto due
questioni rispetto ai consumatori e rispetto alle imprese: rispetto
ai consumatori, credo che alla fine questa cosa di dire ai
consumatori: "bevete alcol, bevete birra, fatevi di zucchero...",
eccetera, non so se per la salute sia il massimo, potrebbe essere
anche interessante attribuire alla Valle d'Aosta la stesse accise
regionali in questo caso che ci sono allo Stato, mantenere tali
prodotti allo stesso prezzo che hanno a Carema, piuttosto che a
Quincinetto e i soldi ricavati da queste accise ridarli ai
cittadini in termini di servizi, abbassando i ticket sanitari,
piuttosto che facendo altri tipi di servizi, credo che questo
migliorerebbe sicuramente lo stato di salute. Dal punto di vista
delle imprese, non so se qualcuno qui ha qualche conoscenza diretta
di imprese di questo genere, ma che vi siano delle imprese che
perdono del loro tempo, investono i soldi in pubblicità sulla
stampa, non per l'innovazione, per far prodotti innovativi, per
rendersi competitivi nel mondo globale, per rendersi maggiormente
esportatori, ma per difendere le carte annonarie la trovo una
questione di miopia politica, di politica economica, industriale ed
impresaria. Credo che tutti insieme dobbiamo, al posto di
incentivare questo tipo di atteggiamenti da parte degli
imprenditori, aiutarli a capire che difendere tali posizioni
significa la propria rovina, perché le aziende che ragionano nella
difesa di questi diritti sono aziende destinate a fallire e a
chiudere. Penso allora sia meglio che queste aziende si mettano in
rete, facciano attività di ricerca, facciano sviluppo, affrontino i
problemi della commercializzazione moderna e si rendano
competitive. In questo senso credo che il Governo regionale, ma mi
permettete di difendere un poco l'ex Assessore Ferraris... stanno
cercando di lavorare perché la Valle d'Aosta non è quella dello
"status quo", o della libertà di fare quello che si vuole, ma è la
Valle d'Aosta che vuole progredire.
Président
- La parole au Conseiller Lattanzi.
Lattanzi (CdL)
- Devo dire che intervenire dopo il
compagno Sandri non è facile, perché, come sempre, con la sua
abilità e il suo genio mescola cose intelligenti a provocazioni
politiche che nulla hanno a che vedere con il dibattito, alla fine
del suo intervento dovrebbe votare contro questa legge alla luce di
quello che ha detto, perché è esattamente il contrario di quello
che tale provvedimento andrà a produrre... "la libertà di mercato,
gli imprenditori che devono decidersi di fare gli imprenditori...
basta con queste accise, basta con questi bollini, basta con queste
agevolazioni, dobbiamo entrare nel mercato...", vota contro,
Giovanni, abbiamo già risolto il problema!
Colgo però uno spunto che il collega Sandri ha dato, nel senso
che ha "messo in bocca" a noi delle posizioni su questa legge che
noi non abbiamo neanche potuto esprimere, perché credo di poter
ricordare che il nostro intervento in Commissione, in questo
Consiglio si è incentrato su due temi: il primo è l'ignoranza
esistente su questo tema, e il dibattito di oggi lo ha confermato,
inoltre ha ragione il collega Ottoz quando dice:
"non si
conoscono le cose e se ne vuole discutere"
. Io per primo mi
sono alzato e ho detto:
"guardate, forse è utile che ci
"prendiamo" un rinvio per approfondire una tematica..."
, che,
scusami Consigliere Bortot, ma essere contro il nucleare non vuol
dire... capire un tubo di nucleare! Non è che uno si prende la
laurea perché va a fare le proteste! Di nucleare tu ne capisci
quanto me, anche se sei andato là con le bandiere. Non so se oggi
il nucleare fa bene o fa male, ma di certo non è andando a
protestare che uno dice di essere un esperto in nucleare. Anche il
dibattito di oggi su questa legge... e qui condivido la battuta del
Consigliere Sandri, stranamente una leggina da 800mila euro solleva
un dibattito che neanche la legge sui 90 milioni di euro del
"Billia" di ieri ha sollevato, siamo stati in pochi ieri ad
intervenire su quella legge, c'è stato un silenzio, c'erano tutti
fuori i "periscopi", ma nessuno parlava su quella legge! Avevamo
chiesto prima di tutto un approfondimento per capire meglio, perché
lo scontro ha creato confusione "in primis" nei Consiglieri delle
Commissioni e lo stesso Consigliere Ottoz, che è stato quello che
più di tutti se n'è occupato per competenza e non per interessi, lo
confermo, ci ha messo a disposizione anche la sua antica esperienza
di imprenditore in quel settore, per poter dire alla fine, se ci
prendevamo ancora un mese, agli utenti non succedeva nulla. Su
questo tema, Assessore La Torre, che in questo momento sta parlando
con l'ex Assessore Ferraris, il quale ha osservato un silenzio
"assordante" in tutto tale dibattito... visto che ci ha lavorato
per 5 anni, forse l'ex Assessore Ferraris poteva parlare prima
invece di parlare sottovoce adesso!
Dicevo che anche il Consigliere più esperto di noi su questa
tematica aveva condiviso la necessità di dialogare ancora, lo
stesso Presidente ha fatto un intervento sotto certi aspetti
illuminante, perché ha ricordato come su tale questione siano
legate le questioni di autonomia importanti, che credo a maggior
ragione avrebbero dovuto essere esplicitate in sede di Commissione,
dove invece non ne abbiamo mai parlato! Mai si è parlato del
rischio che l'autonomia incorrerebbe se l'Europa ci fa i conti, i
calcoli, mai si è parlato di questo! Io ho sentito 2 temi: il
Dirigente Moussanet che faceva la legge perché voleva controllare
di più e meglio, perché l'Assessorato non era più in condizioni
di... e poi gli imprenditori "imbufaliti" perché vedevano
nell'articolo 4 di questa legge un costo che secondo loro gli
impedirebbe di continuare ad utilizzare quelle accise, di
conseguenza, addirittura far venire meno quel prodotto, che lei
dice essere un diritto e che io sono d'accordo un diritto non è,
perché lei ieri un diritto sugli "Euro 0" lo ha tolto "tout court",
esattamente quando ha ritenuto esserci un elemento più importante
che fa venir meno quel diritto alle accise. Sugli "Euro 0" lei ieri
non ha avuto alcun problema a togliere quel diritto dei Valdostani
all'accise, invece qui lei si preoccupa che l'utente... ma guardi
che non c'è un utente solo uno che abbia fatto una manifestazione
davanti al Palazzo regionale per dire: "noi utenti vogliamo questa
legge"! Ho visto quelli delle API con gli "Euro 0", quelli li ho
visti incavolati perché un diritto di accise gli veniva tolto, ma
non ho visto un solo compratore di alcool o genere alimentare,
compreso lo zucchero, che sia venuto qui a dirci: "vogliamo questa
legge perché noi abbiamo un diritto che è messo in pericolo"! Lei
li ha visti, sono venuti da lei in Assessorato? Noi ne abbiamo
visti. Abbiamo visto solo i dirigenti e abbiamo visto lei nella
prima fase abbastanza spaesato, perché anche in Commissione
addirittura si era sbilanciato a dire:
"se ritenete che vi sia
bisogno di un approfondimento, sono disponibile, perché mi rendo
conto che questa legge ha bisogno di un approfondimento"
. Una
consapevolezza che poi si è fatta più importante nell'intervento di
oggi, dove abbiamo visto un altro Assessore pienamente consapevole,
forse l'approfondimento lo ha convinto della bontà di questo
provvedimento, che noi non abbiamo giudicato né positivo, né
negativo. Non abbiamo avuto neanche l'opportunità di approfondire
tale tema, perché, mentre al Presidente della Regione è chiaro il
quadro generale, mentre al funzionario dell'Assessorato è chiaro il
quadro tecnico, mentre lei si è trovato un po' come noi nella fase
iniziale, un po' spaesato, e poi sempre più all'interno di questa
operazione, io oggi non sono in grado - e sfido qualunque altro
Consigliere, escluso il Consigliere Ottoz - di capire quale sarà
l'impatto di tale legge sui generi e sulle opportunità per gli
utenti, i famigerati utenti che lei ha citato. Non sono in grado,
perché, se leggo il giornale e leggo la legge e metto le
preoccupazioni insieme all'aspetto tecnico, mi viene anche il
dubbio che questo provvedimento affossi definitivamente quel
diritto che lei ha tanto voluto tutelare.
Ho poi un'altra preoccupazione e gliela esprimo in maniera molto
palese. Sull'articolo 4 vengono toccati 2 aspetti: la tracciabilità
e la banca dati per gestire la tracciabilità. Sulla banca dati non
abbiamo alcun problema, anzi siamo in ritardo di 5 anni
sull'informatizzazione di certi processi, che dovrebbero portare il
risparmio dei costi e l'efficienza. Ho l'impressione che però
questo aspetto, legato all'articolo 27, presenti un'incoerenza:
come è possibile che l'applicazione di un sistema informatico
faccia venire fuori mezzo miliardo di euro di costi per un sistema
di gestione di un applicativo - un costo che, secondo la mia
impressione, perché di informatica su qualcosa ho avuto modo di
confrontarmi, è un costo esagerato -? Secondo aspetto: la
tracciabilità di cui il Presidente ci ha voluto garantire
l'assoluta segretezza implica un aspetto delicato ed è per quello
che lo ha sottolineato il Presidente della Regione, perché la
tracciabilità significa dire alle aziende che devono dichiarare il
prezzo di acquisto delle materie prime, la loro qualità, i processi
di aggregazione del prodotto, fino alla costruzione finale del
prezzo. Sul fatto che gli imprenditori debbano dichiarare
l'acquisto delle materie prime, i processi di costruzione del
prezzo quindi si entra in un terreno molto delicato e lei lo
dovrebbe sapere come imprenditore, perché, quando lei partecipa
alle gare di appalto, costruisce il prezzo della sua offerta in
base al prezzo che ritiene più opportuno per la sua azienda;
entrare su questo terreno, cioè il fatto che gli imprenditori
debbano dichiarare all'amministrazione pubblica con la garanzia del
Presidente che assicura che questi dati resteranno assolutamente
segreti... ma di segreto non vi sono più neanche le telefonate che
faccio a mia moglie in questo Paese, soprattutto quando si parla di
"files" digitali che si muovono sulle reti cosa c'è di segreto!
Sollevo una preoccupazione, cioè ma la volontà giusta, corretta e
anche comprensibile di verificare la costruzione del prezzo è un
diritto dell'amministrazione pubblica? È un diritto
dell'amministrazione pubblica sapere come viene costruito il
prezzo? La risposta sarà: "sì, se l'imprenditore vuole le accise",
ma è l'imprenditore che vuole le accise o è un'opportunità che
abbiamo in virtù della nostra autonomia? Per queste motivazioni
quindi rimango abbastanza perplesso, nonostante abbia ascoltato con
molto interesse cose che non avevamo ancora approfondito, ed erano
il motivo della nostra richiesta di approfondimento.
Termino con una perplessità, che diventerà poi un'interpellanza,
sul fatto che una delle motivazioni - forse una delle più nascoste,
ma forse più vera - è che questo sistema aveva delle falle e aveva
evidenziato alcune degenerazioni. L'ho sentito dire in Commissione,
lo abbiamo sentito dire qui fra le righe, allora anticipo
un'interpellanza perché voglio capire come funziona tale sistema,
cioè il regolamento attuale, qual è l'urgenza, qual è la
preoccupazione, perché questo non è emerso. È emersa la necessità
di informatizzare il servizio, siamo nel 2000, i bollini, le
tessere, abbiamo parlato dell'autonomia, del diritto alle accise
dei Valdostani, ho l'impressione che il vero problema che spinge
l'Amministrazione a correre al riparo su questa situazione non sia
emersa così come il mio collega Frassy abbia richiesto, per cui
anticipiamo che il nostro gruppo presenterà un'interpellanza il
primo Consiglio di settembre, dove vogliamo sapere in questi ultimi
5-10 anni come ha funzionato il sistema, dove sono queste
degenerazioni, qual è la motivazione d'urgenza, cosa non ha
funzionato nei controlli dell'Amministrazione regionale. Perché, se
c'è qualcuno che ha fatto il furbo con le accise, lo vogliamo
sapere e vogliamo sapere anche chi lo controllava, altrimenti non
capiamo questa urgenza. Qualcuno ha detto che occorrono 4-5 mesi
per rodare il sistema che partirà il 1° gennaio, ma per un sistema
informatico non c'è bisogno di mettere la scuola guida, lo usano
tutti i giorni tutte le nostre impiegate degli Assessorati!
Esprimiamo il nostro voto di astensione, perché non siamo
contrari a questo provvedimento, abbiamo qualche perplessità che
quelle cose che voi avete promesso poi sarete disponibili a farle,
perché sentiamo che il bisogno di tale legge non è quello che è
stato esplicitato in quest'aula e la preoccupazione del collega
Ottoz ne è una conferma.
Président
- La parole au Conseiller Bortot.
Bortot (Arc-VA)
- Mi scappa un po' da ridere, il
Consigliere Lattanzi continua a non capire e non capisco perché io
non dovrei non capire perché lui non capisce...
(risate in Assemblea)
... poi parlerò anche più seriamente, ma ora vi faccio 3
indovinelli, il primo è: perché c'è quasi esclusivamente una marca
di zucchero in vendita in Valle d'Aosta?
(interruzione del Consigliere Lattanzi, fuori
microfono)
...
invece io lo so, ma non te lo dico. Secondo
indovinello: perché la grammatura delle confezioni di caffè di
alcune aziende in Valle è diversa da quella nazionale? Lo so, ma
non ve lo dico. Terzo indovinello, questo è un po' più serio: mi
spiegate perché uno dei problemi più grossi è di impedire che gli
agriturismi vendano la loro acquavite?
Veniamo alle cose serie. Peccato che il Consigliere Cesal sia
andato via, perché non vorrei che si montasse la testa pensando che
noi vogliamo sostituire la "Stella Alpina" in maggioranza, non è
così. È chiaro? Perché ho visto sorrisi, compiacimenti e ho detto:
qui comincio a preoccuparmi, l'Assessore La Torre tutti i giorni mi
paga il caffè, ci siamo visti anche alle 15,00, per fortuna c'erano
altri testimoni insomma... seriamente, noi abbiamo approvato e
votato perché l'iter della legge andasse avanti oggi, però ci
fermiamo qui perché la responsabilità politica di questa legge è
della maggioranza.
Seconda questione: sono quasi interamente d'accordo con tutto
quello che ha detto il Vicepresidente Lanièce, salvo sulle
conclusioni. Lui sostiene che la legge è complessa, per questo
motivo va rinviata; questo vorrebbe dire che o noi facciamo quello
che dicono gli imprenditori, e qui la vostra sensibilità e
l'attenzione nei confronti degli imprenditori spero sia altrettanta
quando parleremo dei lavoratori, quindi o questa complessità viene
eliminata accogliendo determinate osservazioni o proposte degli
imprenditori, oppure non capisco perché questa complessità non ce
la ritroveremo di fronte a settembre. La differenza allora sta nel
fatto che noi siamo perché la legge vada avanti, abbia un periodo
di rodaggio, vi siano le opportune modifiche sentendo tutti, ma
nessuno ha detto che era sostenibile il sistema che è andato avanti
per questi 50 anni finora. In sostanza, ben venga la legge, la
maggioranza se ne assuma la responsabilità, viene verificata in
corso d'opera e noi - e voi a seconda delle sensibilità delle
diverse categorie sociali - controlleremo, verificheremo,
presenteremo emendamenti. In questo senso dichiariamo la nostra
astensione sull'articolato e sulla legge.
Président
- La parole au Conseiller Viérin Marco.
Viérin M. (SA)
- Intanto vorrei rassicurare il
Consigliere Bortot su due aspetti: il primo più simpatico, nel
senso che i 3 indovinelli tutti abbiamo capito che rimarranno tali
e quali anche domani, con l'approvazione di questa legge, quindi li
potrà riproporre fra una settimana o il 21 settembre, per dire che
questa legge non elimina certi indovinelli.
Secondo aspetto: il collega Bortot avrà capito che noi siamo
proprio dalla parte dei diritti dei cittadini, ma di tutti i
cittadini, e la dimostrazione è che ho posto una domanda
all'Assessore La Torre che è la stessa che ho posto in Commissione
e che non ha avuto ancora risposta, perché, se ci sono delle
convenienze a favore di alcuni cittadini, uno me le elenchi.
Il grosso discorso... e arrivo a rispondere al Consigliere
Sandri per correttezza, altrimenti sarebbe come deviare da un
percorso troppo facile, forse il Consigliere Sandri dovrebbe venire
di più in Commissione perché avrebbe saputo che la "Stella Alpina"
si è astenuta su alcuni articoli e poi ha votato il disegno di
legge per poter costruire un ragionamento e oggi su una richiesta
fatta che è pervenuta a tutti, perché le richieste di rinviare al
prossimo Consiglio o di un mese per meglio approfondire un
argomento sono sempre state accettate al 90%, ora qualcun altro
tenta di fare la politica su queste cose, da 800mila-900mila euro
annui. Inoltre sulla chiusura dell'intervento del Consigliere
Sandri... ci dispiace che in questi 10 anni di responsabilità di
quell'Assessorato non si sia scelta la strada che lui ha indicato
poco fa, ma si sia speso un miliardo di lire fra una cosa e l'altra
per scegliere questa strada. Non credo che l'Assessore La Torre
abbia potuto farla tutta in 3 mesi questa strada; quindi non è che
si può fare il gioco dei furbi, giocando con un giocattolo qui, un
altro là e uno dietro la porta!
È sulla difesa dei consumatori che vogliamo puntare, come diceva
il Consigliere Bortot. Tanto per essere chiari, come abbiamo detto
in Commissione, credo che qualche utente - il Consigliere Lattanzi
ha detto che non ha visto nessuno qui a protestare - purtroppo
verrà qui a protestare nel 2007 o, se non l'utente, le associazioni
dei consumatori, perché rischiano di non trovare più nessun bene
contingentato sui banchi dei negozi e dei supermercati, perché
questa legge riduce di circa un 30% la convenienza del cittadino
valdostano sui beni contingentati. Basta prendere qualche esempio
sull'articolato: se prendiamo l'articolo 7, comma 6... punto i)
dove dal 2% si è passati a un massimo del 15% e giustamente il
dirigente ci ha spiegato in Commissione che questo sarebbe solo per
la birra o alcuni tipi di beni contingentati, perché è la Giunta
che poi deve indicare la definizione di quella tassa; io ho posto
la domanda: quella tassa chi la paga? Se il produttore produce per
vendere a 10 e la tassa deve pagarla, è chiaro che vende a 11,5,
quindi chi paga quella percentuale non è né il produttore, né la
Regione, ma è il cittadino consumatore che si direbbe a parole che
si vuole difendere. È molto chiaro questo, me lo ha confermato
anche il Dott. Moussanet a verbale, correttissimo.
Dall'altra parte ancora c'è il discorso della banca dati, qui si
dice: "le aziende hanno un po' di costi, poverine, glieli
rimborsiamo". Se un'azienda poi rispetto all'esenzione fra tutto ha
100mila euro di costi, noi glieli rimborsiamo; allora che valore
avrà questa esenzione per i Valdostani? In più, tanto per essere
chiari, già oggi dai dati che abbiamo: 45.000 quintali di zucchero
venduti 17.000 in esenzione, 2 milioni di litri di birra venduti
195.000... vuol dire un litro e mezzo di birra ogni Valdostano
all'anno; se andiamo a vedere, credo non sia questo il consumo
all'anno. Vuol dire che le aziende già oggi non hanno più la
convenienza di mettere sul banco dei prodotti in esenzione sui
quali i Valdostani possano pagare di meno, e non sono cifre piccole
sulla birra, sono 600 delle vecchie lire ogni litro, sono 0,31 euro
al litro. Il rischio è che nessuno produca più in esenzione, perché
vi è il costo dell'etichetta in più, vi è il costo della
burocrazia, vi è il costo che devi impostare gli scaffali giusti
ecc., allora chi produrrà se non gli conviene questi prodotti in
esenzione? La birra "Heineken" non lo fa già più, da quello che mi
risulta e non sono pazzi, sicuramente fanno i conti meglio di noi
amministratori pubblici. Ci sarà un motivo! Cosa succederà allora?
Ed è qui la nostra preoccupazione, che abbiamo voluto portare anche
in questo Consiglio, mentre il Consigliere Sandri gioca alla
politica. Rischieremo forse in un prossimo futuro di vederci sì un
diritto che vogliamo e da salvaguardare, ma che non produrrà niente
per la gente, un diritto virtuale che già oggi è mezzo
virtuale.
Credo allora, per essere onesti, che si è voluto progredire con
questa velocità in tale votazione solo per volersi "parare il
deretano"; il ragionamento è che si può fare questo, ma bisogna
essere chiari, e non venire qui e dire che si deve impostare un
nuovo sistema di procedura e quindi dobbiamo per forza farlo! Noi
non accettiamo che per fare questo si vengano a dire delle falsità,
cioè andiamo a migliorare e garantire maggiormente il diritto dei
cittadini, in tale passaggio questo certamente non c'è, perché c'è
"nero su bianco". È per questo allora che noi, proprio come abbiamo
fatto in Commissione, ci siamo astenuti sugli articoli che abbiamo
citato prima: il 27 e il 4, ci asterremo per aspettare quelli che
saranno gli effetti di tale legge, perché il Presidente Caveri ha
definito questa una legge molto tecnica, e qui concordiamo tutti,
ma non concordiamo sull'eccellente e da farsi. Ci deve essere la
tracciabilità del prodotto, qui il Consigliere Lattanzi ha detto
alcune questioni molto delicate che il Presidente ha riconosciuto,
poi, se sorgeranno dei problemi, si tornerà indietro, nel senso che
si "rimetterà mano": questo in sintesi il concetto dell'intervento
del Presidente Caveri, ma la questione è che qui si dovrà perlomeno
dire le cose come stanno.
Président
- La parole à l'Assesseur aux activités
productives et aux politiques du travail, La Torre.
La Torre (FA)
- Ha ragione, le devo una risposta e spero
che questa risposta possa aiutarla e favorire la sua onestà
intellettuale che lei ha così ben espresso nel suo intervento. Lei
ha detto che questa legge, se verrà applicata, ridurrà del 30% i
vantaggi che i cittadini valdostani hanno sulle accise, giusto?
Bene. Io allora le devo una risposta, perché lei non può pensare -
giustamente forse ha ragione il Consigliere Ottoz non l'ho
informata, quindi voglio aiutarla, sperando che poi, quando le
chiarisco bene le cose, la sua onestà intellettuale si verifichi
nel voto - che noi non abbiamo fatto quanto meno qualche
riflessione. Il 12 giugno... e parliamo di quello che nella legge
c'è adesso, non del 30% che peggiorerà quando applicheremo
questa... quindi non quella che verrà, quella peggiorerà del 30%,
guardiamo oggi con questa legge, con i vostri produttori, con le
loro richieste cosa succede, il 12 giugno abbiamo fatto una piccola
verifica sullo zucchero, prendendo tutti i supermercati, tutti i
prodotti, tutti i prezzi. Le leggo, per correttezza di "privacy",
solo le conclusioni di quello che dice l'ufficio dopo questa
verifica del 12 giugno:
"da quanto sopra, emergono
sostanzialmente 3 situazioni tipiche..."
- quindi mi sto già
preoccupando perché se peggiora del 30% ... -
"... la prima:
vendita di zucchero contingentato con o senza bollino a prezzi
maggiori rispetto a quanto indicato dall'Amministrazione regionale
con circolare assessorile e in caso l'esercente dichiara di non
accettare i bollini, pur vendendo zucchero in esenzione fiscale; la
seconda: vendita di zucchero nazionale a prezzo libero, ma comunque
non sensibilmente diverso quando non inferiore a quello
contingentato..."
- cioè costa meno quello non contingentato,
oggi con questa legge che c'è -
"... la cui media si attesta
sulla vendita di zucchero nazionale a prezzo libero, ma
riconoscendo tuttavia un minimo valore, determinato in modo più o
meno arbitrario, del bollino che viene ritirato"
. È chiaro che
non conviene vendere il bene contingentato quando lo puoi vendere a
prezzo pieno, ma perché devo vendere una bottiglia a 3 euro in meno
quando la posso vendere a prezzo pieno? Se si verificherà quello
che dice lei, che costerà il 30% in più, allora avremo con questa
legge, ma io dico che non è così e glielo sto dimostrando... non
solo che lo zucchero già oggi in Valle d'Aosta con tale legge costa
di più rispetto a Torino, ma costerà ancora il 30% in più, quindi
costerà il 35% in più rispetto a Torino. È questo il diritto che
stiamo tutelando dei nostri cittadini? Oggi pagano lo zucchero con
i bollini come a Torino con questa legge che lei non vuole
cambiare!
Presidente
- La parola al Consigliere Cesal.
Cesal (UV)
- Devo dire che rimango sempre più stupito
della permeabilità che ha anche questo Consiglio alle pressioni
delle "lobbies" esterne. Sono molto stupito perché mi rendo conto
che anche forze politiche che pretendono di poter cambiare,
innovare, andare avanti in un determinato senso poi, al momento in
cui devono prendere delle decisioni e assumersi delle
responsabilità, non hanno il coraggio di procedere nella direzione
che indicano come principi irrinunciabili della loro azione
politica. Intanto devo tranquillizzare l'amico Bortot, cioè non ho
alcuna intenzione di cambiare partner politico o sostegno con "La
Casa delle Libertà", il risultato sarebbe lo stesso, nel senso che
vi astenete voi e si astiene "Stella Alpina", ma loro sono in 4,
voi siete in 3, quindi al limite ci guadagniamo ancora a rimanere
con loro. Quello che voglio dire è che, secondo il mio punto di
vista, partiamo dal presupposto che dobbiamo difendere i
consumatori e anche chi deve difendere i consumatori deve avere il
coraggio di assumersi le proprie responsabilità, non si può dire:
"noi siamo d'accordo, ma la responsabilità politica è vostra", ma,
Consigliere Bortot, siamo seri! Siete per la difesa dei
consumatori? Bene, ditelo!
Ho partecipato ai lavori in Commissione, ho seguito
attentamente, anche perché ero obbligato ad esserci, perché come
Presidente ho seguito anche attentamente. Non capivo e non sapevo
neanche all'inizio perché era arrivata in I Commissione questa
norma, mi è stato spiegato: perché si tratta di un'accise. È
arrivata in Commissione, il collega Lattanzi non c'era, oggi ha
delle preoccupazioni, ma mi pare che non vi fosse nella I
Commissione, oggi ha espresso delle perplessità. Ho seguito molto
attentamente la discussione, mi sono fatto delle idee, ho in certi
casi verificato la disponibilità da parte dell'Assessorato a
recepire determinati suggerimenti e determinate richieste
provenienti da parte del mondo imprenditoriale, in altri casi ho
ritenuto accettabili determinate altre richieste che venivano in
qualche modo respinte, perché mi sembravano logiche, avevano dei
riferimenti e delle norme precise, quindi non erano così delle
indicazioni "campate per aria". Mi sono quindi fatto la mia idea,
mi rendo conto che è impopolare, può darsi, soprattutto perché vi
sono una decina di imprenditori che hanno sottoscritto una protesta
che va in questa direzione, ma credo sia utile per un
amministratore assumersi le proprie responsabilità, valutare
secondo coscienza. Qui cosa diciamo? Diciamo che ci sarebbe la
preoccupazione di non trovare più i beni contingentati sullo
scaffale del negozio, ma quelli che non vanno a ritirare le tessere
oggi usufruiscono di questo beneficio? Siamo nella stessa identica
situazione, quindi ragazzi... ma abbiamo il coraggio però di
valutare queste cose prima di prendere delle posizioni che vanno in
direzione opposta, al limite ci troveremo nella peggiore delle
ipotesi nella stessa situazione attuale!
Vi è un discorso di tracciabilità dei prezzi, ha ragione il
Consigliere Lattanzi: uno non è neanche più tranquillo quando parla
con la propria moglie, perché probabilmente tutti ti ascoltano, ma
vi sono delle leggi sulla "privacy", vi sono delle leggi che
tutelano questi dati, non credo siano dati che verranno mandati
all'Assessorato e poi verranno distribuiti in Piazza della
Repubblica a tutti quelli che passano in maniera che ne possano
essere al corrente. Un minimo di fiducia... si cambia un sistema
che era obsoleto, risalente a dei tempi andati, come diceva
giustamente il Consigliere Sandri prima, cerchiamo di andare verso
l'innovazione, oltretutto si contribuisce anche economicamente a
sostenere le aziende che procedono ad innovare, procedono a
cambiare, procedono ad utilizzare dei mezzi più adeguati e dei
sistemi più moderni, per cui mi sembra che anche le opposizioni che
sono state portate in quest'aula siano molto deboli. Ho la
sensazione che non si abbia il coraggio di assumere una decisione,
perché si va contro gli interessi di qualcuno; nessuno intende
penalizzare nessuno, ma assumiamoci almeno le nostre responsabilità
e diciamo fino in fondo quello che pensiamo, siamo qui per decidere
e siamo qui per garantire a tutti il mantenimento dei giusti
diritti: da un lato, i consumatori; dall'altro, anche gli
imprenditori, per cui assumiamoci le nostre responsabilità, siamo
anche pagati per questo!
Presidente
- La parola al Consigliere Frassy.
Frassy (CdL)
- Era un intervento che non avevamo
programmato come gruppo, perché pensavamo di aver espresso in
maniera chiara, con gli interventi in discussione generale, la
posizione che il nostro gruppo teneva su questo provvedimento. Devo
dire però che, alla luce di alcuni interventi successivi, forse è
il caso di fare qualche ulteriore precisazione, perché o siamo
stati fraintesi, o qualcuno ha voluto travisare il senso delle
parole espresse dagli interventi fatti dal nostro gruppo. Il nostro
sarà un voto di astensione, come abbiamo già comunicato, ma ci
rifiutiamo nella maniera più categorica di essere individuati come
coloro che devono tutelare delle "lobbies", Assessore o Consigliere
Cesal, a parte il fatto che queste "lobbies", se poi andiamo a
vedere chi votano, forse ci rendiamo conto che sono "lobbies" più
vicine alla maggioranza, perlomeno per il loro posizionamento del
passato recente, se "lobbies" sono.
Il nostro discorso non nasce su questa legge e penso che il
collega Ferraris - che è stato silente su tale argomento e che
forse avrebbe potuto contribuire a dissipare una serie di dubbi,
perché ben conosce la materia e l'ha affrontata lungamente durante
la scorsa legislatura - potrebbe forse spendere una parola a
chiarimento dell'azione politica del nostro gruppo su questa
materia. Diciamo solo che tale disegno di legge è insufficiente e
non affronta in maniera complessiva il problema dei bollini e mi
domando se erano questi gli intendimenti dell'Assessore Ferraris
quando parlava di ridisegnare completamente la normativa del
settore.
Mi fa anche strano l'intervento fatto dal collega Sandri, perché
lui fino a qualche tempo fa stava in maggioranza; di conseguenza,
le sue suggestioni, in gran parte condivisibili, potevano trovare
spazio in un disegno di legge, piuttosto che in un intervento
estemporaneo, dove ha fatto più "folclore" che analisi politica o
economico-finanziaria come lui l'ha definita.
Quello che ci stupisce invece, Assessore, è stata l'informativa
e le dichiarazioni che lei ha fatto poc'anzi, perché, se quanto lei
ha detto in aula non è frutto di fantasia, penso che lei debba
tornare in Commissione, a prescindere dal fatto che questo disegno
venga votato oggi, e deve dare delle spiegazioni su quello che sta
accadendo e che non è accaduto, perché quello che lei ha comunicato
all'aula è gravissimo, perché vuol dire che vi sono degli
imprenditori che hanno massimizzato il beneficio fiscale dei generi
in esenzione senza consentire al cittadino utente finale
consumatore di avere quello che è il ritorno che a norma di legge
dovrebbe spettare anche, e io dico soprattutto, al cittadino
consumatore. Noi allora oggi andiamo ad abrogare una parte di un
regolamento datato: il regolamento del 1973; in quel regolamento
probabilmente vi erano anche dei meccanismi per poter procedere ai
controlli o comunque nell'insieme delle norme che regolamentano
questa materia vi erano delle procedure per effettuare i controlli.
Le anticipiamo perciò che, al di là dell'interpellanza già
preannunciata dal collega Lattanzi, chiederemo al Presidente della
Commissione l'audizione sua e dei responsabili dell'Assessorato per
capire qual è la situazione, perché quanto sta emergendo è molto
più grave di quello che non avessimo ipotizzato, nel senso che
avevamo ipotizzato che questa legge serviva a mantenere sotto
controllo la situazione e devo dire, come ho detto nel mio primo
intervento, che invece la situazione è fuori controllo. Se la
situazione è fuori controllo, penso che gli uffici debbano
procedere a dei confronti di quelli che hanno effettuato delle
operazioni illegittime, o forse addirittura illecite, ma su questo
ci va la trasparenza, nel senso che sono questioni che devono
essere comunicate.
I costi: i costi di questa operazione noi li ricaviamo
dall'articolo 27 delle disposizioni finanziarie, sono 248mila euro
per il 2006 e poi somme minori: 8mila per il 2007 e 44mila a
decorrere dal 2008 e riteniamo dunque che questo sia il costo a
regime dell'applicazione di tale legge. Sull'informatizzazione,
Assessore La Torre, questa Regione spende cifre da capogiro, a tali
cifre da capogiro si va ad aggiungere anche la previsione di questo
nuovo sistema informativo. Anche qui sarebbe auspicabile che
l'Assessore Marguerettaz, che mi sembra abbia sempre la delega alle
questioni inerenti l'informatizzazione, facesse un punto delle
procedure in uso nell'Amministrazione regionale, perché un conto è
informatizzare da zero un ufficio, un conto è implementare con il
"software" una struttura, un'Amministrazione che dovrebbe essere
non al punto di partenza. Riteniamo che 248mila euro per partire e
44mila euro a regime siano cifre non propriamente indifferenti e
sono cifre che non sono esaustive del problema, perché, se vogliamo
superare la gestione cartacea, penso che il "software" avrà bisogno
di ulteriori implementazioni. Ecco perché diciamo che questa legge
è intempestiva, perché, se fosse stata pensata in maniera globale -
e i presupposti c'erano, Assessore, è dal 2000 che "Finaosta" viene
pagata per studiare queste problematiche -, probabilmente con dei
costi poco superiori avremmo avuto un "software unico di gestione;
invece il rischio abbastanza evidente è che da qui a 6 mesi, a 2
anni, o quanto sarà, vi sarà un altro "software" che dovrà partire
"ex novo" per gestire l'altra faccia della problematica di questo
settore ossia dei generi in esenzione fiscale.
Sia chiaro perciò il problema della "lobby" è l'ultimo dei
problemi che a noi può interessare, probabilmente chi ha parlato di
"lobbies" è chi è abituato a trattare con le "lobbies". Prendiamo
atto che questa legge, che possiamo riassumere - e capita anche a
livello parlamentare di riassumerla con il nome di chi l'ha seguita
da vicino - come la "legge Ottoz", perché ci sembra di capire,
Presidente, che questa sia la "legge Ottoz"... come questa sia una
legge inadeguata...
(interruzione del Presidente della Regione, fuori
microfono)
... lo ha detto lei, Presidente, che questa legge è stata
portata avanti con i consigli preziosi del collega Ottoz, prendiamo
atto che la "legge Ottoz" è una legge inadeguata e diciamo di più,
Assessore: lei non può venire qui e dire che gli emendamenti sono
stati concordati, perché noi non facciamo "lobby" con nessuno, però
abbiamo capacità di rapportarci con gli interlocutori. A noi non
risulta che questi emendamenti siano stati concordati con
chicchessia, probabilmente sono una sua sintesi poco felice e poco
esaustiva delle osservazioni ben più articolate delle categorie
produttive: questo per chiamare le cose con il proprio nome,
affinché ve ne sia anche contezza nella comunicazione che lei ha
dato all'aula.
Ribadiamo perciò un voto di astensione per un provvedimento che
sicuramente è inadeguato rispetto alle tante problematiche che qui
emergono. Se le problematiche che qui non sono emerse sono quelle
che hanno fatto scattare questa rigida regolamentazione, sarebbe
stato forse più corretto che gli uffici con provvedimenti
dirigenziali, o la Giunta con un atto amministrativo, avessero
adottato quei provvedimenti dovuti nei confronti di quegli
imprenditori che abbiano in passato abusato della normativa che
oggi abbiamo la pretesa in parte di andare a sostituire. Sarebbe
stato molto più semplice, molto più onesto e forse anche più
funzionale, perché ci avrebbe consentito di arrivare su questo
argomento con una legge più esaustiva.
Presidente
- La parola al Consigliere Ottoz.
Ottoz (UV)
- Ringrazio il collega Frassy che mi
attribuisce la paternità o la copaternità di una legge della quale
non voglio avere assolutamente alcuna paternità.
Devo dire che si sta facendo nel dibattito un po' di confusione,
tutti peraltro con lodevoli intenzioni, in quanto il dibattito
diventa quello in cui chi critica la legge è a favore della "lobby"
dei produttori, o meglio... oppure pretende di essere a favore dei
consumatori, mentre i veri difensori dei consumatori sono quelli
che sono a favore, ma si asterranno... e alcuni commenti anche un
po' velenosetti del Consigliere Sandri, che si poteva anche
risparmiare.
Vorrei però fare alcune considerazioni, perché l'unica posizione
chiara è stata quella del Presidente Caveri, che ha spiegato quali
sono i motivi per cui è necessario adottare questa legge.
Chiaramente gli imprenditori non sono popolari, questo lo sappiamo,
poi fa parte del gioco delle parti, non c'è alcun problema, però
dobbiamo fare molta attenzione quando esaminiamo la situazione che
ad esempio l'Assessore dice essere stata riscontrata in occasione
di controlli il 12 giugno sullo zucchero, perché le conclusioni non
sono a mio avviso quelle che l'Assessore dà per naturale
conseguenza di quanto riscontrato nei controlli. È stato detto:
"perché vendere il proprio contingentato quando è meglio vendere a
prezzo pieno quell'altro?". Il problema è che in Valle d'Aosta gli
idraulici costano più cari che a Torino, io l'ho spiegato in
Commissione, gli elettricisti, l'insalata costano più cari che a
Torino, poi dipende dal tipo di insalata perché la cicoria
ancora... ma il... costa carissimo, la vigilanza costa più cara che
a Torino, tutto costa più caro che a Torino e a Torino forse costa
un po' di più che a Milano. Non si capisce quindi per quale motivo
dovrebbe lo zucchero, che è come il pane e come il caffè, che è un
bene di prima necessità, se a Torino costa meno e oggi ad Aosta si
può trovare forse nella grande distribuzione a quotazioni più
vicine a quelle di Torino... per quale motivo se l'acquisto dello
zucchero all'estero è addirittura più costoso di quello che lo
vendono a Torino in un supermercato, non facciamo nomi... a che
titolo in esenzione dovrebbe costare meno? È per questo alla fine
che si esitano 17.000 quintali su 45.000 di assegnazione, ossia non
è il prezzo finale di vendita che dice se l'imprenditore è stato
disonesto o no, potrebbe anche essere disonesto un imprenditore che
ha un prezzo di vendita più basso degli altri, perché le vie
dell'imprenditore sono infinite, ma non è il prezzo finale che ci
dice
"s'il y a quelque chose qui cloche"
, non è così, perché
dipende a quanto si compra, poi si applica la tassa, ma se il
prodotto nazionalizzato lo trovo già sul mercato a meno, vendo
quello, non vado a vendere l'altro che mi costa di più e devo anche
gestirmi... nel caso il bollino che vogliamo giustamente eliminare.
Attenzione quindi a non prendere come elemento di riferimento il
prezzo, per questo è corretta l'impostazione della tracciabilità,
perché mi dovrebbe permettere di vedere che sulla catena dei
passaggi e del processo di produzione e di commercializzazione non
vi siano dei fenomeni di accaparramento o eccesso di ricarico, ma è
nostro compito verificare che i commercianti non ricarichino
eccessivamente? Dovrebbe essere il consumatore... il prezzo finale
che fa scegliere e che provoca la selezione sugli imprenditori, sui
commercianti, sui grossisti, eccetera. Questa della tracciabilità
quindi... se da un lato va messa in opera correttamente in modo da
rispondere puntualmente alle richieste da eventualmente soddisfare
in sede di controlli europei, perché non ci sia tolto il
contingente, quello che provoca dei dubbi è che la tracciabilità
sia una cosa... noi abbiamo la tracciabilità nel nostro Paese
tipicamente sugli alimentari per motivi sanitari ed è giusto,
perché c'è il problema della mucca pazza, c'è il problema di sapere
da che parte arrivano gli animali, da che allevamento, c'è il
problema dell'aviaria, c'è il problema su altri prodotti dei
pesticidi, piuttosto che del tipo di sostanze proibite utilizzate,
c'è il problema tanto caro al Consigliere Bortot degli OGM, ci sono
tutti questi problemi: lì il motivo è sanitario, tutela della
salute. Non mi sembra che esistano in Italia esempi di
tracciabilità per sapere che prezzi fa Rini o che ricarico applica
Dina Squarzino; questo è il tema che introduce un cambio di qualità
nel tipo di controllo. Non ha mai funzionato il calmiere e noi
vogliamo pretendere di inventarlo per di più con la tracciabilità?
Questo è un problema, la tracciabilità deve funzionare per tutta la
trafila tecnica, non deve dare l'impressione che la gente non possa
liberamente operare sul mercato.
Condivido quello che ha detto il Consigliere Sandri sul fatto
che i bollini sembrano le tessere annonarie del tempo di guerra,
sono una cosa triste che io ero troppo piccolo per ricordare; devo
dire anche che la cosa più triste non è questa, ma la cosa più
triste è che i bollini sono quelli che ci hanno "ficcato sulla
schiena" nel 1949 per non darci la zona franca, questa è la verità!
Non sono quindi un rimasuglio della guerra o della fame, i bollini
sono il contentino, sono quello che si dà al mendicante e che lo
Stato ci ha dato nel 1949 per non darci la zona franca, perché
potremmo aprire un dibattito su come sarebbe la Valle d'Aosta se vi
fosse la zona franca!
Ringrazio il Consigliere Bortot perché ci ha riproposto il tema
degli "enigmi della Sfinge", ci eserciteremo; non esiste una
"lobby" dei non controlli, Consigliere Sandri, qui il problema è
che nessuno degli emendamenti che sono stati richiesti sono
emendamenti che tendono a sopprimere o a rendere meno trasparenti
dei controlli, ma sono emendamenti che servono a diminuire i costi
senza diminuire la qualità dei controlli. Faccio un esempio: la
legge dice all'articolo 4 che trasmettono per via informatica e in
Commissione è stato spiegato che sarà una "roba" che deve essere
obbligatoriamente via "web" (attenzione che "web" vuol dire
ragnatela, quindi vorremmo evitare di rimanere invischiati, ma
comunque useremo il "web"). Cosa chiedono allora gli imprenditori?
Chiedono: se io faccio 100 o 1.000 fatture al mese di 10 righe, non
farmi scrivere 10.000 righe di fattura sul "web"; io modifico a
spese mie il "software" di fatturazione che mi produce un "file
excel" e una volta la settimana trasmetto un "file" via "e-mail"
all'amministrazione che si farà fare da chi progetta il "software"
un programma che fa l'"input" automatico da "file". Il formato di
questo "file excel" lo stabilisce l'Amministrazione e lo comunica
alle imprese, però non si è voluto scrivere. Ringrazio peraltro
l'Assessore che ha preso impegno ieri mattina alle 8,30 di far sì
che il regolamento applicativo sia chiaro, perché adesso parliamo
di una legge di cui si capisce poco, ma del regolamento si rischia
di capire meno e gli imprenditori hanno semplicemente chiesto di
essere sicuri che siano scritte le cose chiare qui, che non salti
fuori che il regolamento si inventa delle cose che qui ci stanno o
non ci stanno a seconda della buona volontà del momento. Non cambia
il controllo, però devo avere una signorina che batte 10.000 volte
una riga sul computer nel "web", con le linee che ci sono e in
Valle d'Aosta non dappertutto esiste l'"ADSL", quando posso
"sparare" in un colpo, una volta a settimana o una volta al giorno,
un "file"; li controllo io stesso, i dati sono gli stessi, anche
perché i controlli su queste cose vengono fatti regolarmente
dall'Agenzia delle dogane, dalla Guardia di finanza, eccetera.
L'altra cosa che hanno chiesto gli imprenditori che manca qui,
perché tutto il resto è stato recepito grazie alla buona volontà
del Presidente Caveri e dell'Assessore, è questa... all'articolo 21
c'è scritto:
"qualora il saldo di cui al comma 1 evidenzi
quantitativi importati in esenzione fiscale e non utilizzati nel
processo produttivo, la struttura competente comunica gli squilibri
contabili... all'Agenzia delle dogane"
. Se i prodotti sono
stati importati in esenzione fanno parte del contingente, quindi
non c'è elusione del contingente, se però si sono prodotti 20
pacchi di zucchero in più o "tot" bottiglie in più per gli sfridi,
perché il grado non è 40, ma è 39,7 e in un controllo questo si
evidenzia, che si paghi 10 volte la tassa regionale, perché se
viene comunicato, cosa succede? Che l'Agenzia delle dogane deve
nazionalizzare il prodotto, perché non ha diritto all'esenzione, ha
già la sua scelta regionale che è messa con la colla indelebile al
"vinavil", rimette la fascetta "nazionale", oppure ha un prodotto
nazionale che non puoi vendere fuori perché ha la fascetta... viene
fuori un casino e quindi dicono: "ci mettano una sanzione". Detto
questo, termino di parlare, dovete aver pazienza perché abbiamo
detto un sacco di cose inutili, la tassa...
Presidente
- ... collega Ottoz, se lei continua, le tolgo
la parola. Lei può intervenire su tutti gli articoli, sull'articolo
1 ha 10 minuti, sugli emendamenti ha 10 minuti, se aveva tutte
queste dichiarazioni, interveniva nel dibattito generale! Ho un
Regolamento che voglio far rispettare, porti pazienza!
La parola al Vicepresidente Lanièce.
Lanièce (SA)
- Solo per fare alcune precisazioni e per
dichiarare il voto di astensione. Ho sentito alcuni interventi, in
modo particolare quello del collega Sandri, che mi hanno lasciato
molto perplesso. La "Stella Alpina" non è qui per difendere nessuna
"lobby": la "Stella Alpina" è qui per analizzare attentamente, come
compete a tutti i Consiglieri, questo disegno di legge,
approfondirlo ed evidenziare, anche se si è in maggioranza,
eventuali criticità. La nostra responsabilità è quella di
affrontare i problemi e di evidenziare alcune situazioni magari
dove vi sono diversi dubbi, anche perché le domande fatte dal
sottoscritto e dal collega Lattanzi non hanno avuto risposta.
Avevamo chiesto:
"qual è il beneficio diretto che verrà al
consumatore?".
Non ci è stata data risposta.
"Come vengono
giustificati questi 248mila euro?"
. Non ci è stata data
risposta. Questi 2 esempi dimostrano come di fronte a questo
provvedimento, pur riconoscendo - dispiace che il collega Sandri
non abbia ascoltato - la validità del principio di superare i
problemi... io, a differenza di lei, ho presentato 3 interpellanze
per superare tali problemi, e quindi c'è un dato di fatto, "nero su
bianco", mentre il suo partito ha gestito per 14 anni l'Assessorato
e il primo a portare avanti questo problema è l'Assessore La Torre,
che non appartiene ai "Democratici di Sinistra", tanto per dire...
noi siamo quindi per il superamento di tale sistema, ma vogliamo
capire se il sistema posto in essere sia corretto, anche perché, di
fronte alle rimostranze di tutte le aziende, che hanno addirittura
acquistato una pagina su un giornale per dire che le cose non
andavano bene, sarebbe opportuno pensare che forse c'è qualcosa da
migliorare: questo non vuol dire dare a priori ragione a loro, ma
occorre maggior dialogo, è questo il motivo per cui avevamo
sollecitato di aspettare un attimo e ricercare una convergenza,
anche perché le richieste fatte dagli altri colleghi sono richieste
oggettive, chiediamo solo di discutere e approfondire meglio. La
stessa dichiarazione che ha fatto il collega Ottoz:
"sarà
previsto in un futuro regolamento"
, ma chi lo ha visto di noi
Consiglieri? Come fa uno a votare su delle promesse? Perché non è
stato messo nei vari emendamenti e cioè che verrà fatto un
regolamento dove verrà inserita questa modalità...
(interruzione del Presidente della Regione, fuori
microfono)
... se c'era in legge, allora nessuno protestava. Si parlava del
fatto che c'è la via telematica? No... il costo operativo di
caricare i dati è di competenza dell'Assessorato o delle imprese?
Diciamoci allora la verità: questo è un provvedimento che rischia
di aumentare i costi per le imprese e per questo hanno protestato,
ma ciò non vuol dire andare contro i consumatori, caro collega
Bortot, ci mancherebbe! Noi siamo per difendere un diritto, ma che
sia un diritto vero, non virtuale, perché, se i beni non sono negli
scaffali, mi spieghi lei come viene esercitato tale diritto! Lo
stesso collega Cesal diceva in Commissione:
"condivido il fatto
che il beneficio deve arrivare al cittadino ma, se per fare questo
dobbiamo creare un percorso che ha degli oneri eccessivi, c'è
qualcosa che non quadra"
. Questo vuol dire che c'era tutta
un'aspettativa, che purtroppo tali problemi non sono stati risolti,
quindi politicamente parlando è giusto affrontare un dibattito;
l'intervento che ha fatto il Presidente Caveri poteva essere
effettuato in Commissione e avrebbe rasserenato meglio gli animi!
Vi sono poi altri problemi: a una testuale domanda fatta in
Commissione:
"si può affermare che con questa legge ci saranno
più persone che acquisteranno più beni in esenzione?"
risponde
l'Assessore:
"no, però ci saranno persone che potranno
esercitare un loro diritto"
, ma, di fronte a una risposta del
genere, uno si chiede il perché.
A questo punto ecco le perplessità che vogliamo ribadire, ma non
per difendere nessuna "lobby", ma in quanto Consiglieri regionali -
per affrontare un disegno di legge e per capire bene cosa votiamo
e, se allora c'è un problema, rimandiamolo come si sono rimandate
tante cose per poterlo legiferare meglio per tutti: per gli
imprenditori e per i consumatori; altrimenti, se i consumatori non
possono esercitare il diritto, mi spiegate dov'è questa grande
operazione a difesa del loro diritto? E ancora oggi nessuno sa qual
è il beneficio del singolo consumatore tanto difeso da tutti, anche
da noi; a questa domanda non ci avete risposto. Perché 248mila per
un sistema informatico? Spiegateci come si arriva a questa cifra,
chi lo fa? Anche poi l'affermazione che questo disegno di legge è
stato fatto probabilmente perché c'erano dei problemi con i
produttori mi sembra una dichiarazione sibillina in merito alla
quale vogliamo capire di più. Si parla dello zucchero, ma in
Commissione è stato affermato che dal 1° gennaio 2008 non si potrà
più comprare zucchero sul mercato estero europeo, quindi farà la
fine del caffè, problema risolto anche questo! Capite che qui c'è
qualcosa che non quadra e perciò noi volevamo solo avere delle
dichiarazioni che ci permettessero di capire meglio il disegno di
legge. Questa è la motivazione per cui ancora oggi noi, di fronte a
tale dibattito, che non ci ha fornito delle certezze, ci dovremo
astenere, pur riconoscendo la validità; siamo per il superamento di
questo sistema, lo abbiamo pure chiesto, ma se quello che viene
prospettato non è chiaro... si parla di un regolamento, bene,
quando vedremo il regolamento potremo dire che finalmente abbiamo
capito, ma perché non ce lo avete spiegato adesso, cosa vi costa?
Cosa costava rinviarlo a settembre? È dal 1973 che aspettiamo
questo e adesso di colpo si cambia tutto quanto! Vi è allora
qualcosa che non quadra, e se non volete dircelo, noi ci
asterremo.
Presidente
- Altri colleghi per dichiarazione di voto? Se
non ho altri interventi, passo all'esame dell'articolato nel nuovo
testo predisposto dalla I Commissione.
Pongo in votazione l'articolo 1:
Consiglieri presenti: 34
Votanti e favorevoli: 24
Astenuti: 10 (Bortot, Comé, Frassy, Lanièce, Lattanzi, Squarzino
Secondina, Stacchetti, Tibaldi, Venturella, Viérin Marco)
Il Consiglio approva.
Presidente
- Pongo in votazione l'articolo 2:
Consiglieri presenti: 34
Votanti e favorevoli: 24
Astenuti: 10 (Bortot, Comé, Frassy, Lanièce, Lattanzi, Squarzino
Secondina, Stacchetti, Tibaldi, Venturella, Viérin Marco)
Il Consiglio approva.
Presidente
- Pongo in votazione l'articolo 3:
Consiglieri presenti: 34
Votanti e favorevoli: 24
Astenuti: 10 (Bortot, Comé, Frassy, Lanièce, Lattanzi, Squarzino
Secondina, Stacchetti, Tibaldi, Venturella, Viérin Marco)
Il Consiglio approva.
Presidente
- All'articolo 4 vi è l'emendamento n. 1
dell'Assessore La Torre, di cui do lettura:
Emendamento
Al comma 2 dell'articolo 4 del disegno di legge regionale n.
112 dopo la parola "fabbricati" la parola "ed" è sostituita dalle
seguenti: "e, settimanalmente, di quelli".
La parola al Consigliere Frassy.
Frassy (CdL)
- Sull'articolo 4 qualche considerazione va
fatta perché questo articolo è l'"ossatura" di tale disegno di
legge. Con l'articolo 4 sembrerebbe che si innovi in maniera
significativa alle procedure, che probabilmente non comportavano
una banca dati, procedure che erano diverse, ma procedure che
esistevano. Assessore La Torre, lei deve essere consapevole, nel
momento in cui affronta questa materia, che la banca dati che viene
istituita dall'articolo 4 è una procedura che innova procedure
precedenti; allora vorrei che lei fosse consapevole che nel
regolamento regionale datato 29 gennaio 1973, che perciò dovrebbe
essere un regolamento applicato, conosciuto e quant'altro, si
dicevano alcune cose importanti che avrebbero dovuto ovviare ai
problemi che lei ha evidenziato. Articolo 1, la facoltà anche forse
non più opportuna nel 2006, però poteva servire ad evitare quelle
situazioni: l'Amministrazione regionale può stabilire i prezzi
massimi di vendita dei generi contingentati. Ora voi mi dite:
"andiamo ad intervenire sul libero mercato?", ma potevamo
semplicemente considerare che i generi contingentati non potessero
superare la media delle rilevazioni fatte dall'ISTAT, piuttosto che
da altri uffici, relativamente a quei beni. Nell'articolo 5 si
parla di controlli dell'Amministrazione regionale, perciò anche in
assenza di quella banca dati ci dovevano essere dei controlli.
Domando allora a lei, Assessore, ma lo domanderei anche al
collega Ferraris, che ha fatto l'Assessore di lungo corso, che ne è
stato della norma contenuta in questo regolamento e in particolare
all'articolo 20. L'articolo 20 dice:
"i rivenditori..."
- di
conseguenza i dettaglianti -
"... di generi contingentati
devono..."
- non "possono" -
"... esporre al pubblico i
cartellini dei prezzi, indicando per ciascun genere... i prezzi
praticati per la vendita con tessera e senza tessera
". Questo
passaggio del regolamento obbligatorio, ma non applicato - e io
invito l'Assessore a farlo applicare da domani mattina, perché i
regolamenti dal momento in cui esistono o vengono abrogati, o
vengono fatti applicare - risolverebbe una serie di problemi sulla
tracciabilità, sui quali in maniera dotta e condivisibile si è
dilungato il collega Ottoz ed eviterebbe i problemi che lei ha
evidenziato, perché è evidente che, se decido di comprarmi una
"t-shirt" in un grande magazzino o nell'emporio di una grande
firma, so qual è il prezzo e decido se andarmi a comprare la
"t-shirt" nel grande magazzino, piuttosto che nell'emporio di una
grande firma. La stessa cosa potrebbe avvenire con i generi
contingentati: so che in quell'esercizio commerciale il genere
contingentato ha quel prezzo, il genere medesimo fuori esenzione ne
ha un altro e faccio la mia scelta, nel senso che, quando io
consumatore vado a fare la spesa, molte volte vado a fare la spesa
sul presupposto della qualità dei prodotti che trovo in un
esercizio commerciale, ma anche sul presupposto di quelle che sono,
a parità di qualità, le condizioni finali che vengono praticate.
Questa è una norma regolamentare importante che, al di là della
banca dati che viene introdotta dall'articolo 4, servirebbe e mi
auguro che da domani serva a superare tale equivoco, perché molte
volte il consumatore va a comprare lo zucchero in esenzione e lei
dice: "bene, Assessore, lo paga in certi esercizi commerciali più
di quanto non lo paghi fuori dai confini regionali, dove non c'è la
norma dell'esenzione fiscale e questo non va bene"; perciò dicevo
che l'articolo 4 introduce delle procedure e vedremo come
funzioneranno, ma la cosa importante è che le procedure devono
essere fatte rispettare. L'articolo 20 del regolamento del 1973
allora da domani mattina va fatto rispettare!
Presidente
- La parola al Consigliere Ottoz.
Ottoz (UV)
- Intanto per ringraziare per la disponibilità
per gli altri emendamenti accolti, su quello concernente la
sostituzione della parola
"ed"
con le parole:
"e,
settimanalmente, di quelli"
in particolare per prendere atto
dell'impegno dell'Assessore che la frase "comunicazione per via
informatica" permetterà la trasmissione di "file" siano essi via
"web", o via "e-mail", però di "file" e non la necessità di
imputare manualmente le singole fatture prodotte durante la
settimana riguardanti articoli in esenzione fiscale. Voterò
favorevolmente per l'articolo, prendendo atto dell'impegno
dell'Assessore.
Presidente
- Pongo in votazione l'emendamento:
Consiglieri presenti: 33
Votanti e favorevoli: 27
Astenuti: 6 (Bortot, Frassy, Lattanzi, Squarzino Secondina,
Tibaldi, Venturella)
Il Consiglio approva.
Presidente
- Pongo in votazione l'articolo 4 nel testo
così emendato:
Articolo 4
(Banca dati)
1. La struttura regionale competente in materia di generi
contingentati, di seguito denominata struttura competente, per le
finalità di cui alla presente legge, gestisce la banca dati
informatica dei soggetti interessati dal sistema. A tal fine, le
imprese importatrici, i grossisti e i soggetti ad essi equiparati
che immettono in consumo alcool, birra, zucchero e loro derivati in
esenzione fiscale devono essere registrati nella banca dati
mediante sistemi di autenticazione.
2. Per l'acquisizione dei dati relativi all'immissione in
consumo di alcool, birra, zucchero e loro derivati in esenzione
fiscale, le imprese importatrici e i grossisti devono comunicare
alla struttura competente, per via informatica, i quantitativi ed i
relativi prezzi unitari dei predetti generi importati, fabbricati
e, settimanalmente, di quelli immessi in consumo in esenzione
fiscale.
3. Le modalità e le caratteristiche del collegamento alla
banca dati sono definite nelle convenzioni di cui all'articolo 3,
comma 1.
Consiglieri presenti: 34
Votanti e favorevoli: 24
Astenuti: 10 (Bortot, Comé, Frassy, Lanièce, Lattanzi, Squarzino
Secondina, Stacchetti, Tibaldi, Venturella, Viérin Marco)
Il Consiglio approva.
Presidente
- Pongo in votazione l'articolo 5:
Consiglieri presenti: 34
Votanti e favorevoli: 24
Astenuti: 10 (Bortot, Comé, Frassy, Lanièce, Lattanzi, Squarzino
Secondina, Stacchetti, Tibaldi, Venturella, Viérin Marco)
Il Consiglio approva.
Presidente
- Pongo in votazione l'articolo 6:
Consiglieri presenti: 34
Votanti e favorevoli: 24
Astenuti: 10 (Bortot, Comé, Frassy, Lanièce, Lattanzi, Squarzino
Secondina, Stacchetti, Tibaldi, Venturella, Viérin Marco)
Il Consiglio approva.
Presidente
- All'articolo 7 vi è l'emendamento n. 2
dell'Assessore La Torre, di cui do lettura:
Emendamento
Al comma 1 dell'articolo 7 del disegno di legge regionale n.
112 le parole "L'importazione" sono sostituite dalle seguenti:
"L'assegnazione".
Lo pongo in votazione:
Consiglieri presenti: 34
Votanti e favorevoli: 28
Astenuti: 6 (Bortot, Frassy, Lattanzi, Squarzino Secondina,
Tibaldi, Venturella)
Il Consiglio approva.
Presidente
- Pongo in votazione l'articolo 7 nel testo
così emendato:
Articolo 7
(Importazione)
1. L'assegnazione di alcool, birra e zucchero in esenzione
fiscale avviene a mezzo di buoni di prelievo rilasciati dalla
struttura competente entro i limiti del fido.
2. I buoni di prelievo, convalidati dal dirigente della
struttura competente o da un funzionario delegato, devono essere
immediatamente trasmessi all'impresa importatrice e al competente
ufficio dell'Agenzia delle dogane e controfirmati dal direttore
dello stesso ufficio o da un suo delegato.
3. I buoni di prelievo hanno una validità non superiore a
quattro mesi dalla data di emissione.
4. Ai fini della gestione contabile del fido, ogni
importazione di alcool, birra e zucchero in esenzione fiscale deve
essere comunicata, entro due giorni lavorativi, alla struttura
competente, mediante l'invio degli estremi della documentazione di
scorta delle merci; il mancato o il ritardato invio determina la
sospensione del fido.
5. È vietata la cessione, a qualsiasi titolo, dei buoni di
prelievo.
6. Le imprese importatrici e quelle di cui all'articolo 2,
comma 1, lettera i), devono versare una tassa regionale sui
quantitativi di alcool, birra e zucchero importati in esenzione
fiscale, il cui ammontare, nella misura massima del 15 percento del
valore dell'esenzione fiscale per ciascuna tipologia di genere
contingentato, e le cui modalità di riscossione sono stabiliti con
deliberazione della Giunta regionale.
7. In caso di mancato versamento della tassa regionale, le
imprese debitrici sono sospese dall'importazione e dalla vendita di
alcool, birra e zucchero e loro derivati in esenzione
fiscale.
Consiglieri presenti: 34
Votanti e favorevoli: 24
Astenuti: 10 (Bortot, Comé, Frassy, Lanièce, Lattanzi, Squarzino
Secondina, Stacchetti, Tibaldi, Venturella, Viérin Marco)
Il Consiglio approva.
Presidente
- Pongo in votazione l'articolo 8:
Consiglieri presenti: 34
Votanti e favorevoli: 24
Astenuti: 10 (Bortot, Comé, Frassy, Lanièce, Lattanzi, Squarzino
Secondina, Stacchetti, Tibaldi, Venturella, Viérin Marco)
Il Consiglio approva.
Presidente
- Pongo in votazione l'articolo 9:
Consiglieri presenti: 34
Votanti e favorevoli: 24
Astenuti: 10 (Bortot, Comé, Frassy, Lanièce, Lattanzi, Squarzino
Secondina, Stacchetti, Tibaldi, Venturella, Viérin Marco)
Il Consiglio approva.
Presidente
- Pongo in votazione l'articolo 10:
Consiglieri presenti: 34
Votanti e favorevoli: 24
Astenuti: 10 (Bortot, Comé, Frassy, Lanièce, Lattanzi, Squarzino
Secondina, Stacchetti, Tibaldi, Venturella, Viérin Marco)
Il Consiglio approva.
Presidente
- Pongo in votazione l'articolo 11:
Consiglieri presenti: 34
Votanti e favorevoli: 24
Astenuti: 10 (Bortot, Comé, Frassy, Lanièce, Lattanzi, Squarzino
Secondina, Stacchetti, Tibaldi, Venturella, Viérin Marco)
Il Consiglio approva.
Presidente
- Pongo in votazione l'articolo 12:
Consiglieri presenti: 34
Votanti e favorevoli: 24
Astenuti: 10 (Bortot, Comé, Frassy, Lanièce, Lattanzi, Squarzino
Secondina, Stacchetti, Tibaldi, Venturella, Viérin Marco)
Il Consiglio approva.
Presidente
- Pongo in votazione l'articolo 13:
Consiglieri presenti: 34
Votanti e favorevoli: 24
Astenuti: 10 (Bortot, Comé, Frassy, Lanièce, Lattanzi, Squarzino
Secondina, Stacchetti, Tibaldi, Venturella, Viérin Marco)
Il Consiglio approva.
Presidente
- Pongo in votazione l'articolo 14:
Consiglieri presenti: 34
Votanti e favorevoli: 24
Astenuti: 10 (Bortot, Comé, Frassy, Lanièce, Lattanzi, Squarzino
Secondina, Stacchetti, Tibaldi, Venturella, Viérin Marco)
Il Consiglio approva.
Presidente
- Pongo in votazione l'articolo 15:
Consiglieri presenti: 34
Votanti e favorevoli: 24
Astenuti: 10 (Bortot, Comé, Frassy, Lanièce, Lattanzi, Squarzino
Secondina, Stacchetti, Tibaldi, Venturella, Viérin Marco)
Il Consiglio approva.
Presidente
- Pongo in votazione l'articolo 16:
Consiglieri presenti: 34
Votanti e favorevoli: 24
Astenuti: 10 (Bortot, Comé, Frassy, Lanièce, Lattanzi, Squarzino
Secondina, Stacchetti, Tibaldi, Venturella, Viérin Marco)
Il Consiglio approva.
Presidente
- Pongo in votazione l'articolo 17:
Consiglieri presenti: 34
Votanti e favorevoli: 24
Astenuti: 10 (Bortot, Comé, Frassy, Lanièce, Lattanzi, Squarzino
Secondina, Stacchetti, Tibaldi, Venturella, Viérin Marco)
Il Consiglio approva.
Presidente
- Pongo in votazione l'articolo 18:
Consiglieri presenti: 34
Votanti e favorevoli: 24
Astenuti: 10 (Bortot, Comé, Frassy, Lanièce, Lattanzi, Squarzino
Secondina, Stacchetti, Tibaldi, Venturella, Viérin Marco)
Il Consiglio approva.
Presidente
- Pongo in votazione l'articolo 19:
Consiglieri presenti: 34
Votanti e favorevoli: 24
Astenuti: 10 (Bortot, Comé, Frassy, Lanièce, Lattanzi, Squarzino
Secondina, Stacchetti, Tibaldi, Venturella, Viérin Marco)
Il Consiglio approva.
Presidente
- Pongo in votazione l'articolo 20:
Consiglieri presenti: 34
Votanti e favorevoli: 24
Astenuti: 10 (Bortot, Comé, Frassy, Lanièce, Lattanzi, Squarzino
Secondina, Stacchetti, Tibaldi, Venturella, Viérin Marco)
Il Consiglio approva.
Presidente
- All'articolo 21 vi è l'emendamento n. 3
dell'Assessore La Torre, di cui do lettura:
Emendamento
Al comma 3 dell'articolo 21 del disegno di legge regionale n.
112 la data "30 aprile" è sostituita dalla seguente: "30
settembre".
La parola al Consigliere Ottoz.
Ottoz (UV)
- Solo per spiegare quello che prima non si è
potuto spiegare, cioè che qui la richiesta era quella di
trasformare in sanzione amministrativa anche pesante l'eccedenza,
per evitare di ingenerare un processo che in pratica i produttori
non saprebbero come risolvere, sì, pagare la tassa relativa
all'Agenzia delle dogane, ma senza poi la possibilità di poter
gestire i pochi prodotti in eccedenza. Questo quindi è un
emendamento che di nuovo non toccava i controlli, perché è una
situazione risultante ex controlli, quindi non minava i controlli,
ma permetteva di "ficcare" i produttori nel caso di eccedenza in
una situazione senza via di uscita dato che ad "impossibilia nemo
tenetur".
Presidente
- Pongo in votazione l'emendamento:
Consiglieri presenti: 33
Votanti e favorevoli: 27
Astenuti: 6 (Bortot, Frassy, Lattanzi, Squarzino Secondina,
Tibaldi, Venturella)
Il Consiglio approva.
Presidente
- Pongo in votazione l'articolo 21 nel testo
così emendato:
Articolo 21
(Chiusura di fine anno dei generi contingentati destinati
alla fabbricazione)
1. Al termine di ogni esercizio annuale, la struttura
competente comunica all'Agenzia delle dogane e alle imprese
importatrici autorizzate alla fabbricazione una situazione
contabile dalla quale deve risultare il saldo tra i quantitativi di
alcool, birra e zucchero importati in esenzione fiscale e i
corrispondenti quantitativi fabbricati.
2. Qualora il saldo di cui al comma 1 evidenzi quantitativi
importati in esenzione fiscale e non utilizzati nel processo
produttivo, la struttura competente comunica gli squilibri
contabili relativi ai debiti di imposta all'Agenzia delle dogane
affinché essa possa provvedere a richiederne la copertura.
3. A decorrere dal 31 dicembre 2007, le imprese importatrici
autorizzate alla fabbricazione devono immettere in consumo le merci
fabbricate mediante l'impiego di alcool, birra e zucchero in
esenzione fiscale non oltre il 30 settembre dell'anno successivo a
quello di avvenuta fabbricazione; l'immissione in consumo in
esenzione fiscale, decorso tale termine, comporta la riduzione
dell'assegnazione nella misura minima del 20 percento. La mancata
immissione in consumo entro il 31 dicembre dell'anno successivo a
quello di avvenuta fabbricazione comporta la riduzione del fido
spettante per l'anno successivo nella misura del 50
percento.
Consiglieri presenti: 33
Votanti e favorevoli: 22
Astenuti: 11 (Bortot, Comé, Frassy, Lanièce, Lattanzi, Ottoz,
Squarzino Secondina, Stacchetti, Tibaldi, Venturella, Viérin
Marco)
Il Consiglio approva.
Presidente
- All'articolo 22 vi è l'emendamento n. 4
dell'Assessore La Torre, di cui do lettura:
Emendamento
Al comma 2 dell'articolo 22 del disegno di legge n. 112 la
data "30 aprile" è sostituita dalla seguente: "30
settembre".
Lo pongo in votazione:
Consiglieri presenti: 33
Votanti e favorevoli: 27
Astenuti: 6 (Bortot, Frassy, Lattanzi, Squarzino Secondina,
Tibaldi, Venturella)
Il Consiglio approva.
Presidente
- Pongo in votazione l'articolo 22 nel testo
così emendato:
Articolo 22
(Chiusura di fine anno dei generi contingentati destinati
alla commercializzazione)
1. Al termine di ogni esercizio annuale, la struttura
competente comunica all'Agenzia delle dogane e alle imprese
importatrici una situazione contabile dalla quale deve risultare il
saldo tra le merci importate in esenzione fiscale e i
corrispondenti quantitativi venduti.
2. A decorrere dal 31 dicembre 2007, al fine di smaltire le
rimanenze di magazzino, le imprese importatrici autorizzate alla
commercializzazione devono immettere in consumo in esenzione
fiscale tali rimanenze non oltre il 30 settembre dell'anno
successivo a quello di avvenuta importazione; l'immissione in
consumo in esenzione fiscale, decorso tale termine, comporta la
riduzione dell'assegnazione nella misura minima del 20 percento. La
mancata immissione in consumo entro il 31 dicembre dell'anno
successivo a quello di avvenuta importazione comporta la riduzione
del fido spettante per l'anno successivo nella misura del 50
percento.
Consiglieri presenti: 33
Votanti e favorevoli: 23
Astenuti: 10 (Bortot, Comé, Frassy, Lanièce, Lattanzi, Squarzino
Secondina, Stacchetti, Tibaldi, Venturella, Viérin Marco)
Il Consiglio approva.
Presidente
- All'articolo 23 vi è l'emendamento n. 5
dell'Assessore La Torre, di cui do lettura:
Emendamento
Al comma 1 dell'articolo 23 del disegno di legge regionale n.
112 sono aggiunte, infine, le seguenti parole: "fatto salvo quanto
previsto dal comma 3 dell'articolo 21 e dal comma 2 dell'articolo
22".
Lo pongo in votazione:
Consiglieri presenti: 33
Votanti e favorevoli: 27
Astenuti: 6 (Bortot, Frassy, Lattanzi, Squarzino Secondina,
Tibaldi, Venturella)
Il Consiglio approva.
Presidente
- Pongo in votazione l'articolo 23 nel testo
così emendato:
Articolo 23
(Crediti di imposta)
1. Le imprese importatrici non possono immettere in consumo
quantitativi di alcool, birra e zucchero in esenzione fiscale
superiori rispetto alle quantità dei medesimi generi importati o
fabbricati in corso d'anno, fatto salvo quanto previsto
dall'articolo 21, comma 3, e dall'articolo 22, comma 2.
2. Al fine di evitare l'insorgere di crediti di imposta, la
struttura competente, mediante la banca dati di cui all'articolo 4,
inibisce l'immissione in consumo di quantitativi di alcool, birra e
zucchero e loro derivati in esenzione fiscale superiori alle
importazioni o fabbricazioni.
Consiglieri presenti: 33
Votanti e favorevoli: 23
Astenuti: 10 (Bortot, Comé, Frassy, Lanièce, Lattanzi, Squarzino
Secondina, Stacchetti, Tibaldi, Venturella, Viérin Marco)
Il Consiglio approva.
Presidente
- Pongo in votazione l'articolo 24:
Consiglieri presenti: 33
Votanti e favorevoli: 23
Astenuti: 10 (Bortot, Comé, Frassy, Lanièce, Lattanzi, Squarzino
Secondina, Stacchetti, Tibaldi, Venturella, Viérin Marco)
Il Consiglio approva.
Presidente
- Pongo in votazione l'articolo 25:
Consiglieri presenti: 33
Votanti e favorevoli: 23
Astenuti: 10 (Bortot, Comé, Frassy, Lanièce, Lattanzi, Squarzino
Secondina, Stacchetti, Tibaldi, Venturella, Viérin Marco)
Il Consiglio approva.
Presidente
- Pongo in votazione l'articolo 26:
Consiglieri presenti: 33
Votanti e favorevoli: 23
Astenuti: 10 (Bortot, Comé, Frassy, Lanièce, Lattanzi, Squarzino
Secondina, Stacchetti, Tibaldi, Venturella, Viérin Marco)
Il Consiglio approva.
Presidente
- Pongo in votazione l'articolo 27:
Consiglieri presenti: 33
Votanti: 26
Favorevoli: 23
Contrari: 3
Astenuti: 7 (Bortot, Comé, Lanièce, Squarzino Secondina,
Stacchetti, Venturella, Viérin Marco)
Il Consiglio approva.
Presidente
- Pongo in votazione l'articolo 28:
Consiglieri presenti: 33
Votanti e favorevoli: 23
Astenuti: 10 (Bortot, Comé, Frassy, Lanièce, Lattanzi, Squarzino
Secondina, Stacchetti, Tibaldi, Venturella, Viérin Marco)
Il Consiglio approva.
Presidente
- Pongo in votazione l'articolo 29:
Consiglieri presenti: 33
Votanti e favorevoli: 23
Astenuti: 10 (Bortot, Comé, Frassy, Lanièce, Lattanzi, Squarzino
Secondina, Stacchetti, Tibaldi, Venturella, Viérin Marco)
Il Consiglio approva.
Presidente
- Pongo in votazione la legge nel suo
complesso:
Consiglieri presenti: 33
Votanti e favorevoli: 23
Astenuti: 10 (Bortot, Comé, Frassy, Lanièce, Lattanzi, Squarzino
Secondina, Stacchetti, Tibaldi, Venturella, Viérin Marco)
Il Consiglio approva.
