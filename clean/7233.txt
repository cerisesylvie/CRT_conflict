Classificazione
(Nessuna classificazione presente)


Resoconto integrale del dibattito dell'aula
Oggetto del Consiglio n. 1736 del 19 dicembre 1985 - Resoconto
OGGETTO N. 1736/VIII - PROVVEDIMENTI IN ORDINE ALLA
LIQUIDAZIONE DELLA SOCIETA' MAXEL VALLE D'AOSTA S.P.A.
PRESIDENTE:
Si passa alla discussione dell'oggetto n.
42/ter al quale sono unite, data l'analogia degli argomenti, le
interpellanze iscritte ai punti nn. 15 e 18 dell'ordine del
giorno.
Do lettura del testo della delibera e delle due
interpellanze:
IL CONSIGLIO
Premesso che l'assemblea degli azionisti della Maxel S.p.A.
riunitasi in seduta straordinaria il 29.11.1985 ha deliberato lo
scioglimento e la liquidazione della società conferendo potere ai
liquidatori di presentare istanza al Tribunale di Aosta onde essere
ammessi alla procedura del concordato preventivo;
Premesso che da una prima valutazione dello stato patrimoniale
dell'azienda è prevedibile non si possa ricorrere alla normale
procedura di liquidazione per cui è necessario stabilire precisi
orientamenti degli azionisti onde consentire ai liquidatori di
presentare la domanda di concordato preventivo;
Accertato che gli azionisti di maggioranza sono disponibili a
postergare i loro crediti e a versare una somma in contanti da
determinarsi ciò allo scopo di consentire l'accoglimento della
predetta richiesta di concordato;
Accertato che è indispensabile che la Regione provveda anch'essa
a postergare i propri crediti onde consentire il pagamento dei
creditori privilegiati e tra questi i dipendenti Maxel;
Considerato che è necessario stabilire che il liquidatore
provveda a presentare istanza di ammissione alla cassa integrazione
per le maestranze Maxel per tutto il periodo necessario al riavvio
di attività produttiva e ciò in relazione all'importanza che tale
struttura industriale riveste per la Comunità montana del Grand
Combin in quanto trattasi dell'unica azienda industriale
presente;
Delibera
di incaricare per ordine e per conto della Regione Valle d'Aosta
la FINAOSTA S.p.A., quale azionista di minoranza della società
Maxel S.p.A. di accettare ai fini dell'ammissione alla procedura
del concordato preventivo la postergazione dei crediti vantati
dalla FINAOSTA stessa di agevolare il pagamento dei creditori
privilegiati.
INTERPELLANZA
CONSIDERATO che in data 29 novembre l'Amministratore delegato
della Maxel S.p.A. ha comunicato ai rappresentanti di fabbrica la
messa in liquidazione dell'azienda, preannunciando immediati
licenziamenti ed escludendo per i lavoratori persino la possibilità
di accesso alla cassa integrazione speciale;
RICORDATO che la Finaosta negli ultimi tre anni ha effettuato a
favore della Maxel S.p.A. i seguenti interventi:
a)
nov. '82 partecipaz. azionaria £ 1.500 milioni ott.
'83 partecipaz. azionaria £ 419 milioni mag. '84 partecipaz.
azionaria £ 350 milioni apr. '85 partecipaz. azionaria £ 525
milioni Totale p2rteci{xxz. azionaria £ 2. 794 milioni
b) set. '82 prestito obbligazionario £ 500 milioni mag. '83
prestito obbligazionario £ 500 milioni ago. '83 prestito
obbligazionario £ 1.000 milioni feb. '84 prestito obbligazionario £
200 milioni
giu. '84 prestito obbligazionario £ 750 milioni Totale
prestito obbligazionario £ 2.950 milioni
c) mag. '85 leasing £ 28 milioni
Totale interventi £
5.772
milioni
CONSTATATO che ci si trova di fronte all'ennesimo fallimento
dell'intesa politica industriale della Regione, con gravi problemi
per l'intera Comunità del Grand Combin, che vede sparire l'unica
attività industriale dell'intero comprensorio;
i sottoscritti Consiglieri regionali
INTERPELLANO
la Giunta regionale per sapere:
1) se gli interventi finanziari prima richiamati sono do
considerarsi tutti irrimediabilmente perduti o se per alcuni di
essi (e quali) vi è una qualche possibilità di recupero;
2) quali altri interventi diretti o indiretti (e per quale
entità) sono stati effettuati dalla Regione a favore della Maxel e
se per alcuni di essi (mutui, fideiussioni e simili) vi sono da
prevedere ulteriori perdite di denaro pubblico;
3) quali iniziative ha preso la Giunta per assicurare ai
lavoratori della Maxel almeno l'ottenimento della Cassa
Integrazione Speciale;
4) quali sono gli intendimenti della Giunta in merito ai gravi
problemi occupazionali venutisi a creare nella Comunità Montana del
Grand Combin.
F.ti: D. Mafrica - R. Millet
INTERPELLANZA
Gli azionisti della Maxel S.p.A. di Gignod hanno dichiarato in
questi giorni di voler porre in liquidazione la società ed è ancora
in dubbio la possibilità per i 90 dipendenti di usufruire della
Cassa integrazione.
Questa società, insediatasi circa 9 anni fa, ha ricevuto sia
all'inizio che in seguito, con scadenze quasi costanti, consistenti
contributi regionali: ad ogni erogazione gli Amministratori della
società avevano fatto presente la necessità di nuovi investimenti
per adeguare la produzione alle esigenze mutevoli del mercato,
mentre si scopre oggi che l'azienda, producendo sci di buon livello
quantitativo ma a costi proibitivi, è fuori mercato.
Poichè la Regione, tramite la Finaosta, è socia al 35% di tale
società, ed ha quindi sempre partecipato tramite i propri
rappresentanti alle scelte economiche e finanziarie della società,
non può essere sottaciuta, anche per evitare errori futuri, la
responsabilità o la competenza dei tecnici che hanno rappresentato
la Regione.
Si pone poi oggi, di fronte ad una decisione che appare
inevitabile, il problema delle conseguenze occupazionali nella
Comunità del Grand Combin, dal momento che la Maxel rappresentava
l'unico insediamento industriale nella zona.
Alla luce di tali considerazioni il sottoscritto Consigliere
regionale del Gruppo socialista
INTERPELLA
l'Assessore regionale competente al fine di
conoscere:
a)
quali sono stati i rappresentanti della Finaosta in
seno alla Maxel S.p.A. nell'arco della sua attività;
b)
qual'è stato l'onere complessivo della Regione a
favore di questa società;
c)
se e quali interventi sono stati attivati per
garantire ai 90 dipendenti la Cassa Integrazione;
d)
quali iniziative la Giunta ha assunto o intende
assumere per promuovere insediamenti industriali sostitutivi nello
stabilimento della Maxel.
F.to: L. Pascale
PRESIDENTE:
Ha chiesto di parlare l'Assessore
all'Industria, Commercio, Artigianato e Trasporti Lanivi, ne ha
facoltà.
LANIVI (A.D.P.):
Credo che il provvedimento 42/ter di
oggi chiarisca anche alcuni obiettivi, gli intendimenti della
Regione rispetto ad alcune domande contenute nelle interpellanze,
quindi mi vorrei comportare in questo modo: illustrare
sinteticamente la situazione che si è determinata dopo l'assemblea
degli azionisti della Maxel della Valle d'Aosta il 29 novembre,
fornire alcune risposte che gli interpellanti mi hanno posto,
illustrare successivamente il provvedimento che viene presentato
oggi e che costituisce risposta ad alcune domande contenute nelle
interpellanze
stesse circa la possibilità e l'auspicio che la Cassa
Integrazione venga garantita ai dipendenti, dopo di che su altre
domande per quanto ho a disposizione fornirò ulteriori
risposte.
Il 29 novembre 1985 gli azionisti di maggioranza a seguito di:
°) la perdita totale del capitale sociale ammontante a lire 3,639
miliardi 200 mila lire a causa della non remuneratività del
prodotto Maxel (sono le perdite degli ultimi due esercizi);
2°) condizioni generali del mercato dello sci che a livello
nazionale ed internazionale stagna, cioè non presenta attualmente
caratteristiche di espansione;
3°) i termini; mi ricollego ad alcune considerazioni che avevo
fatto in questo Consiglio a seguito di alcune interpellanze
presentate e che richiedevano le prospettive degli interventi
regionali rispetto alla Maxel: infatti avevo detto che il
31.12.1985 era una data critica, una specie di spartiacque,
sottolineando che le difficoltà della situazione, quindi la
registrata continua perdita di esercizio da parte dell'azienda
poneva l'Amministrazione regionale di fronte ad una scelta, cioè di
porre dei termini.
Se entro questi termini (31.12.1985) si fossero realizzate delle
nuove condizioni, in sostanza il reperimento di un partner
affidabile in grado di partecipare alla ricapitalizzazione
dell'azienda e di realizzare programmi con margini sufficienti di
certezza e credibilità verso il futuro, sia per quanto riguarda la
produzione che la commercializzazione, l'intervento regionale non
poteva più continuare perchè aveva assunto dimensioni consistenti,
anche se lo stesso azionista di maggioranza in questi sette anni di
attività ha immesso una notevole massa di denaro in questa
azienda.
A fronte di questa situazione (la perdita del capitale sociale,
un mercato stagnante che rimane costante nei volumi produttivi
almeno nella fascia italiana ed europea, ed il non reperimento di
un partner affidabile in questo periodo) i soci di maggioranza
hanno deciso lo scioglimento della società e quindi la liquidazione
dell'azienda.
Il socio di minoranza, in questo caso la Finaosta, non poteva da
sola far fronte alla ricapitalizzazione della società (vi è un
limite, il 35% della partecipazione della Finaosta) e quindi la
Regione non poteva diventare nè azionista di maggioranza nè
addirittura l'unico azionista dell'azienda.
Sempre parlando dell'atteggiamento come socio di minoranza, sono
state fatte ricerche di partners ma queste collaborazioni non hanno
dato i frutti sperati, ed in assenza, almeno nel breve termine, di
proposte nuove e concrete in grado di realizzare programmi di
risanamento dell'azienda stessa, la Regione non ha potuto far altro
che aderire alla decisione del socio di maggioranza.
Questo è in sintesi il quadro che è già stato illustrato il 6
dicembre alle organizzazioni sindacali, ai rappresentanti dei
lavoratori ed agli amministratori dei Comuni e della Comunità
Montana interessata.
Le interpellanze mi hanno posto alcune domande cui vorrei dare
immediata risposta. L'interpellanza del Consigliere Pascale pone il
seguente problema: chiede i nominativi e le rappresentanze della
Finaosta in seno alla Maxel. Voglio ricordare che la Regione,
tramite la Finaosta, è entrata nella vicenda Maxel alla fine del
1982, mentre l'attività dell'azienda è iniziata nell'aprile 1977.
In seno al Consiglio di Amministrazione al 24.11.1982 i
rappresentanti Finaosta erano il dott. Tambosco e il dott. Jeantet;
al 9.11.1984 al dott. Tambosco, dimissionario, subentra il dott.
Cilea; il 3.4.1985 il Consiglio di Amministrazione si presenta
dimissionario all'assemblea e vengono nominati i due nuovi
componenti, per quanto concerne la Finaosta, che sono il dott.
Cilea ed il rag. Spinoni in sostituzione del dott. Jeantet.
Nel collegio sindacale, il 24.11.1982 è Sindaco effettivo il
rag. Giansoldati; il 17.10.1983, dopo le dimissioni del rag.
Giansoldati, vi è la sostituzione con il rag. Vitali. Il 3.4.1985,
anche in questo caso a seguito delle dimissioni del collegio
sindacale, vengono nominati per la Finaosta il rag. Bo, che diventa
Presidente del collegio sindacale, ed il dott. Francesconi,
funzionario della Finaosta diventa Sindaco in sostituzione del rag.
Vitali. Questo in risposta alla prima domanda, ed in parte le
domande si sovrappongono a quelle degli altri interpellanti Mafrica
e Millet.
La seconda domanda è: qual'è stato l'onere complessivo della
Regione nei confronti di questa società. Darò le cifre globali e
poi farò dei riferimenti alle varie deliberazioni citandole per
date; se poi i Consiglieri volessero la sintesi delle singole
delibere, sono qui a disposizione.
La partecipazione azionaria è ammontata in questo periodo a 2
miliardi 749 milioni 257 mila 161 lire; prestiti obbligazionari per
£ 2 miliardi 950 milioni; leasing per 51 milioni 355 mila 401;
fideiussioni per un totale di £ 1 miliardo 500 milioni. Se facciamo
la somma di questi interventi, il totale ammonta a £ 7 miliardi 295
milioni 612 mila 562 lire. Può interessare anche il totale
dell'intervento dei soci di maggioranza: la partecipazione
azionaria a frutto di riduzioni o azzeramenti di capitale e di
ricostruzioni di capitali effettuati dalla proprietà, cioè dagli
azionisti di maggioranza, è stata dall'inizio della attività fino
alla fine di novembre di £ 9 miliardi 143 milioni 866 mila 839
lire. Questo è l'intervento che andrebbe sotto il titolo:
partecipazioni azionarie del gruppo di maggioranza; nove miliardi
che sono stati azzerati completamente per le perdite.
Per essere più precisi, se può interessare i Consiglieri, darò i
numeri e le date delle delibere assunte dalla Giunta o interventi
regionali. La prima è la 4507 del 3.9.1982, la seconda è la 5743
del 23.9.1983; seguono la 439 del 27.1.1984 modificata con delibera
612 del 3.2.1984, la 1316 del 2.2.1984, la 1343 del 22.2.1985, la
3101 del 10. 5.1985, la 6963 del 18.10.1985, ed inoltre un
riferimento, la legge regionale 9.7.1984, n. 37. Questi sono i
riferimenti all'insieme degli interventi che hanno i volumi che
sono stati indicati.
Sul discorso se questi interventi sono da considerarsi tutti
irrimediabilmente perduti, è chiaro che oggi non si possono
anticipare esiti che richiederanno il tempo necessario al
liquidatore di concludere il suo lavoro, comunque lo sarà
sicuramente il capitale sociale. Su questi dati oggi si possono
fare delle previsioni, ma non certamente fornire delle cifre o dei
dati precisi.
Ci sono due domande finali che sono analoghe in tutte e due le
interpellanze e si riferiscono a quali sono gli intendimenti della
Giunta - in pratica l'utilizzazione - per creare nuovi posti di
lavoro che garantiscano i lavoratori che oggi, con lo scioglimento
della società e la liquidazione dell'azienda, si trovano
disoccupati.
L'intendimento della Giunta è di ricercare nuovi imprenditori
per utilizzare i due dati che abbiamo in quella località e cioè un
fabbricato di recente costruzione, che non ha neppure dieci anni ed
una quantità di maestranze che ha recuperato professionalità. Sono
questi i due punti di partenza per ricercare imprenditori che
offrano garanzie per il futuro ed occupare questo centinaio di
lavoratori che si trovano in situazione di disagio. Questa è la
risposta alla domanda n. 4 che si ripete nelle due
interpellanze.
Per quanto concerne la preoccupazione che è manifestata dagli
interpellanti, credo che il contenuto dell'oggetto 42/ter
dell'ordine del giorno sia una risposta, quindi mi limiterei ad
illustrare il significato di questa proposta che ubbidisce
fondamentalmente all'esigenza di garantire due cose: la richiesta e
l'ottenimento della cassa integrazione, garantendo alle maestranze
questa condizione non certamente di favore, ma considerando
comunque quello della cassa integrazione strumento, peraltro
parziale, di superamento o comunque di limitazione del disagio
derivante dalla cessazione di una attività lavorativa. Leggo, per
essere più preciso su questo ultimo punto, ad illustrazione
dell'oggetto...
(INTERRUZIONE)
LANIVI (A.D.P.):
Postergare? Porsi dopo. Qui bisogna
correre lungo una linea molto corretta; indubbiamente
l'Amministrazione regionale con questa scelta privilegia i
lavoratori (privilegiare è un termine esagerato e forse non
giusto). Comunque postergare vuol dire porsi alla fine nella
richiesta e nel soddisfacimento di erediti. Lo si fa per garantire
la cassa integrazione ai dipendenti e questo è stato anche frutto
di una non facile trattativa.
L'azione della Regione - leggo per evitare errori -
successivamente all'assemblea azionisti Maxel del 29.11.1985, è
stata quella di garantire l'accesso alla cassa integrazione
guadagni da parte del personale dipendente e l'inizio di procedure
concorsuali che possano garantire ai creditori di veder soddisfatti
i loro crediti, almeno nella misura del 40% prevista dal concordato
preventivo.
Altro aspetto della vicenda è quello di pervenire in tempi brevi
(questo motiva ulteriormente la scelta) ad un riavvio delle
strutture site a Gignod, con attività da definire ma che diano
garanzia di sicurezza occupazionale e di solvibilità in generale.
Questo vuol dire che dobbiamo individuare una via abbastanza rapida
per poter riutilizzare lo stabilimento.
In ordine alle procedure adottate il liquidatore dovrà fare in
tempi brevi l'inventario dei beni Maxel; subito dopo provvederà, in
quanto è già sicuro che la massa creditizia non sarà sufficiente
per pagare i debiti, a presentare domanda al Tribunale di Aosta
onde essere ammessi alla procedura di concordato preventivo. Ciò
significa che gli azionisti devono garantire, qualora il patrimonio
aziendale non sia sufficiente, la copertura dei debiti societari
fino al limite del 100% dei creditori privilegiati (ed in questi
entrano i lavoratori) e del 40% i creditori chirografari.
Il senso della deliberazione che viene sottoposta
all'approvazione del Consiglio è quello di postergare, quindi di
porre per ultimi i crediti della Regione (ed altrettanto fa
l'azionista di maggioranza) in quanto si ritiene che detta
operazione sia sufficiente a garantire il buon esito del concordato
preventivo.
Qualcuno aveva accennato, in un colloquio non formalmente
esatto, che il socio di maggioranza rinuncia ai suoi crediti.
Si dà atto che dalle ore 17,25 alle ore 18,47 assume la
Presidenza il Vice Presidente DOLCHI.
PRESIDENTE:
E' aperta a discussione generale. Sono
iscritti a parlare, direi d'ufficio, in ordine alla presentazione
delle mozioni gli interpellanti. Ha chiesto di parlare il
Consigliere Mafrica per la prima interpellanza, ne ha facoltà.
MAFRICA (P.C.I.):
Purtroppo la situazione della Maxel si
è, come da tempo in parte si prevedeva, concretizzata con la
chiusura dell'attività, e credo che questa discussione debba essere
significativa per la nostra Regione in quanto con la Maxel, se
vogliamo, abbiamo un esempio emblematico di come un tentativo di
creare occupazione e lavoro in un settore che avrebbe dovuto essere
congeniale al tipo di vita della nostra Regione si sia poi rivelato
un fallimento. Credo one le osservazioni che verranno fatte in
questa discussione debbano essere prese nella dovuta
considerazione: la critica non è una questione di schieramenti, ma
può servire ad imparare qualcosa per il futuro.
Dobbiamo dire che a nostro giudizio la Giunta regionale in
questi anni, per la vicenda Maxel, si è assunta responsabilità che
poi non ha saputo portare avanti nel modo dovuto. Le perdite
azionarie della Regione ammontano a 2 miliardi 794 milioni, non
sono però perdite che arrivano nel 1985 all'improvviso, ma si
verificano quando si va a fare il bilancio per la terza volta.
La Regione era entrata nel 1982, perdite azionarie c'erano state
nel 1983 e nel 1984, nel 1985, al terzo bilancio dopo l'ingresso
della Regione, il disastro è completo.
Chiediamo alla Giunta se non c'erano già prima elementi che
portavano ad una riflessione, alla necessità di intervenire senza
aspettare il disastro assoluto. Ricordo che negli ultimi due anni
abbiamo presentato almeno cinque interpellanze su questa materia ed
ogni volta chiedevamo alla Giunta se la situazione era in via di
miglioramento, se c'erano prospettive o se invece non stavamo
bruciando del denaro. La Giunta ogni volta ci diceva che c'era un
programma, un piano, un americano, un giapponese, invece
apprendiamo che non si sono fatti in questa azienda gli
investimenti necessari per rimanere sul mercato. Allora il capitale
azionario della Regione è servito solo a coprire delle perdite? Qui
ci sono stati prestiti per circa 3 miliardi: a cosa sono serviti,
se non si sono fatti investimenti?
Dicevo che la responsabilità è della Giunta e, ci tengo a
sottolinearlo, non del Consiglio regionale, perchè in Consiglio
aveva portato solo la fideiussione; vi siete assunti con
deliberazioni di Giunta neppure sottoposte alla ratifica del
Consiglio il compito di erogare dei miliardi, quindi questa volta
dovete dirci perchè non siete venuti a chiedere prima una opinione
del Consiglio.
Chiedo che d'ora in poi la Giunta su questioni di questa
rilevanza, quando si superano i cinquecento milioni di intervento
verso una azienda, trovi la forma per sottoporre al Consiglio
l'esame del provvedimento. Non crediamo che la Giunta, per il fatto
di essere eletta e di avere la maggioranza dei voti, possa
tranquillamente disperdere in questo modo il denaro regionale.
Quindi proponiamo che si arrivi ad una modifica della legge n.
16/1982, che si precisi che dove è scritto Regione, se si tratta di
interventi superiori ai 500 milioni, il provvedimento debba passare
al Consiglio regionale; almeno se c'è una situazione di crisi la
decisione viene presa dopo una discussione in Consiglio e non se ne
fa carico solo la Giunta regionale.
L'Assessore (non sto facendo polemiche, cerco di fare delle
considerazioni) nel corso di dibattiti, ha detto di recente: noi i
soldi li prestiamo. Si verifica in questo caso che è vero che i
soldi li prestiamo, ma con il provvedimento che andremo a votare
fra poco di questi crediti non rientreremo più in possesso.
Voglio essere molto chiaro: voteremo per la postergazione perchè
siccome gli errori li ha fatti la Giunta regionale e non i
lavoratori, siamo d'accordo che questi soldi li rischi la Regione,
però vogliamo dire che i lavoratori si trovano in questa condizione
non per responsabilità loro, perchè non erano loro a dover
verificare se gli investimenti erano quelli giusti.
L'Assessore dice che la Regione presta dei soldi: in realtà
questi soldi si possono perdere! Anche le garanzie fideiussorie che
rilasciamo molto spesso, considerando solo il costo relativo degli
atti, possono pesare, e non è là prima volta (voglio ricordarlo ad
alcuni altri Consiglieri di maggioranza che dicono che a volte
raccontiamo delle storie). Lo dico qui in Consiglio, e gli
Assessori ed il Presidente della Giunta mi dicano se dico il falso:
per l'Alluver, per garanzie fideiussorie concesse dalla Regione
abbiamo pagato 1 miliardo; per la Fortuna West di quanto siamo
rientrati, dopo che abbiamo pagato 500 milioni? Quando si danno
garanzie fideiussorie, non è solo il costo dell'atto da mettere in
conto, ma anche il conto possibile di una copertura, ed a volte
capita - e sta capitando sempre più spesso - che per queste
garanzie fideiussorie, compreso il miliardo e mezzo della Maxel, si
debba pagare! Vorrei sapere dall'Assessore, a questo proposito, se
i Mazzucchelli hanno anche loro prestato, sotto forma di prestiti
obbligazionari, o dato garanzie fideiussorie di cui potrebbero
essere chiamati a rispondere.
Un' altra considerazione, dopo quella sulle responsabilità della
Giunta al momento della scelta e dopo quella dei costi per la
Regione che derivano da atti fatti: il ruolo dei tecnici che la
Finaosta designa. Ma questi tecnici hanno dato informazioni alla
Giunta sull'andamento della società?
Hanno dato dei consigli, hanno fatto capire per tempo che la
situazione stava diventando drammatica? Questa è la domanda che
faccio, perchè se entriamo in minoranza con il 33% in una società,
dobbiamo avere la possibilità di sapere cosa succede e di
intervenire, anche some soci di minoranza. Abbiamo esercitato
questo ruolo? Abbiamo l'impressione che in questa situazione non si
sia fatto niente di tutto questo.
Per concludere, cosa occorre fare? Siamo d'accordo che il
Consiglio regionale faccia tutto il possibile per riuscire a
risolvere i problemi immediati dei lavoratori attraverso
l'ottenimento della cassa integrazione, e poi per trovare una
attività lavorativa. Chiediamo però che rispetto alle nuove
attività che la Regione cercherà di immettere in quello
stabilimento, che è posizionato in un luogo strategico rispetto
all'intera vallata del Gran San Bernardo, ci sia una scelta oculata
perchè per quello che ne sappiamo noi che abbiamo avuto rapporti
con alcuni lavoratori, questa situazione di lenta agonia ha pesato
per anni sui lavoratori stessi. Cerchiamo di trovare una attività
che dia più prospettive e che abbia una sua continuità nel
tempo.
Una ultimissima considerazione: condividiamo alcuni indirizzi
prospettati dall'Assessore all'industria e dallo stesso Presidente
della Giunta nel corso della discussione sul bilancio ed in altre
occasioni, però vorremmo vedere finalmente la parola "fine"
rispetto a situazioni, che cominciano a diventare molto numerose,
di concreto fallimento delle iniziative in cui la Regione è
intervenuta. Ricordiamo negli ultimi tempi la questione Besso;
vogliamo notizie della RBS, a che punto si trova, e così anche la
Coros.
PRESIDENTE:
Ha chiesto di parlare il Consigliere Pascale
quale presentatore della seconda interpellanza, ne ha facoltà.
PASCALE (P.S.I.):
Diceva ieri l'Assessore al termine del
dibattito sull'Ilssa Viola che se dobbiamo seguire la strada degli
insediamenti sostitutivi, alternativi (e, vista la carenza
dell'imprenditoria locale, dobbiamo per forza rivolgerci agli
imprenditori esterni) dobbiamo accettare dei rischi in questa
scelta e tenerne conto. Questo è vero.
E' anche vero però che questi rischi potrebbero essere ridotti
al minimo se ci fossero controlli più incisivi da parte
dell'Amministrazione regionale ed anche delle scelte più decise sul
piano politico, quando sono da fare, perchè ogni volta che una
azienda chiude, a conclusione del dibattito in Consiglio, si dice
che la colpa è del Governo (se possiamo dare la colpa a lui) oppure
del mercato, oppure è dell'imprenditore che è stato poco serio e ci
ha preso in giro.
Non ho mai sentito in questo Consiglio regionale una autocritica
degli errori che senz'altro sono stati commessi da parte
dell'Amministrazione regionale intesa nel suo complesso, come è nel
caso della Maxel; dico invece che sarebbe opportuno riflettere,
evidenziare questi errori, approfondirli, non per fare una critica
strumentale a questo o a quell'Assessore, a questa o a quella
Giunta (perchè condivido quello che ha detto ieri l'Assessore, cioè
che sul piano dell'occupazione ormai siamo in una situazione tale
che ci coinvolge tutti e non è opportuno fare critiche strumentali,
ma anzi va ricercato un rapporto diverso fra le forze di
maggioranza e di opposizione per unire i nostri sforzi), non per
fare una critica, dicevo, ma se cerchiamo di riflettere su questi
errori potremmo evitare poi di ripeterli in futuro, per quelle che
dovranno essere le nuove scelte di politica industriale.
Nel caso della Maxel mi aspettavo che l'Assessore desse delle
motivazioni più approfondite sul perché oggi la Maxel chiude,
invece ha detto soltanto che c'è una stagnazione nel mercato dello
sci. Questo è vero ma solo fino ad un certo punto, Assessore,
altrimenti non si spiega come mai altre aziende sono in buona
salute nel mercato dello sci (abbiamo l'esempio della Rossignol qui
a Chambave) e comunque mi pare che nel mercato dello sci il
problema non sia tanto quello di una domanda ridotta e delle
conseguente necessità di ridurre una produzione, quanto forse di
una domanda diversificata sul mercato, quindi della necessità di
adeguare la produzione a questo tipo di domanda, perchè oggi la
massa degli sciatori che si avvicina a questo sport è sempre più
numerosa, però vuole spendere di meno.
Quando l'Assessore mi dice che si ricercava un partner per
questa produzione, questo sta a significare che il mercato esiste e
che c'era la possibilità di produrre ancora degli sci. Nel caso
Maxel ci sono stati a monte soprattutto degli errori di carattere
gestionale nella conduzione di questa azienda.
In primo luogo bisogna prendere in considerazione la
responsabilità di quello che è il dirigente di maggioranza, che in
questo caso è un imprenditore esterno, il Mazzucchelli. L'Assessore
ha detto che anche questo socio di maggioranza ha perso notevoli
somme, mi pare nove miliardi; bisognerebbe verificare i bilanci
della società per appurare se questo è vero o se invece ci sono
stati dei giri contabili sui quali è difficile entrare. Mi sembra
intanto strano che le richieste di finanziamenti che negli ultimi
anni questa azienda ha avanzato, fossero sempre giustificate dalla
necessità di mutare il tipo di produzione: nuovi investimenti,
nuova tecnologia, quindi necessità di adeguarsi alle richieste di
mercato. Già questo implica un errore gestionale, perchè un'azienda
è nei primi anni che cerca di conquistare il suo mercato adeguando
anche la sua produzione. In secondo luogo la perplessità nasce dal
fatto che leggendo quegli interventi regionali che l'Assessore ha
citato mi pare che negli ultimi due o tre anni si possa ravvisare
un graduale disimpegno del privato in questa azienda, nel senso che
a fronte di finanziamenti consistenti da parte del socio di
minoranza c'era poi un impegno sempre minore da parte del
privato.
Ci sono errori anche da parte dell'Amministrazione regionale, ed
avevo incentrato la mia interpellanza in modo particolare sul ruolo
della Finaosta e dei suoi rappresentanti, perchè credo che questo
ruolo debba essere fondamentale nelle partecipazioni azionarie
della Regione nelle varie aziende. Non dobbiamo dimenticare che,
pur essendo un socio di minoranza, il rappresentante regionale in
seno a queste aziende ha il dovere e dovrebbe avere la competenza
non solo di controllare genericamente quello che fa il socio di
maggioranza, ma deve anche avere la capacità di fare delle
proposte, e quindi avere la competenza in fatto di marketing, di
costi economici e finanziari, di piani produttivi. Il ruolo che
deve giocare il rappresentante regionale diventa così determinante
ai fini del controllo più efficace e di quello che deve essere la
sua relazione alla Finaosta o all'Amministrazione regionale.
Molto spesso capita che la Regione nomina quali rappresentanti
nelle società in cui ha delle partecipazioni azionarie dei
funzionari dell'Assessorato competente, altre volte nomina anche
dei tecnici; in questo caso ho visto che fra i rappresentanti della
Finaosta, tranne forse il primo, il Dott. Tambosco, che è un
esperto di turismo e non un esperto di marketing o comunque di
aziende, in tre anni ci sono state continue dimissioni e continui
avvicendamenti, e mi chiedo il perchè.
Presume che questi rappresentanti, che sono tutti persone
degnissime ed esperti del settore, appena verificata la situazione
aziendale abbiano fatto delle relazioni tali alla Finaosta o al
Consiglio regionale che sconsigliassero nuove agevolazioni a questa
azienda; presumo che questi rappresentanti, essendo dei competenti,
avessero già visto qualche anno fa che questa azienda veniva
gestita in malo modo e che era inutile sprecare altre risorse.
Allora se poniamo dei rappresentanti competenti in seno a queste
aziende, dobbiamo cercare poi di ascoltarli, perchè non devono
essere solo le valutazioni di opportunità politica ad avere la
prevalenza, quando poi il risultato è sempre lo stesso: avremo
sprecato dei soldi.
C'è un altro errore che è stato fatto nel caso della Maxel ed è
quello della dislocazione territoriale di questa azienda, perchè si
è detto che bisognava porre la Maxel nella comunità del Grand
Combin in quanto lì non ci sono industrie ed è necessario creare
dei posti di lavoro. Questa affermazione la contesto sia sul piano
economico che su quello politico: sul primo perchè le leggi
dell'economia ci dicono il contrario, e cioè che le industrie
intanto non vanno disperse nel territorio ma bisogna cercare di
insediarle in aree integrate per realizzare quelle economie di
scala cui faceva cenno il Presidente della Giunta poco fa quando
parlava delle aziende artigiane; sul secondo perchè ci sono delle
popolazioni che hanno una vocazione industriale ed altre che
possono avere una vocazione di carattere turistico o commerciale,
per cui quando si fa la scelta di un insediamento bisogna tener
conto di questi fattori sul piano sociologico, altrimenti si fanno
delle scelte sbagliate.
Se non vado errato le stesse considerazioni le avevamo fatte per
la Coros di Cogne, che per il momento sembra che vada bene, ma
anche se va bene per altri cento anni sarà comunque sempre una
eccezione perchè sul piano economico resta una scelta
sbagliata.
Queste considerazioni le facciamo non tanto per fare delle
critiche strumentali, ma per evitare che si ripetano questi errori
in futuro, perchè mi pare che con la Maxel abbiamo chiuso tutta una
serie di errori del passato; per il futuro cerchiamo di prendere
direzioni diverse.
Il problema immediato è quello della cassa integrazione, non
solo perchè bisogna pensare ai dipendenti ma perchè la cassa
integrazione ci consente di valutare in modo più approfondito e
graduale quello che può essere l'insediamento alternativo, perché
un altro errore passato è stato quello dell'improvvisazione: si
chiudeva una fabbrica e per tamponare si prendeva il primo
imprenditore che veniva a bussare e lo si poneva lì senza fare
alcuna valutazione concreta su quelli che potevano essere i conti
economici e finanziari.
Ecco, queste erano le considerazioni che volevo fare.
PRESIDENTE:
Ha chiesto di parlare il Consigliere
Baldassarre, ne ha facoltà.
BALDASSARRE (P.S.D.I.):
Vorrei fare delle brevi
considerazioni su questa nuova vicenda: ieri abbiamo discusso della
Ilssa Viola, oggi ci risiamo su un altro problema che tocca sempre
l'occupazione in Valle.
Premesso che il Consiglio regionale è estraneo a certe
responsabilità che sono prettamente della Giunta, che ha prodotto
dei provvedimenti in assenza, forse perchè la legge glielo
permetteva, di un minimo consenso da parte del Consiglio regionale.
Quello che più mi rammarica è che quando nel febbraio 1984 il
sottoscritto presentò una interpellanza in cui faceva riferimento a
due delibere per prestito obbligazionario di 1 miliardo 950 milioni
e per la sottoscrizione di 1 miliardo e 200 milioni, al punto 2
dell'interpellanza scriveva; "Se la Giunta regionale è a conoscenza
della grave crisi finanziaria che attraversa la società, che come
già sopra affermato pare sia in uno stato pre-fallimentare. In caso
affermativo, se non è il caso di procedere alla revoca delle due
deliberazioni". In quella occasione, dai banchi della Giunta
regionale mi furono date assicurazioni di un rilancio di questa
industria, inoltre il Consigliere Millet ed io siamo stati invitati
ad avere un colloquio con l'ing. Daniele, il quale ci prospettò
nuovi orizzonti, un rilancio nel mercato giapponese. A dire il vero
fu convincente perchè, come ho potuto verificare dai resoconti
consiliari, votai a favore di quel provvedimento come un atto di
fede. Adesso questo atto di fede si è trasformato in un atto di
dolore.
Mi pongo un altro problema, per poi passare all'allegato del
42/ter: dove sono stati impegnati questi aiuti finanziari da parte
della Regione? Qualcuno ce lo deve spiegare. Non c'è stata una
ristrutturazione tecnologica, anzi qualcuno mi diceva che non so in
che modo si riusciva a lavorare; allora questi finanziamenti ci
deve dire la maggioranza dove sono finiti! E' impossibile venire
qui e sostenere che la crisi è irreversibile senza dare delle
spiegazioni.
Venendo a questo provvedimento dell'oggetto 42/ter, l'Assessore
ha affermato in maniera chiara che questo serve per garantire la
richiesta della cassa integrazione. Più falso di così (in buona
fede naturalmente) ....
(Ilarità dell'Assemblea)
Caro Assessore, se Lei si preoccupa un momentino di andare a
leggere la legge 27.7.1979, n. 301, all'art. 2 recita testualmente:
"Con effetto dal 10 gennaio 1979 nel caso di azienda industriale,
oltre ad applicare le disposizioni di cui al comma precedente, ove
siano intervenuti licenziamenti, l'efficacia degli stessi è sospesa
ed i rapporti di lavoro proseguono ai soli fini dell'intervento
straordinario della cassa integrazione, per crisi aziendale
dichiarata ai sensi dell'art. 2 della presente legge, il cui
trattamento può essere concesso per un periodo non superiore ai
ventiquattro mesi ed è conseguente disposizione di quell'art. 21,
2° comma".
La cassa integrazione in tutti i casi è garantita agli operai,
anche quando siamo in vista di un concordato preventivo o di una
amministrazione controllata; addirittura è ancora garantito il
trattamento di quiescenza da parte dell'INPS con una legge di cui
adesso non no gli estremi. Un procedimento di questo tipo è stato
effettuato presso le Officine Metallurgiche di
Pont-Saint-Martin.
Allora quando affermiamo (ed ecco perchè dicevo che siamo di
fronte ad una contraddizione enorme) che questo provvedimento è
stato preso solo per stabilire la cassa integrazione, questo non è
vero perchè la cassa integrazione è garantita in base a
quell'articolo di legge che chiedo all'Assessore di consultare.
Postergare i propri crediti significa rimandare, significa non
ricevere niente .... non ci sarà rientro, al massimo una copia di
uno sci!
E le preoccupazioni ci sono già nelle premesse quando si dice
che "da una sommaria valutazione patrimoniale": questo dimostra che
già adesso sopportiamo questa perdita e siamo certi che non ci sarà
un rientro, mentre ripeto che la possibilità della cassa
integrazione per gli operai è garantita da una legge e quindi non è
assolutamente necessario prendere questo provvedimento.
Se ci sono altri motivi che non posso conoscere, lo si dica
chiaramente, ma qui ci troviamo di fronte ad un provvedimento che
non regge perchè è il duplicato di una legge nazionale.
Per queste ragioni chiedo ufficialmente che si rinvii ad un
altro Consiglio questo provvedimento perché mi sembra un abuso
portare avanti questa delibera. Ho espresso queste mie perplessità,
e se questo oggetto verrà messo in votazione il mio voto sarà
contrario per i motivi che no appena detto.
Se a qualcuno dà fastidio che dica queste cose, come al
Presidente che ha fatto finta di non capire, andate avanti: il mio
voto sarà contrario e sono soddisfatto di non essere stato nel
mucchio dei votanti di un provvedimento che non credo sia
legittimo.
PRESIDENTE:
E' chiusa la discussione generale. Ha chiesto
di parlare l'Assessore all'Industria, Commercio, Artigianato e
Trasporti Lanivi, ne ha facoltà.
LANIVI (A.D.P.):
Per dire innanzitutto che accetto
pienamente le considerazioni che ha svolto il Consigliere Pascale,
perchè è stato quello che è andato più vicino alla realtà dei
problemi che abbiamo di fronte ed anche che ha posto l'accento su
alcune debolezze reali che abbiamo. E lo ha posto in modo da
sollecitare l'intero Consiglio ad una riflessione, perchè possiamo
ridurre il dibattito e stabilire chi è il responsabile, oppure
possiamo tentare di capire quali sono i motivi per cui esistono
delle difficoltà obiettive di industrializzazione della nostra
Regione.
Riprendo alcune considerazioni che no fatto ieri a proposito
dell'Ilssa Viola, che alcuni potranno ritenere affermazioni
puramente teoriche, e che invece rappresentano dei dati su cui
riflettere perchè sono la causa della nostra debolezza. La causa
sta nel fatto che non dobbiamo dimenticare che ancora negli anni
'70 la Valle d'Aosta nelle classifiche provinciali risultava essere
una delle Regioni più industrializzate del nostro paese, nel senso
di percentuali di dipendenti nel settore industriale. Però torno a
ripetere che queste grosse dimensioni che hanno garantito questa
fisionomia alla Valle d'Aosta, le hanno dato allo stesso tempo una
caratteristica che non era frutto della nostra realtà regionale,
perchè questi grossi insediamenti erano frutto di volontà tecnica,
amministrativa, dirigenziale esterna alla Valle d'Aosta.
Il problema reale oggi è che, nella prospettiva di ristrutturare
il sistema industriale e di passare a dimensioni medio-piccole,
dobbiamo puntare su energie che o creiamo noi o importiamo
dall'esterno, e comunque, una volta inserite in Valle d'Aosta,
queste piccole o medie imprese hanno difficoltà di vivere perchè
qui non abbiamo un tessuto di servizi, un'area che raccolga
l'insieme di queste energie, per cui gli insediamenti anche adesso
sono dei fatti in una realtà che non riesce a coordinare e a
fornire loro certi servizi.
Questo è un mio modesto modo di vedere del dato strutturale di
debolezza della realtà valdostana, per cui quando in maniera
semplificata si dice che quello è l'obiettivo, non dobbiamo
nasconderci la difficoltà di creare le condizioni perchè questa
nuova struttura industriale possa sopravvivere in Valle
d'Aosta.
Non credo, o credo solo parzialmente, che vi siano diabolici
rappresentanti del mondo più deteriore imprenditoriale all'esterno
della valle d'Aosta che vengano qui a succhiare il denaro alla
Regione, anche se è bello e semplice raccontarlo; credo invece che
ci siano dei dati di debolezza strutturale al nostro interno da
prendere in considerazione.
Se andiamo a vedere le risorse che il bilancio regionale per
molti anni ha destinato all'attività industriale, scopriamo che
sono state risorse minime; se dovessimo calcolare in termini
brutali di spreco, sono sprechi percentualmente molto ridotti
rispetto all'utilizzazione delle risorse regionali.
E questo senza considerare che comunque l'attività Maxel ha
avuto un ritorno sulle finanze regionali, non dobbiamo
dimenticarlo: la semplice attività della Maxel, una società che ha
stabilito la sua sede in Valle d'Aosta, ha comportato un ritorno in
positivo sulle stesse finanze regionali per il riparto, per certe
attività che sono state svolte.
Ma il dato che in genere tormenta e che diventa sempre più
grandioso, è che l'industria di per sè stessa richiede
concentrazione di capitali e di uomini, come pure concentrazione di
intervento. Certo che lo stesso intervento diviso tra mille persone
sarebbe diventato piccola cosa: questo è possibile in altre
attività, ma non è possibile nell'industria. Però se dovessimo fare
dei raffronti degli interventi ed anche dei benefici dei risultati
dei singoli interventi, non so se la demonizzazione
dell'industrializzazione della Valle d'Aosta abbia poi i caratteri
che con una certa facilità si espandono e si diffondono
nell'opinione pubblica valdostana, frutto prevalentemente di un
carenza di cultura industriale, che non tiene conto di questi dati
essenziali.
Questo non vuole dire giustificare gli errori che si sono fatti,
significa solo inquadrare il problema su cui (ecco rispondo
all'invito del Consigliere Pascale) dobbiamo maggiormente
riflettere. Le riflessioni che faccio sono di questo tipo,
agganciandomi poi anche al ruolo della Regione, aspetto che molti
Consiglieri hanno oggi sollevato.
In effetti quale può essere il ruolo della Regione in questa
vicenda, con le forze che ha l'Amministrazione regionale? Non può
certamente essere imprenditrice essa stessa: di qui nasce
l'ambiguità della presenza diretta o indiretta della Regione in
questi Consigli di Amministrazione, perchè in qualche maniera gli
interventi della Regione rappresentano degli incentivi, degli aiuti
perchè attività industriali si inseriscano in Valle.
Potremmo ridurre la rappresentanza nostra a semplici controllori
o ispettori contabili; a questo punto quando riceviamo dei giudizi
o in negativo o in positivo li potremmo ricevere semplicemente
badando ai vantaggi, alle perdite o ai profitti contabili o
economici. Ci è sufficiente questo?
Oppure - ed è una delle proposte che avanzava il Consigliere
Pascale nel suo intervento, che si intreccia qui con quello del
Consigliere Mafrica - prevedere un tipo di presenza diversa ma che
sottintende la capacità della Regione di ricercare degli
imprenditori, in qualche maniera una presenza imprenditoriale
espressa dall'ente pubblico all'interno di una azienda. Sto
esprimendo delle opinioni personali, non so fino a che punto
possano essere condivise dalla Giunta o dalla maggioranza del
Consiglio nel suo insieme: non credo assolutamente che questo
personale venga fuori dalle burocrazie regionali, para-regionali e
così via, perché qui un personaggio del genere non lo troviamo. E
questo denuncia l'altro limite, a meno di (e qui non ho soluzioni)
trovare delle forme diverse.
Se vogliamo stare alle regole del gioco non dobbiamo dimenticare
che prevalentemente l'intervento regionale è una forma di aiuto ad
aziende che, inserendosi nella nostra realtà, hanno degli ostacoli
da superare, per cui l'intervento regionale in qualche maniera deve
creare dei vantaggi perchè una certa realtà industriale si possa
muovere in Valle d'Aosta.
Non do delle risposte, cerco di delineare un quadro di problemi.
Molto probabilmente il vero problema, ed è uno degli argomenti che
stiamo discutendo con le categorie economiche, è quello di
individuare come e con quali strumenti possiamo oggi prevedere un
servizio per queste imprese, cioè quelle richieste che il
Consigliere Pascale sottolineava fra cui il marketing,
l'organizzazione del lavoro, certe consulenze che sono anche
fiscali e contabili, questo insieme di servizi li dobbiamo in
qualche modo mettere a disposizione di questa nuova rete più
ridotta e più intensa di attività industriali nella nostra
Regione.
A questo proposito dobbiamo sottolineare un'altra carenza della
nostra comunità perchè la concentrazione di richieste sulla Regione
può essere eccessiva. Quali energie esistono al di fuori di questo
Palazzo per impedire che la Regione diventi il centro di tutto? Su
quali altre energie possiamo contare? E fino a che punto la Regione
può assolvere ad un volume di esigenze e di richieste che sta
lentamente e progressivamente aumentando?
Dobbiamo dire che all'esterno di questo Palazzo, nella nostra
realtà ci sono ben pochi punti di appoggio, dovuti alla dimensione
ridotta e ad una esperienza relativamente breve di questo tipo di
industrializzazione della nostra Regione.
Sul discorso della localizzazione alcune considerazioni fatte
possono trovarci d'accordo, seppure con delle obiezioni: se è vero
che la localizzazione per piccole dimensioni in aree di montagna
pareva impossibile o addirittura disincentivabile fino a pochi anni
fa, oggi questo discorso è da rivedere.
Lo sviluppo tecnologico attuale non esclude più i piccoli
inserimenti industriali anche in zone che solo alcuni decenni fa
parevano assolutamente negate ad ogni esperienza industriale:
questo perchè con i mezzi che la tecnologia ci mette a disposizione
si possono fornire alla piccola e decentrata dimensione una
quantità di notizie o possibilità di fruire di servizi analoga a
quella delle grandi aziende, per cui in alcuni paesi (e a questo
proposito c'è stato il contributo all'ultimo convegno sui problemi
occupazionali) ed anche nella vicina Savoia si è sviluppata una
rete di piccole industrie in una realtà montana e pare che questo
sistema abbia dato dei frutti positivi.
Sul discorso della cassa integrazione, ho detto che questo
provvedimento garantisce la richiesta di cassa integrazione, e
voglio sottolineare che può darsi in buona fede che io faccia degli
errori, ma in questo caso mi pare di farne troppi, nel senso che
questa decisione è stata frutto di un lavoro intenso, sentendo più
di una persona che conosce bene la situazione.
La richiesta di Cassa integrazione va fatta dall'imprenditore o,
come in questo caso, dal liquidatore in quanto non è obbligatoria,
ed in Valle d'Aosta se è vero che abbiamo avuto alcune esperienze,
è altrettanto vero che abbiamo trovato degli imprenditori che
quando hanno cessato la loro attività se ne sono andati e non hanno
neppure richiesto la cassa integrazione per i loro dipendenti, che
di conseguenza non l'hanno ricevuta. Ne è un esempio la Inteva.
Il liquidatore, che chiederà in questo caso la Cassa
integrazione, è anche responsabile in proprio nel caso in cui il
CIPI per un qualsiasi motivo non accogliesse la richiesta di cassa
integrazione; queste sono le condizioni che ci hanno spinti a
prendere una decisione che offra la garanzia che il liquidatore
chieda la Cassa integrazione, in modo che sul liquidatore non pesi,
perché nessun liquidatore andrebbe la firmare una Cassa
integrazione con il rischio di doverla pagare, nel caso in cui per
un qualsiasi motivo il CIPI non l'accettasse.
Forse il Consigliere Mafrica aveva chiesto un qualcos'altro, di
cui però devo prima informarmi.
PRESIDENTE:
Ha chiesto di parlare il Consigliere Tamone
per dichiarazione di voto, ne ha facoltà.
TAMONE (U.V.):
So bene che sono un po' l'imputato in
questa vicenda, non è che non me ne renda conto, e prendo parola
con grossa amarezza questa sera, soprattutto perchè in questi
giorni si stanno realizzando le cose più strane. Nadia Bonfini
riesce per la prima volta, con gli sci Maxel, a salire sul podio
della Coppa del mondo; Tonazzi, che dovrebbe essere dei nostri
(quest'anno non l'abbiamo potuto avere perchè non abbiamo i soldi
per pagarlo!) sta diventando uno dei dieci migliori sciatori del
mondo.
Voglio solo dire stasera al Consigliere Pascale che quando
scegliemmo quella zona, la scegliemmo sulla base: di due studi di
programmazione che dicevano di localizzare nell'area di Gignod una
azienda industriale per riequilibrare alcuni fattori di debolezza
derivati dalle cedevolezze dell'agricoltura e di altri settori che
erano in perdita.
il resto non ho altro da aggiungere, tranne questo: se qualche
Consigliere vorrà sentire la mia opinione su questo argomento sono
disponibile a dirgliela in separata sede. In Consiglio non ho
nient'altro da dire, salvo che la scelta non fu fatta con gli occhi
e con la testa fasciata, ma sulla base di studi programmatici di
cui tanto spesso si parla in questo Consiglio.
PRESIDENTE:
Ha chiesto di parlare il Consigliere Mafrica
per dichiarazione di voto, ne ha facoltà.
MAFRICA (P.C.I.):
Devo dire che l'Assessore
all'Industria, con la consueta abilità, è riuscito in due
obiettivi: a selezionare fra gli interventi quello che era
apparentemente meno critico (perchè non credo che l'intervento del
Consigliere socialista non dicesse cose che possono pesare su
questo fatto) ed è riuscito anche a riportare il discorso in
termini più generali rispetto all'insediamento di piccole
industrie, sfuggendo un po' alle critiche precise che erano state
fatte sulla questione concreta Maxel.
Tutte le cose che ha detto l'Assessore Lanivi sono sacrosante:
ci sono difficoltà ad insediare le piccole industrie, mancano
intorno a queste i servizi necessari, mancano i capitali di rischio
in questa particolare situazione economica, la situazione di crisi
si riflette sulla nostra Regione; ma perchè la Maxel chiude e la
SIV va bene? Non tutte le piccole o medie industrie insediate in
Valle chiudono, quindi noi avevamo chiesto perchè questi soldi, che
sono tanti, che abbiamo investito come Regione, non hanno dato i
loro frutti. E' quella la domanda da porsi anche per il futuro.
Una ulteriore domanda a cui l'Assessore non ha risposto, ma
sulla quale abbiamo gli strumenti per tornare, è il coinvolgimento
del Consiglio rispetto a decisioni di questo tipo. Crediamo che si
debba coinvolgere il Consiglio nella gestione speciale della
Finaosta oltre un certo limite, da stabilire, in quanto è giusto
che la Giunta abbia la sua operatività, ma quando si decide di
spendere 4 miliardi, come si è deciso, con una delibera di Giunta,
forse sarebbe opportuno che la cosa passasse all'esame di una
Commissione o del Consiglio.
Per quello che riguarda la deliberazione di oggi, votiamo a
favore perchè riteniamo giusto che comunque i lavoratori siano
garantiti e se la Regione non si presenta come creditore
privilegiato ovviamente rimangono creditori privilegiati i
lavoratori, che comunque non devono avere risultati più negativi di
quelli che hanno avuto per decisioni che non dipendono da loro.
Abbiamo voluto fare una serie di appunti rispetto all'esecutivo
per questa situazione; anche noi come il Consigliere Pascale
(seppure con un tono che può essere sembrato più aggressivo) perchè
per il futuro si faccia meglio, riteniamo che l'esecutivo, che ha i
suoi onori, debba assumersi quando è il caso i suoi oneri.
PRESIDENTE:
Ha chiesto di parlare il Consigliere Pascale
per dichiarazione di voto, ne ha facoltà.
PASCALE (P.S.I.):
Non ho visto queste sfumature di
maggiore o minore aggressività, forse è il modo di parlare.
Le cose che volevo dire le no dette, sono state riprese
dall'Assessore, volevo solo sottolineare ancora una volta che il
problema fondamentale è proprio quello del controllo. Giustamente
l'Assessore diceva che o mettiamo dei contabili che verificano solo
sul piano contabile, oppure le persone in grado di controllare non
le abbiamo nè all'interno della Regione nè altrove.
Direi che la carenza maggiore è proprio questa ed investe
quell'organismo che abbiamo creato, cioè il ruolo della Finaosta
che doveva essere capace di sviluppare delle iniziative economiche
ed invece su questo piano è carente.
Per quanto riguarda il provvedimento, non l'avevo detto in
precedenza ma siamo d'accordo di votarlo, perchè il problema
immediato è quello della cassa integrazione: su questo condividiamo
le preoccupazioni della Giunta.
PRESIDENTE:
Ha chiesto di parlare il Presidente della
Giunta, ne ha facoltà.
ROLLANDIN (U.V.):
Je voudrais faire deux remarques à
propos de la question Maxel. D'abord l'attitude de l'Administration
régionale face au problème de l'industrie des privés - vu que nous
avons discuté longuement des possibilités que nous espérons avoir
d'ici quelque temps - peut être au moins une part active vis-à-vis
de la politique que l'Etat fera au niveau de la participation dans
les industries que nous connaissons, voire la Cogne.
Jusqu'à présent l'Administration régionale, tout d'abord
directement et ensuite en utilisant la Finaosta, a cherché à
soutenir les industries qui avaient nécessité d'argent ou de
nouvelles structures, afin de résoudre aussi le problème de
l'emploi. Les différentes propositions qui ont été faites, surtout
pour la question Maxel, dans les dernières trois années visaient à
récupérer un certain marché et à donner une solution.
En ce qui concerne le rapport entre Junte et Conseil on n'a
aucune difficulté à porter à l'attention du Conseil les différents
problèmes, et en effet dernièrement on a prévu cet engagement.
Pour ce qui est du programme, on a examiné les différentes
hypothèses et on a vu que s'il n'y avait pas d'interventions de la
part de l'Administration régionale il fallait arrêter l'activité
déjà il
y a
trois ans. De ce fait on a pris en considération
un programme pour voir d'apporter une solution au problème du ski:
malheureusement tout cela n'a pas abouti à de résultats
positifs.
Aujourd'hui face au cadavre, ou on pleure on bien on dit que
l'Administration régionale, propriétaire de 35% des actions, a tué
la Maxel. C'est trop simple de faire ces considérations et
personnellement je suis persuadé que personne est à même de sauver
certaines situations, même si nous décidons de travailler d'une
autre façon, de mettre au courant tout le monde des détails
concernant les différentes propositions, parce que là il faut que
tous les Conseillers soient des experts.
D'après ce que j'ai entendu de M. Pascale on le proposera pour
la participation à certains Conseils d'Administration et je
félicite M. Pascale de sa compétence en matière d'autoport; c'est
une bonne nouvelle qu'il y ait finalement quelqu'un qui n'est pas
si malhonnête et si bête comme nous le sommes nous de la majorité,
je suis content d'entendre qu'il savait tout il y a longtemps. Moi
je n'ai rien apprécié l'intervention de M. Pascale, je dis que
l'attitude des Conseillers vis-à-vis des engagements pris des
différentes entreprises est celle d'aider et non pas de se
substituer à l'entreprise privée, ou bien on change d'avis. Jusqu'à
présent on a dit: on est là pour aider et non pas pour faire
l'entrepreneurs car autrement on risquerait de dire qu'il faut
donner aussi l'Administration régionale en gestion à quelqu'un
d'autre, car ce serait beaucoup plus simple.
A présent tout le monde est là pour condamner et pour dire qu'on
a tous mal fait, tout le monde a trompé, mais à un moment donné la
question du ski avait été analysée et on avait essayé de trouver de
nouvelles solutions et des alternatives. Malheureusement on a
failli, on n'a pas réussi à aboutir à des résultats. Mais cela ne
signifie pas qu'on a mal travaillé, qu'on voulait porter la Maxel à
arrêter sa production. On pourra prévoir après les appréciations de
M. Pascale qu'il nous donne des nominatifs pour les soumettre à
l'attention de la Finaosta et après nous irons voir quelles sont
les alternatives, car si le raisonnement était le même pour ce qui
est de l'administration de l'Etat, à présent toutes les différentes
initiatives au niveau national devaient être arrêtées depuis
longtemps.
Un autre problème est le rapport avec la Finaosta. Cette société
a démarré son travail il
y
a trois ans, nous avons souhaité
un débat avec la Finaosta pour voir de quelle façon on peut
améliorer nos rapports, mais quand même on ne peut pas, de la part
ni de la Finaosta ni de l'Administration régionale, se spécialiser
dans un certain secteur: on a le devoir d'analyser les différentes
propositions qui nous viennent soumises et à la fin on juge selon
les expertises s'il
y
a des possibilités que cette
entreprise puisse avoir un bon essor, car très souvent nous sommes
dans l'impossibilité de dire préalablement quel pourrait être
l'investissement.
Au Conseiller Baldassarre je veux dire qu'on n'est pas en train
de soutenir qu'à présent on ne peut pas avoir la Cassa
integrazione, mais il
y
a eu des pourparlers pour arriver à
cette délibération. Si les représentants des forces de majorité ne
signaient pas la requête de la C.I. on n'avait pas de possibilités
de l'avoir. On ne peut pas imposer la requête, ce n'est pas
l'Administration régionale qui se refuse; si l'actionnaire de
majorité ne signait pas la requête (ce qui pouvait très bien se
passer) ce n'était pas même possible d'avoir la Cassa
integrazione.
C'est vrai qu'on a eu des difficultés, mais à présent
l'Administration régionale se soucie uniquement de ne pas faire
payer aux travailleurs des fautes que nous avons faites.
Je répète que j'accepte toutes les observations à cet égard et
je crois qu'on pourra trouver la façon d'améliorer les expertises,
de mieux coordonner les initiatives au niveau régional, mais
jusqu'à présent malheureusement l'attitude de l'Administration
régionale a été uniquement celle de financier certaines
initiatives.
A présent on doit changer, on doit même prévoir qu'il y ait des
experts qui puissent analyser, mais ce n'est pas un travail qu'on
peut faire dans le délai d'une année, c'est au contraire un travail
de formation assez long, c'est le souhait que, en tant que Junte,
nous nous faisons.
PRESIDENTE:
Ha chiesto di parlare il Consigliere Pascale
per fatto personale, ne ha facoltà.
PASCALE (P.S.I.):
Solo per dire che non posso accettare
che se un Consigliere regionale invita altri Consiglieri regionali
a fare delle riflessioni su degli errori che possono essere stati
commessi, che possiamo avere commesso tutti assieme nelle scelte
politiche, il Presidente della Giunta dica che il Consigliere
Pascale è competente in questo o in quello.
Non sono competente in nulla, mi permetto di fare delle
osservazioni e non verrei che su queste osservazioni si facessero
dei commenti poco piacevoli.
PRESIDENTE:
Pongo in votazione la delibera in
oggetto:
ESITO DELLA VOTAZIONE
Presenti 30
Votanti 29
Favorevoli 29
Astenuti 1 (Baldassarre)
Il Consiglio approva
