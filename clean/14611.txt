Classificazione
CASA DA GIOCO


Resoconto integrale del dibattito dell'aula
Oggetto del Consiglio n. 1029 del 23 novembre 1994 - Resoconto
SEDUTA POMERIDIANA DEL 23 NOVEMBRE 1994
OGGETTO N. 1029/X Situazione della gestione straordinaria della
Casa da Gioco di Saint-Vincent. (Reiezione di risoluzione)
Risoluzione Il Consiglio regionale della Valle d'Aosta
Esaminata la relazione trimestrale della Gestione Straordinaria
Regionale del Casinò de la Vallée, relativa al trimestre
luglio-settembre 1994;
Verificato l'andamento negativo della Gestione Straordinaria
Regionale, determinato essenzialmente dagli esorbitanti e
ingiustificati oneri contrattuali accollati alla medesima, sulla
base di incaute scelte politiche operate da codesta Giunta
regionale, e dall'assenza di una concreta politica gestionale volta
alla riqualificazione e al rilancio della casa da gioco;
Preso atto delle scarne considerazioni del Commissario
Straordinario, in risposta alle osservazioni avanzate da diversi
componenti della IV Commissione Consiliare Permanente;
Considerata la situazione paradossale in cui si trovano oggi le
società SITAV e sue collegate, le quali beneficiano di lauti
profitti a fronte di un'assenza totale dalla partecipazione al
rischio d'impresa;
Ritiene
1) che la Giunta regionale debba assumersi la totale e diretta
responsabilità politica della situazione di cui in premessa;
Invita
2) la Giunta regionale a procedere alla rescissione degli
accordi precedentemente stipulati con le società SITAV e collegate,
al fine di stabilire un onesto equilibrio contrattuale tra le
medesime e la Gestione Straordinaria Regionale.
F.to: Tibaldi - Collé
Presidente Ha chiesto la parola il Consigliere Tibaldi.
Tibaldi (LN) Solo per una comunicazione procedurale, per adesso.
Purtroppo è assente il Consigliere Collé, chiedo al Consiglio se è
disponibile a rinviare la discussione dell'argomento a domani,
altrimenti chiedo una sospensione.
Presidente Avendo esaurito l'ordine del giorno ed essendo queste
delle iscrizioni successive, credo che nella norma vengano discussi
in occasione del Consiglio, anche perché siamo nei limiti previsti.
Il Consigliere Tibaldi chiede una sospensione?
Viene accordata la sospensione.
Si dà atto che la seduta è sospesa dalle ore 19,06 alle ore
19,20.
Presidente Ha chiesto la parola il Consigliere Tibaldi.
Tibaldi (LN) La minoranza, concordemente e all'unanimità, ha
deciso di portare avanti la risoluzione che è stata presentata dal
sottoscritto e dal Consigliere Collé, per cui affrontiamo
l'argomento secondo il calendario previsto e secondo l'iscrizione
che è stata effettuata stamani.
Presidente C'era anche la possibilità di trasformarla in mozione
al prossimo Consiglio.
Tibaldi (LN) No, abbiamo fatto le nostre valutazioni e
proseguiamo con la risoluzione.
Questa risoluzione è il frutto di un esame - se vogliamo
affrettato, sotto un certo profilo - della relazione trimestrale
fornita dal Commissario straordinario e relativa alla gestione
straordinaria regionale, e d'altro canto anche alcune conclusioni
che sono state tratte in seguito alle audizioni che abbiamo avuto
con lo stesso Commissario.
Diciamo subito, qui, (ovviamente parlo per me stesso), che
abbiamo instaurato come Regione una gestione straordinaria
regionale del Casinò avendo una visibilità scarsa; diciamo che alla
cieca, nella nebbia, sono stati votati determinati indirizzi,
naturalmente perché il commissariamento della Casa da gioco era ed
è la terapia idonea per porre fine ad una situazione che era
diventata ormai insostenibile, fino al primo luglio di
quest'anno.
Ripeto, si parte con una visibilità molto scarsa su quelli che
sono gli effettivi contenuti di questo accordo plurilaterale, una
visibilità che è stata anche offuscata da comunicati stampa, da
articoli che, secondo me, alla fine hanno deviato quella che era la
sostanza che è stata esaminata, cioè quella che è l'effettività e
la concretezza della medesima gestione. Comunicati e articoli che
tendevano a dimostrare la redditività della gestione pubblica della
Casa da gioco. Peccato che questo non sia vero, almeno sulla base
delle constatazioni che abbiamo fatto.
Ora, a distanza di cinque mesi da quel momento si comincia ad
intravedere qualcosa, forse è ancora poco, forse ci saranno novità,
comunque qualcosa di sostanzioso comincia ad affiorare, e questo
qualcosa di sostanzioso affiora ed emerge soprattutto dall'analisi
di quella che è stata la relazione trimestrale consegnataci dal
Commissario, o meglio: relazione che ci siamo dovuti procurare
negli uffici.
Ma entriamo nel merito della questione, perché le ragioni che ci
hanno portato a formulare questa risoluzione si ricavano
direttamente dalla lettura di questo documento, e le chiavi di
lettura che si possono dare di questo documento sono di due tipi:
la prima, è che se accettiamo questo pezzo di carta, erigiamo un
monumento all'incapacità amministrativa della Regione; oppure, se
preferiamo optare per un'altra soluzione, potrebbe essere la
dimostrazione dell'esistenza di un rapporto di dipendenza
funzionale fra la Regione e il precedente gestore, ancora la SITAV,
che peraltro abbiamo già verificato in occasione della procedura di
assegnazione della concessione. Queste, a mio avviso, le chiavi di
lettura: o la Regione è incapace, o la Regione è vincolata.
Perché arrivo a queste considerazioni o, perlomeno, parto da
queste considerazioni? Perché qui i dati parlano abbastanza chiaro.
Ripeto, sono dati che potevano essere tranquillamente distribuiti
anche alla stampa, agli organi d'informazione, perché sinceramente
per fare una analisi dettagliata ci sarebbe voluto qualcosa di più,
che non alcune indicazioni che qui sono veramente troppo
superficiali e che non permettono una visione ancora più
ravvicinata di alcuni dettagli.
Quindi ritengo interessante e soprattutto fondamentale portare a
conoscenza del Consiglio quali sono alcune di queste considerazioni
che sono anche emerse in IV Commissione, e non sono emerse
esclusivamente dal sottoscritto, ma c'è stata una partecipazione
collegiale, una molteplicità di voci che ha coinvolto non solo un
rappresentante della maggioranza, ma addirittura tre
rappresentanti. Quindi diciamo che c'è stato quasi un coro unanime
di voci che hanno sollevato profonde obiezioni a questo
documento.
Innanzitutto bisogna partire per forza da quelli che sono gli
accordi contrattuali stipulati fra SITAV e le sue collegate e la
gestione straordinaria per l'utilizzo di beni materiali e
immateriali, oppure l'accordo fra SAAV e la gestione straordinaria
per l'ospitalità al Grand Hôtel Billia, e ancora gli accordi con
SITAV e SISER per operazioni di chiusura e un'altra serie di
accordi bilaterali vari, che costituiscono la base di partenza di
quella che è stata la gestione in questi primi tre mesi.
Non è che sia un grande lettore di bilanci, d'altronde qualcuno
ieri ha anche ironizzato in un'intervista televisiva, però conosco
qualche elementare principio economico, che mi hanno insegnato
probabilmente a casa, con gestioni molto più elementari, molto meno
complicate, ma dove so che non si può spendere più di quello che si
ha a disposizione.
Parto subito da uno degli accordi-chiave, che è quello che
riguarda l'utilizzo di beni materiali e immateriali, la cui
quantificazione a livello patrimoniale non giustifica delle esosità
di affitti come sono stati concordati. Purtroppo come commissari
non abbiamo avuto occasione di possedere i contratti fra i quali
questo, perché nonostante la richiesta avanzata al Commissario e
quindi l'aggiornamento della riunione il giorno successivo, il buon
e rispettabile Commissario Arrigoni ci ha detto che se volevamo i
contratti, e questo è un discorso di trasparenza sul quale tornerò
successivamente, dovevamo rivolgerci alla Presidenza della Giunta
regionale, in quanto lui non era assolutamente tenuto a darci alcun
documento. Questa è già una prima forma di ostruzionismo, avverso
la quale tutti hanno sollevato obiezioni che mi sembrano più che
legittime, perché impediscono l'attività normale di controllo da
parte della Commissione sviluppo economico, che tra i suoi temi più
fondamentali ha appunto la Casa da gioco di Saint-Vincent.
Comunque torno a questo accordo dell'importo di 6 miliardi,
oltre a IVA, nel periodo 1° luglio 1994-31 dicembre 1994, con
pagamento in rate mensili (in poche parole 1 miliardo al mese) per
beni materiali che sono il Logo, il software (che contiene la banca
dati di tutti i clienti che quotidianamente frequentano la Casa da
gioco) e l'hardware, due grandi elaboratori dati più una trentina
di personal computer, il cui valore sarebbe stato quantificato
attorno a 700 milioni. Qui, la prima grossa diseconomia che non
possiamo assolutamente sottacere, avverso la quale anche i
consiglieri hanno non solo il diritto all'informazione ma il dovere
di discutere partecipando a queste valutazioni, è che si paga un
affitto talmente esoso, che è come se per un bene patrimoniale che
vale cento, pagassi quaranta di affitto mensile.
La seconda diseconomia è il secondo accordo fra SAAV e la
gestione straordinaria per l'ospitalità al Grand Hôtel Billia;
anche qui ci sono dei dettagli sui quali è opportuno fare almeno un
passaggio rapido, un cenno, dove sono prenotate e pagate a prezzo
pieno per un semestre 56mila presenze, quando sappiamo che il Grand
Hôtel Billia difficilmente negli anni di gestione più felice su
base annua ha raggiunto le 60mila unità. Anche qui un'esosità, che
viene pagata dalla Regione Valle d'Aosta, viene pagata con soldi
pubblici, e non è assolutamente giustificata anche perché queste
camere sono pagate, tenute vuote, e non si effettua alcuna
promozione per attirare clientela magari utilizzando le stesse
camere e vendendole o a prezzi più bassi o addirittura
gratuitamente... tanto la Regione le ha ampiamente
sovvenzionate!
Questi sono due dei contratti che ritengo fondamentali da
censurare, perché c'è questo paradossale costo dei servizi a fronte
del valore patrimoniale dei beni o dei servizi presi in
considerazione nella loro globalità.
Poi ci si può soffermare anche su altri argomenti che, seppure
in maniera sintetica, intendo portare all'attenzione del Consiglio,
e sono un altro eccesso, i proventi accessori, cioè le mance che
riguardano i giochi francesi nei mesi di luglio e agosto: nel mese
di luglio addirittura superano i proventi di gioco, nel mese di
agosto sono pressoché uguali. Ebbene, sono questi (o lo sono stati)
dei sintomi di patologia gestionale: non è possibile che ci siano
mance così elevate a fronte dei proventi di gioco. Come fa ad
essere il valore delle mance superiore a quello dei proventi di
gioco? Questo fa balenare nella mente strani movimenti di
danaro.
Poi un altro discorso di fondo che viene citato a pagina 15 è là
dove si imputano alla clientela, e non all'indirizzo del nuovo
gestore, gli scarsi risultati dei giochi tradizionali; ma questo è
già stato oggetto di un'interpellanza che sempre il sottoscritto
insieme a Collé ha proposto al Presidente della Giunta, non
condividendo gli indirizzi gestionali (ammesso che ci siano) della
Casa da gioco, indirizzi gestionali che vengono comunque sempre
forniti dalla Giunta regionale, perché il Commissario straordinario
- benché ai sensi dell'articolo 3 della legge sia indicato come
plenipotenziario - è un mero esecutore. E poi anche facendo un
attimo riferimento alla persona, ottima persona, laureato in
economia e commercio, titolare di uno studio di commercialista
avviato, però chi regge le sorti della Casa da gioco in questo
momento sono da una parte i manager (che sono tutti SITAV) e
dall'altra parte gli indirizzi che vengono forniti da questo
palazzo. Qua non si può imputare all'atteggiamento della clientela
il calo dei giochi tradizionali; qua la clientela d'élite, la
clientela che è potenzialmente più facoltosa, non viene
assolutamente incentivata a partecipare presso la Casa da gioco di
Saint-Vincent. E una medesima ammissione l'ha fatta anche lo stesso
Commissario, lamentando ancora l'assenza di iniziative, e quindi si
è in un certo senso autocolpevolizzato, per portare clientela di
maggior prestigio a Saint-Vincent.
Altre considerazioni riguardano la difformità numerica fra i
dati, e questa è clamorosa perché sulla base di un rendiconto
distribuitoci dall'Amministrazione regionale, pervenuto al
sottoscritto come agli altri commissari tramite il Presidente della
IV Commissione, i risultati delle presenze degli introiti dei primi
80 giorni non sono giustificabili sulla base delle presenze degli
introiti del trimestre considerato. Porto subito l'esempio sul
quale ho fatto le mie obiezioni: 230mila presenze dal primo luglio
al 20 settembre, 290mila presenze dal primo luglio al 30 settembre;
vuol dire che dal 20 al 30 settembre ci sono state 60mila presenze
in più, cosa che non risulta assolutamente facendo la somma
numerica delle presenze degli ultimi dieci giorni. Quindi è una
difformità contabile, è un errore di calcolo che può essere anche
scusabile, al quale nessuno è riuscito a dare una risposta, o
perlomeno neppure ci ha tentato; non si sapeva da dove usciva il
prospetto, il Commissario ha confermato le 290mila presenze. Sto
parlando della gestione della principale impresa che fornisce soldi
alle nostre casse regionali e sulle quali ci sono delle lacune
contabili che sono assolutamente inammissibili.
I volumi dei movimenti bancari non sono citati, sappiamo che
sono predilette banche come la CRT e la Banca San Paolo, quando
potremmo privilegiare e sostenere la BVA, che non versa
assolutamente in condizioni ottimali di salute finanziaria.
Purtroppo in questo documento non sono contenuti i movimenti
bancari.
Queste sono una serie delle tante osservazioni che sono state
fatte, come ad esempio lasciare la gestione dei bar del Casinò
ancora in mano a SITAV, quando sappiamo che fornisce un gettito di
alcuni miliardi. Perché lasciarla in mano a SITAV e non
accreditarla a quella che è la gestione straordinaria regionale?
Perché queste scelte, perché questi indirizzi? Purtroppo a queste
domande non posso fornire risposte io; a queste domande fornirà,
semmai dopo, le risposte il Presidente della Giunta. Sono domande
alle quali lo stesso Commissario ha avuto difficoltà a rispondere
in commissione, diciamo che lo stesso Commissario è un mero
esecutore; al Commissario possono essere imputate responsabilità di
tipo amministrativo, ma non certo scelte ed indirizzi che sono
stati presi a monte. Ecco perché noi crediamo che fondamentalmente
le responsabilità siano politiche.
Venendo all'analisi globale di questo primo bilancio
trimestrale, ci sono due dati che sono assolutamente fuorvianti. Il
primo, è che alla SITAV sono andati, in funzione dei servizi
erogati o dei beni materiali e immateriali forniti, qualcosa come
10,5 miliardi in tre mesi, mentre l'utile netto della gestione
straordinaria regionale segna un passivo di 700 milioni. Sono
perfettamente consapevole che certe scelte sono state obbligate, in
primo luogo per la continuità della Casa da gioco, sulla quale
assolutamente non intendo sollevare eccezioni; in secondo luogo,
per la tutela dell'occupazione, in particolare della fascia SAAV,
anche perché immagino che questa sarà la principale argomentazione
che mi verrà controproposta. Qui nessuno vuole assolutamente
cancellare 300 posti di lavoro, però dico che se la matematica non
è un'opinione, 10,5 miliardi moltiplicato 4 trimestri sono 42
miliardi di utile lordo per SITAV. Con 42 miliardi di utile lordo
SITAV, defalcando quelle che sono le normali spese contabili che
gravano sulla gestione per la società, è ipotizzabile un utile
netto di 20 miliardi; utile netto che mi sembra sia stato segnalato
e registrato regolarmente dalla società negli anni precedenti.
Questo vuol dire che la società precedente, SITAV, sostanzialmente
gestisce il Casinò perché ha tutti i suoi manager, e non possiamo
negarlo, quindi ha in mano ancora la gestione del Casinò, trae
enormi profitti, ma non partecipa al rischio di impresa, che è
accollato alla gestione straordinaria regionale. Questo è pazzesco:
è praticamente stata sovvertita una logica imprenditoriale, dove
nella figura dell'imprenditore si devono incentrare e la gestione
(il potere di gestione) e il rischio di impresa.
E questo anche per dimostrare un altro dato contabile: con 42
miliardi, se il problema era soprattutto o prevalentemente
occupazionale, non si pagano solamente 300 dipendenti, ma rimangono
di gran lunga miliardi per pagare anche altri lavoratori che sono
in assenza di lavoro e che devono trovare una sistemazione
lavorativa. O se vogliamo, con 42 miliardi si pagano anche più di
mille dipendenti.
Mi pare che, pur non conoscendo nei dettagli i contenuti
contrattuali, sulla base di quelle poche nozioni che siamo riusciti
a ricavare da questo documento, ci siano delle diseconomie dovute a
scelte politiche assurde, che devono essere senz'altro corrette, ed
è per questo che presentiamo questa risoluzione: perché ci sia un
intervento dell'organo di indirizzo della Regione, perché possano
essere effettuati quegli interventi correttivi per riportare ad un
onesto equilibrio contrattuale la situazione gestionale della Casa
da gioco, per evitare che o per incapacità della Regione o per
subordinazione, o per dipendenza, si continuino a sperperare soldi
che in fondo sono pubblici. Non so se un privato come imprenditore
o se un capo famiglia avrebbe stipulato contratti di questo tipo;
probabilmente, trattandosi di soldi pubblici, qualcuno si è
permesso una certa leggerezza e a questa leggerezza dobbiamo porre
rimedio.
A mio avviso, qui ci potrebbero essere addirittura gli elementi
per una sfiducia politica alla Giunta, non lo nascondo. Non è stata
confezionata una mozione apposita perché intendiamo collaborare,
come abbiamo sempre dimostrato, per una gestione corretta di quelle
che sono le risorse pubbliche, e in questo caso di una delle
risorse principali della Regione.
Sulla base di queste considerazioni mi risulta che la Regione si
sia spogliata anche di una qualsiasi dignità contrattuale nei
confronti di SITAV, perché non dimentichiamo che è una società che
comunque era sulla via della liquidazione (non so se arriverà
quanto prima, o meno, non conosco la burrasca societaria che la
riguarda) e che è stata riossigenata e rivalorizzata, proprio in un
momento in cui dobbiamo rompere l'accerchiamento, cioè, in un
momento in cui si ritiene indispensabile acquistare tutti quei beni
che sono funzionali all'esercizio della Casa da gioco, e quindi il
Grand Hôtel Billia, tutte le strutture e le infrastrutture
circostanti. É ovvio che se si danno queste possibilità a coloro
che hanno anche messo in discussione l'autonomia legislativa della
Regione in materia di Casa da gioco con un preciso ricorso, e penso
che a qualcuno abbia dato fastidio qua dentro, stiamo premiando
coloro che hanno addirittura cercato di impedire la gestione
straordinaria regionale. E non sono parole mie, sono parole che
sono verbalizzate, che sono state dette in commissione dal
Commissario straordinario.
Queste sostanzialmente le ragioni che ci hanno indotto a
proporre questa risoluzione, nella quale si chiede un'assunzione di
responsabilità da parte della Giunta; abbiamo indicato la Giunta in
generale senza individuare precise persone che hanno partecipato,
perché sappiamo che non tutti hanno partecipato alla firma di
determinati accordi, anche perché non sappiamo chi li ha firmati,
comunque c'è stato un avallo politico inevitabile. Si chiede la
rescissione, perché esiste uno squilibrio fra le prestazioni che
sono corrispettive fra le parti; esiste questo squilibrio perché la
Regione ha assunto delle obbligazioni a condizioni inique per una
sorta di pericolo di dover comunque provvedere - e questo penso sia
condiviso anche dal Presidente alla continuità della Casa da gioco,
il cui esercizio non poteva essere assolutamente interrotto, e per
provvedere anche alla salvaguardia non solo di ricchezza, ma alla
salvaguardia di posti di lavoro. Questa situazione di pericolo era
nota alla controparte, tant'è che ha attentato in diverse forme per
cercare di inibire alla Regione di insediarsi in forma morbida,
perché penso che non sia stato così traumatico; anzi, sulla base di
questi risultati, non è stato assolutamente traumatico per il
precedente gestore allontanarsi dalla Casa da gioco, anche perché
non si è di fatto allontanato dal momento che la gestione
manageriale rimane tutta nelle mani loro.
Quindi si chiede una rescissione immediata di questi contratti,
una rescissione che stabilisca quell'onesto rapporto fra le parti e
soprattutto che non si sprechino più soldi pubblici. L'assunzione
di queste obbligazioni ha significato un enorme spreco di soldi
pubblici, a fronte del quale non intravediamo risultati. Forse li
intravede qualcun altro, noi assolutamente no.
Si dà atto che, dalle ore 19,26, presiede il Vicepresidente
Aloisi.
Presidente É aperta la discussione generale. Ha chiesto la
parola il Consigliere Bich.
Bich (APA) Il Consigliere Tibaldi ha fatto una lunga disamina
del documento che ci ha rilasciato l'altro giorno il Commissario
straordinario del Casinò; è stato un esame critico, sono argomenti
che abbiamo già sentito in IV Commissione, che sono già rimbalzati
attraverso i "media" sull'opinione pubblica. Allora sarebbe il caso
di sentire un po' anche l'altra campana, cioè come si è visto il
documento da parte dell'Amministrazione, dopo di che facciamo il
dibattito. Premetto che il dibattito a quest'ora è come parlare
dopo le 24 ore di Le Mans.
Presidente Ringrazio il Consigliere Bich per l'intervento, però
di prassi la Presidenza cerca in qualunque momento di applicare il
Regolamento. C'è stata l'illustrazione del Consigliere proponente,
ora si apre la discussione generale; se, nell'ambito di questa, il
Governo intende intervenire, ha facoltà, altrimenti procederemo
alla chiusura della discussione generale, seguita dall'intervento
di un esponente o di più esponenti della Giunta e del
proponente.
Quindi nessuno qui intende chiudere il dibattito, però è
opportuno che si segua in modo corretto quanto prevede il
Regolamento.
Ha chiesto la parola il Consigliere Marguerettaz.
Marguerettaz (PpVA) Come aveva detto il collega Tibaldi,
ritenevamo opportuno da una parte che fosse presente l'amico Collé,
perché più di ogni altro, nel nostro gruppo, ha seguito questo
problema. Quindi le cose che mi sembra comunque giusto dire sono
quelle che ho percepito partecipando brevissimamente alle due
riunioni della IV Commissione e che dirò con beneficio
d'inventario.
La prima sensazione, confermata anche da come mi sembra si
voglia gestire questo dibattito all'interno di quest'aula, è che
c'è una posizione apparentemente di difesa dentro a questa storia
della gestione straordinaria del Casinò, da parte della Giunta e in
particolare della sua Presidenza.
Questa è una sensazione che ho avuto ieri, quando si sono
addotte giustificazioni di tipo procedurale-burocratico per
rinviare il problema, per prendere del tempo, per irritare - perché
poi è questo che si è verificato nella commissione di ieri - i
consiglieri, i commissari, e di conseguenza il Consiglio intero.
Oggi, a fronte di una risoluzione presentata evidentemente per
generare un confronto all'interno di quest'aula, si accampano
ulteriori procedure burocratiche; è uno spirito di difesa che
personalmente mi lascia delle serie perplessità sulla questione in
generale.
La seconda notazione che volevo fare, riguarda quelle cose che
mi è parso - come dicevo prima, con beneficio d'inventario - di
capire. A me è parso di capire che la gestione straordinaria
affitta dei beni da SITAV per un ammontare annuo pari al triplo, se
non al quadruplo, del valore effettivo dei beni; a me è parso di
capire - e sul quale punto il Commissario straordinario nulla ha
replicato in sede di commissione - che la gestione straordinaria ha
realizzato un contratto con la SAAV per salvaguardare l'occupazione
dei 300 dipendenti SAAV, quelli del Billia per intenderci, ma che
per questa salvaguardia dell'occupazione questo contratto prevede
una spesa per la gestione straordinaria di tre, se non di quattro
volte superiore al costo effettivo del personale SAAV.
Questo contratto avviene attraverso un termine tecnico di cui mi
sfugge il nome, ma praticamente vengono dati dei soldi per
riservare delle camere all'interno del Billia, che abbiamo scoperto
essere pressoché perennemente vuote. E qui subentra un altro
discorso: ma che compito ha questa gestione straordinaria del
Casinò? Secondo me, il fulcro di tutto il discorso è qua. Oggi
sentivo un'intervista al TG3 da parte di un rappresentante
sindacale che poneva delle domande: ma quando si romperà questo
accerchiamento, quando si procederà di nuovo ad una gara di
appalto, eccetera. Secondo me, questo è un problema successivo, non
sono qui a porre questi problemi, sono qui a porre un problema che
viene prima ed è questo: qual è il compito oggi della gestione
straordinaria? É un compito di mera amministrazione? E lasciamo
perdere la qualifica da aggiungere al termine amministrazione, se
buona o cattiva... a quello che mi è parso di capire decisamente
cattiva. Oppure è quello di mettere delle basi affinché questo
Casinò, quando sarà l'ora di ripassare questa struttura nella mano
privata, sia una struttura che interessi ancora il privato, perché
ha una clientela, ha un certo nome e un certo giro di affari. Se è
questa seconda affermazione, che a mio giudizio dovrebbe
corrispondere con il ruolo della gestione straordinaria, non ci
siamo nemmeno qui, perché non è pensabile che una gestione
straordinaria paghi delle camere per lasciarle vuote, senza che
alla medesima vengano in mente idee per promuovere la clientela del
Casinò, avendo questa grossa risorsa a disposizione.
Un'altra cosa che mi è parso di capire è che, a conti fatti, la
società SITAV sta meglio adesso di prima; ho seguito il primo
periodo della gestione del Casinò, quando il Consigliere Collé,
essendo dipendente SITAV, non poteva partecipare; adesso poi quando
c'è stata la gestione, è subentrato lui nella gestione del Casinò,
ma per quanto ricordo c'è questo maggior utile della SITAV che fa
sì che questa società, che un anno fa sembrava aver interesse che
altre società procedessero a ricorsi o che il Consiglio regionale
nell'attesa di sentenze prorogasse, perché era una proroga continua
nei confronti della società, adesso, per quanto mi è parso di
capire, la SITAV non ha assolutamente più interesse di gestire il
Casinò; è una società che ha avuto numerosi problemi, il Consiglio
di amministrazione ad un certo punto aveva deliberato di non andare
a gestioni ulteriori di case da gioco, e qui si capisce il
perché.
Un'ultima questione riguarda il personale. Sappiamo che dieci
dirigenti che erano in forza alla SITAV e alla SISER sono stati
assunti dalla gestione straordinaria; queste voci, non so quanto
attendibili, mi hanno fatto sapere che tali dirigenti, ora
dipendenti a tutti gli effetti della gestione straordinaria,
usufruiscono ancora di numerosissimi benefici da parte di SITAV.
Ora questa è una situazione che potrà essere regolare, ma per
quanto poco ne capisco io, la cosa invece non mi appare tale.
Questa la pongo come domanda e spero che alla chiusura della
discussione qualche risposta giunga.
La risoluzione che presentiamo è per far chiarezza sui seguenti
tre passaggi. Innanzitutto questa gestione va bene o va male? Ci
risponderà il Presidente, penso che dirà che andrà bene, non lo so.
Se la gestione però andasse male, bisogna trovare delle
responsabilità, e già in passato sulla questione "Casa da gioco" ci
siamo trovati in una condizione simile a questa. Le responsabilità
sono del Commissario? Se sì, cambiamolo. Se le responsabilità sono
politiche, cioè sono di coloro che devono indirizzare la politica
di questa Regione e adesso anche la politica di gestione della Casa
da gioco, che la parte politica si assuma le proprie
responsabilità. Ed è quello che chiediamo con forza con questa
risoluzione.
Presidente Ha chiesto la parola il Consigliere Florio.
Florio (VA) Ho partecipato con molto interesse alla riunione
della IV Commissione, che è sempre interessante comunque.
Devo prima di tutto sottolineare una condizione di disagio nella
quale mi sono trovato, perché credo che comunque un Consiglio
regionale, i propri organi e le commissioni tali sono, dovrebbe
sempre mantenere il rispetto di una certa forma nella condotta dei
lavori e nel modo con cui i singoli consiglieri si comportano
all'interno delle commissioni. L'impressione sgradevole che ho
ricevuto da quella riunione è stata di una sorta di tribunale, nel
quale un professionista incaricato da questo Consiglio veniva
sottoposto a giudizio in termini sovente sbrigativi e (almeno fino
a quel momento) ingiustificati. Un grosso disagio.
Sul merito, devo dire che quella riunione mi ha consentito di
venire a conoscenza di una serie di aspetti di estremo interesse,
che sono stati sintetizzati da alcuni consiglieri che mi hanno
preceduto e che sono sintetizzati nella relazione trimestrale del
dott. Arrigoni.
Credo sbagliato leggere quei dati per quello che sono
semplicemente, non capisco perché ogni volta che si parla di Casinò
ci si dimentichi di tutto quanto è venuto prima e si pretenda,
oltre a desiderarlo, cosa che credo facciamo tutti, di risolvere
quella matassa nel giro non di 4-5 anni, ma di 4-5 mesi. Quei dati,
i dati di quella relazione, sono il risultato certo di una serie di
scelte amministrative fatte dal dott. Arrigoni, fatte per conto di
questo governo, ma sono anche le conseguenze di una condizione
oggettiva nella quale quella struttura si trova e che non è
possibile fare finta che non esista. Quella è una condizione della
quale il 27 giugno si doveva tenere necessariamente conto, volendo
per decisione unanime di questo Consiglio regionale portare avanti
in modo autonomo la gestione della Casa da gioco. Allora, da una
parte non abbiamo solo i risultati della gestione di 3 mesi che
derivano dagli accordi intercorsi fra gestione straordinaria e
SITAV, ma dall'altra abbiamo anche questa condizione oggettiva.
Questa condizione oggettiva è con estrema chiarezza una
condizione che ritengo iugulatoria da parte di SITAV nei confronti
della Regione. Volenti o nolenti, questa è la lettura che io do di
questo pezzo della vicenda Casinò di questi tre mesi.
Una cosa credo che sia però opportuno puntualizzare. É opportuno
che per correttezza e completezza di informazione la Giunta informi
il Consiglio, per tempo e con sufficiente dovizia di dati, di ciò
che succede nella gestione concreta. Sarei stato contento di venire
a conoscenza del contenuto oggettivo di quegli accordi, prima di
venirne a conoscenza in quella sede particolare.
In secondo luogo, vorrei che si iniziasse subito a capire cosa
succede non nel secondo semestre, perché ci siamo dentro, e nel
secondo semestre verranno in pieno sintetizzati in quel rendiconto,
ma ciò che accadrà dal primo gennaio, perché credo sia opportuno
cominciare a porsi concretamente la possibilità di un'uscita in
positivo rispetto agli accordi che sono entrati in vigore il primo
luglio.
Per queste brevissime considerazioni credo che il testo di
questa risoluzione non possa essere votato, anche perché il primo
punto è pleonastico e il secondo, cioè l'invito a rescindere quei
contratti, significa chiudere tutto. Capisco il senso e anche la
provocazione della discussione, è giustissimo, rientra nella
funzione dell'opposizione, però un invito di questo tipo non regge,
significa chiudere domani mattina. Lo possiamo anche decidere tutti
insieme, può essere anche giusto farlo, ma dobbiamo anche tenere
presente ciò che accade: è la chiusura di tutto, non è solo il
licenziamento di 300 persone SAAV, è la chiusura della struttura
per tutti i motivi che ben sappiamo.
Non credo che questa fosse l'intenzione dell'intero Consiglio;
credo che intenzione dell'intero Consiglio sia riacquisire la
potestà sul Casinò, rompere l'accerchiamento e avvicinarsi sempre
più, tenendo presente questo obiettivo a cui bisogna tenere fede
con fermezza e serietà, a far sì che si ridiventi proprietari di
quella struttura.
Presidente Ha chiesto la parola il Consigliere Bich.
Bich (APA) Avrei preferito prendere due cucchiai di Magnesia San
Pellegrino piuttosto che fare questo intervento.
Prima di tutto perché sarebbe la cronaca di un dibattito
annunciato: interviene prima Tibaldi, poi Marguerettaz, poi Florio,
poi Bich, sono le parti politiche che vogliono intervenire, ma
penso che ci sarà anche qualcun altro che vorrà testimoniare la sua
presenza in questo dibattito, ed è l'unica cosa che non si dovrebbe
fare, perché il frutto politico che vorrebbe cogliere l'opposizione
è un frutto estremamente acerbo, non è maturo, forse non maturerà
mai. La risoluzione presentata in questi termini, cercando di
velocizzare il tutto visto che si ritiene che la "Giunta regionale
debba assumersi la totale e diretta responsabilità politica della
situazione di cui in premessa" e si invita "la Giunta regionale a
procedere alla rescissione, eccetera", non ha senso.
Siamo partiti da un altro principio, quando abbiamo discusso in
IV Commissione: avevamo di fronte una persona (mite, fra l'altro)
alla quale abbiamo posto una serie di domande, non era quella una
commissione di inchiesta, però le commissioni sono spesso non dico
dei ring, sono delle fasi di premasticazione dei problemi, e un
tipo come Florio, che ha sempre occupato la quarta figura a
sinistra nel quadro di (registrazione incomprensibile) "Il quarto
stato" e che adesso ci troviamo qui a farci un discorso
pseudoconfindustriale: "la posizione della società SITAV è un po'
iugulatoria", mi fa strabuzzare gli occhi perché solo qualche anno
fa, se in una commissione, ancorché molto modesta, ovattata nelle
sue cose, avesse avuto in mano un documento del genere sarebbe
scoppiato il finimondo.
Invece chi ha letto questo e chi conosce i fatti, nel senso che
conosce i rapporti fra la società, la Regione, e qui ce ne sono
molti, sobbalzano leggendo le cifre, ma non sobbalzano per i 600
milioni di passivo della gestione; non è quello che li fa
sobbalzare, li fanno sobbalzare le cifre intermedie che vengono
discusse. Ad esempio, come veniva rilevato, l'accordo fra SITAV e
collegate e gestione straordinaria per utilizzo di beni materiali e
immateriali, e via discorrendo. Dopo questa specie di scossa
elettrica, il Commissario è andato in commissione e ha posto delle
domande al dott. Arrigoni. Il dott. Arrigoni non conosce molto la
situazione, perché gli abbiamo chiesto:
"Dov'è il capannone manutenzione?"
"Non so...";
"Il software?"
"Ma due piccoli... "
"L'hardware?"
"Ma tre - quattro terminali..."
Era estremamente sommario, probabilmente non ha avuto ancora
modo di avere appieno la conoscenza dei luoghi, quindi ci dava
delle risposte assolutamente sommarie. Di qui, Florio, l'animosità
sgradevole che si era instaurata fra il dott. Arrigoni e la
commissione. Tutto qui. E man mano che si sgranocchiavano i
problemi, questo senso di poco gradimento aumentava, perché noi ci
siamo lasciati nel mese di giugno, quando abbiamo passato la
delibera che conferiva i poteri al Commissario straordinario, con
la storica frase: "La SITAV suonerà le sue trombe?" alla quale noi
tutti abbiamo risposto: "E noi suoneremo le nostre campane!"
Per carità, in passato loro hanno garantito la governabilità, la
continuità del Casinò, l'apertura, i proventi, eccetera, però alla
fine i ruoli sono distinti, largamente distinti.
Con questo documento le campane suonano a martello, perché non
si riesce ad individuare i contorni di alcuni accordi intercorsi.
Abbiamo chiesto anche al Commissario straordinario: "Ma chi è
responsabile di tutto questo? Chi aveva il potere di iniziativa?
Chi ha sottoscritto, esteso, eccetera?". E il Commissario
straordinario ha detto: "Io. Tutta a me la responsabilità". Questo
ha sostenuto in commissione, salvo all'ultimo minuto quando ha
detto che la documentazione non ce la dava perché non era lui il
responsabile.
Per adesso e per quanto mi riguarda, il rapporto va limitato a
questo confronto con il Commissario e noi abbiamo chiesto al
Commissario una serie di documenti, dai quali non si vede più solo
attraverso il radar cosa è successo, ma si capisce molto meglio.
Vogliamo avere i contratti, vogliamo avere una serie di
fatturazioni, l'elenco di un certo tipo di manifestazioni, una
serie di cose che ci possono dare l'esattezza dei fatti e lo
sviluppo della gestione.
Si sono rilevate però già delle incongruenze: il bar della sala
giochi, che è il "panino imburrato" del Casinò perché tutti bevono,
quindi è una fonte di guadagno, è gestito dalla SAAV, e ci è parso
strano. Alla scadenza delle concessioni abbiamo visto che c'è il
reintegro del proprietario, quindi ci sembrava possibile che questo
potesse avvenire. Magari ci saranno delle giustificazioni perché
questo non è avvenuto.
Il Billia stava in piedi fino al 1993 con 63mila presenze
all'anno, 140mila pasti all'anno, con il personale che grosso modo
c'è adesso, con le spese di personale 15-16 miliardi, ed aveva un
utile d'esercizio. Da dove lo abbiamo preso questo? Ma dalla
documentazione che c'è stata data nella lunga trattativa, siamo
andati a leggere e si desume di lì: il Billia stava in piedi, aveva
un suo utile di esercizio anche se non elevato, poi c'è stata una
caduta delle presenze dovuta a ristrutturazioni interne e ad una
serie di altri problemi connessi con la struttura, che hanno
portato in passivo anche l'esercizio del Billia, però fino ad un
certo punto è stato in attivo. Adesso qui non sono 63mila presenze,
qui sono 56 più 56, cioè nell'ipotizzabile arco annuale sono
112mila presenze che ci garantiamo no show, cioè paghiamo vuoto per
pieno. Poi ci sono una serie di altri interventi, manifestazioni,
eccetera, dove noi interveniamo, per cui si ripristina una
condizione più agevolante, più favorevole alla gestione
dell'albergo di quanto non potesse essere prima. Almeno nelle
apparenze è così, ma se non si hanno i documenti che abbiamo
chiesto non possiamo dire molto di più. Ecco perché avevo pregato
stasera caldamente le opposizioni di differire la risoluzione
almeno di un Consiglio, in modo che si potesse avere in mano tutto
e si potesse chiarire.
Certo è che quando si parla di SITAV, soprattutto in quest'aula,
è come quando nell'Ottocento si andava a parlare della Prussia a
Varsavia. Si dice che è una società aggressiva e lo abbiamo visto
che è aggressiva, perché il contenzioso giudiziario in sede civile
e amministrativa è elevatissimo, quindi c'è sempre il dubbio che la
SITAV possa essere un interlocutore molto forte e la Regione un
interlocutore molto debole, che in passato si è lasciata circondare
senza avere il corridoio di Danzica, quindi in qualche modo dover
soggiacere alle logiche aziendalistiche un po' selvagge di questa
società.
Adesso, mettendo le mani nel sacco e cercando di capire cosa
palpiamo con le mani, alcuni "svarioni" vengono fuori e sono stati
quelli che hanno detto loro. Vorrei chiarire, perché non salti
fuori su qualche giornale che qui si vogliono affamare 300 persone,
che non ho assolutamente detto questo. Però le spese di personale
che apparivano nelle gestioni precedenti erano comunque coperte da
63mila presenze, cioè molto meno di quanto viene qui; si ha quindi
l'impressione di sovrapagare in modo consistente i servizi, i beni
materiali e immateriali che ci vengono dati.
Poiché tutte queste cose possono essere valutate, perché un
software per la gestione del personale, un software per la gestione
di elenchi alfanumerici, possono essere valutati, si può procedere
alla determinazione dei costi e su quella base si pensa che si
siano stipulati dei contratti congrui e ragionevolmente
equilibrati, logicamente convenienti per l'Amministrazione. Tutto
lì.
Quindi pregherei ancora, se vogliamo sapere tutto e bene, di
rinviare al prossimo Consiglio. Questo non è possibile?
Che il Commissario straordinario se le sia tirate anche un po',
non dico di no, anche perché ha fatto delle dichiarazioni alla
stampa e alla televisione un po' strane; non conosce in effetti
molto bene la situazione, non solo nella gestione, ma anche da dove
veniamo e dove andiamo, perché dice delle cose strane. É una
persona stimabile, però non ha ancora avuto la percezione esatta
delle cose, tant'è vero che terminava il suo intervento oggi
dicendo: "Ho già più volte sollecitato il Presidente Viérin ad
accelerare i tempi, perché venga bandita una nuova gara per
assegnare la Casa da gioco ad un nuovo gestore". Siccome queste
parole sono state oggetto di discussioni infinite, e ci sono già
qui "i nuovisti" che vorrebbero una nuova gara e i tradizionalisti
che vorrebbero la prosecuzione e la conclusione della vecchia
procedura, capisco da qua che il Commissario non ha colto: tutto
qui, senza nessuna iattanza contro il dott. Arrigoni che stimo
sempre. Quello che invece mi è necessario per concludere il
giudizio è l'intera documentazione che ha chiesto la
commissione.
Non voterò la risoluzione dicendo perché, pregando invece i
proponenti di ritirarla e di rinviare questo dibattito al momento
in cui avremo la possibilità di farlo in modo compiuto e
concludente.
Presidente Ha chiesto la parola il Presidente della IV
Commissione, Consigliere Piccolo.
Piccolo (ADP-PRI-Ind) Prendo la parola non tanto come Presidente
ma in qualità di membro della Commissione sviluppo economico.
É un invito che avevo fatto già in commissione ai commissari,
quando disertavano la seduta di una commissione perché sprovvisti
della documentazione, chiarendo che la documentazione veniva
richiesta il lunedì per il giorno dopo. Ma al di là delle
considerazioni per cui la documentazione non era stata consegnata,
con lo stesso calore, chiedo ai consiglieri, di ritirare
l'argomento in discussione proprio perché ritengo la motivazione
che viene presentata in questo Consiglio da addursi soltanto alla
mancanza di documentazione che non veniva presentata ai commissari
in tempo utile. Per queste ragioni credo che oggi invece vada fatto
un invito. Sicuramente il Presidente avrà le risposte da dare ai
proponenti della risoluzione; l'invito che continuo a fare è che,
dal momento che le comunicazioni vengono date purtroppo fuori
all'esterno, rischiano di allarmare non solo i dipendenti, ma
l'intera collettività valdostana.
L'invito che faccio è quello di non drammatizzare le cose,
perché si rischia veramente che la Casa da gioco possa anche
chiudere, non credo che questo sia l'obiettivo di questo
Consiglio.
Presidente Altri che intendono intervenire? Dichiaro chiusa la
discussione generale. Ha chiesto la parola il Presidente della
Giunta, Viérin Dino.
Viérin D. (UV) Tout d'abord une question de forme: nous n'avons
pas sollicité le renvoi de la discussion de cette résolution; c'est
l'opposition qui a demandé une suspension de séance et nous, nous
étions favorables, si le problème était celui de permettre à M.
Collé d'être présent, à reporter la discussion, comme on l'a
toujours fait, afin que ceux qui présentent les initiatives
puissent les illustrer personnellement à l'Assemblée.
La suspension de séance a été demandée, l'opposition a décidé de
discuter aujourd'hui cette résolution. Or il me semble, à ce
propos, que le fait de demander un renvoi de la discussion
maintenant après que la discussion s'est déroulée, ce serait une
contradiction.
Pour ce qui est du rapport, effectivement sur la base de la loi
régionale, article 8, tous les trois mois le commissaire doit
présenter à la Région un compte rendu économique et financier
assorti d'un rapport d'activité relatif à la gestion de la maison
de jeu.
J'ai voulu rappeler ce deuxième alinéa de l'article 8, pour
souligner qu'il n'y a de la part du Gouvernement aucune volonté ni
de prendre du temps, ni de renvoyer l'examen ou la discussion ou la
présentation des documents concernant l'activité de la maison de
jeu de Saint-Vincent, tant il est vrai que, dès que le Gouvernement
a reçu ce rapport, nous l'avons tout de suite transmis à la
Présidence du Conseil et à la 4ème commission. De même, nous sommes
tout à fait d'accord, c'est un droit - ce n'est pas une gentillesse
de la part du Gouvernement - un droit des conseillers, de la
commission, de ceux qui le désirent, d'obtenir toutes les données
nécessaires.
Pour ce qui est de la discussion qu'il y a eu au sein de la 4ème
commission, je pense qu'il ne faut pas mettre cela sur le plan d'un
manque de volonté de la part du Gouvernement, mais - comme il l'a
été suffisamment souligné - c'est l'interprétation des articles 8
et 9 de la loi, tant il est vrai qu'aujourd'hui même le Président
de la 4ème commission a adressé à la Présidence une requête de
données que nous mettrons aussitôt à la disposition de la
Commission, pour qu'elle puisse ouvrir toutes les données
nécessaires.
Sur les données, par la suite, on pourra confronter les
remarques qui ont été formulées par M. Tibaldi, on pourra vérifier
le bien-fondé des données dont on dispose, des données qui ont été
fournies par la gestion extraordinaire. Je pense qu'au sein de la
commission, et en présence des responsables des différents services
de l'Administration, on pourra procéder à cette confrontation et à
cette vérification. Cela pour souligner donc qu'il n'y a ni une
tentative de renvoi, de prendre du temps, ni de défense. Nous
sommes ici à nous confronter sur un thème que nous estimons tous
très important.
Mais pour exprimer un avis sur ce premier rapport qui nous a été
présenté par la gestion extraordinaire, je pense qu'il est
nécessaire de réaffirmer les objectifs de cette gestion
extraordinaire. Là, force nous est de souligner un aspect
important: tout d'abord que l'institution de la gestion
extraordinaire n'a pas été un fait ordinaire, cette gestion s'est
insérée après une période, au moins 40 ans ou plus, de gestion
SITAV, et l'institution de cette gestion extraordinaire a été
décidée par cette Assemblée, afin de sortir d'une condition
d'infériorité qui s'était créée au cours de ces années et qui avait
mis la maison de jeu de Saint-Vincent dans cette position
subalterne par rapport aux anciens gestionnaires; qu'il est donc
nécessaire de mesurer le temps pour sortir de cette position
d'infériorité non pas à un mois, mais à des périodes plus longues;
qu'il s'agit seulement de quelques mois de gestion extraordinaire
et qu'il faut également considérer que nous sommes rentrés dans nos
propriétés le premier juillet et que jusqu'au 30 du mois de juin
nous n'étions pas là. Et donc, assurer une continuité de gestion à
partir du premier de juillet, en prenant possession de la Maison de
jeu exactement le premier du mois de juillet.
Cela pour dire que les objectifs de la gestion extraordinaire
sont essentiellement trois, avec une considération finale par
laquelle je terminerai mon intervention.
Tout d'abord, celle que nous avons tous sollicité - je me
rappelle les motions et les résolutions présentées par
l'opposition, les discussions que nous avons faites ici au sein de
cette Assemblée, les perplexités, la continuité, les emplois -: il
faut sauvegarder le bien principal que représente la maison de jeu:
les banques de données; donc, de ce point de vue, les premiers
objectifs étaient la continuité de l'exercice de la maison de jeu
et la sauvegarde des emplois. Et c'est sur la base de ces
orientations politiques que le commissaire, la gestion
extraordinaire, a signé des conventions avec SITAV et avec SAAV: il
l'a fait sur la base d'une délibération du Conseil régional, la
délibération de juin 1994 où l'on avait décidé d'instituer cette
gestion extraordinaire, d'établir quelles en étaient les fonctions,
les pouvoirs.
Je veux faire un pas en arrière à nouveau, au moment où l'on
avait discuté de la loi portant institution de cette gestion; on
avait beaucoup insisté, et il y avait eu même une modification lors
de la discussion au sein de la commission et l'on avait souligné
ici, au Conseil, qu'il fallait en tout cas tenir séparées les deux
choses, que oui, la Région instituait cette gestion extraordinaire,
mais que par la suite ce serait quelque chose qui avait une
autonomie du point de vue fonctionnel, du point de vue
opérationnel, du point de vue de la gestion. Et c'est sur la base
de ces principes que le 2 du mois de juin on avait établi le point
2 de cette délibération: "Stipulare convenzioni in ordine alla
disponibilità di beni mobili, immobili, immobilizzazioni materiali
e immateriali e in ordine allo svolgimento dei processi aziendali,
qualora vengano ritenuti funzionalmente connessi all'esercizio
della Casa da gioco".
Il y a donc eu des accords qui ont été signés par la gestion
extraordinaire, par le commissaire, avec SAAV et avec SITAV, afin
d'assurer la réalisation de ce premier objectif.
Il s'agit évidemment d'accords qui ont été signés sur la base,
tout d'abord, d'une condition fondamentale qu'il est important de
souligner: en attendant de pouvoir acheter les propriétés. Parce
que si on a fait des accords, ce ne sont pas des accords à temps
indéterminé, ce sont des accords qui tiennent compte du fait qu'on
n'était pas à même tout de suite de clore cette négociation pour
l'achat des propriétés, parce que c'est bien là l'objectif
fondamental, ce ne sont pas les accords, c'est réussir à sortir de
cette impasse, en achetant ces propriétés, et nous étions déjà
prêts.
Maintenant il y a eu le changement gestionnaire des responsables
de la société; j'aurai, les jours prochains, une rencontre avec les
nouveaux responsables, nous les sollicitons. Donc c'était sur cette
prémisse, que les accords ont été signés; des accords qui, de plus,
ont été signés pour une durée déterminée, jusqu'au 31 décembre 1994
- du moins pour ce qui concerne SITAV, pour ce qui concerne le
problème du personnel SAAV c'est une autre chose - et avec la
nécessité, sur la base des considérations qui ont été exprimées, de
revoir ces accords à compter du premier de janvier 1995. Parce que
ce premier objectif doit être relié avec le deuxième objectif de la
gestion extraordinaire, qui est celui de l'autonomie de la maison
de jeu, à savoir qu'il faut utiliser cette période pour rendre la
maison de jeu pleinement autonome par rapport à tous les liens qui
s'étaient créés au cours de ces 40 années. Et là également, il est
difficile aujourd'hui de faire des comparaisons, parce qu'on paie
certaines conditions, et surtout la période au cours de laquelle
ces accords ont été pris. Mais aujourd'hui, faire simplement une
comparaison entre la gestion actuelle du Billia, SAAV, avec la
gestion précédente où il avait une seule société qui gérait le
tout, et il y avait donc des accords internes, et il y avait donc
tout ce que nous sommes aujourd'hui obligés de payer en tant que
services, que nous considérons fonctionnel pour la maison de jeu en
tant que telle, parce que l'atout du casino de Saint-Vincent est
représenté par le fait que cette maison de jeu peut mettre à la
disposition de ses clients un hôtel; il est difficile de faire ces
comparaisons si nous n'approfondissons pas ces différents
aspects.
En tout cas, le deuxième objectif est celui de l'autonomie et
nous travaillons dans ce sens et nous avons déjà sollicité la
gestion extraordinaire, pour qu'elle procède dans cette direction;
nous avons obtenu des premiers résultats, par exemple: le logo a
été déposé et il n'y aura plus besoin d'utiliser un logo précédent,
parce que nous disposons maintenant d'un logo de la maison de jeu.
De même, le problème des logiciels, qui n'est pas simplement un
problème de système opérationnel, mais concerne les banques de
données et tous les systèmes pour faire fonctionner les systèmes
informatisés qui réglementent les jeux. Là également, nous
sollicitons l'achat de la part de la gestion extraordinaire des
logiciels SITAV, une étude de faisabilité préliminaire a même été
effectuée afin de ne plus payer la location de ces logiciels, pour
que la maison de jeu ait un logiciel autonome.
De même, le problème soulevé par M. Bich, un problème que je
considère comme important, des deux bars et du Club 33: à partir du
premier janvier 1995 il y aura une gestion directe de la part de la
maison de jeu de ces activités, parce que maintenant les conditions
sont remplies pour pouvoir exercer directement ces fonctions et
nous avons le temps de penser au passage du personnel nécessaire,
personnel qui relève actuellement de la gestion SAAV.
Continuité, sauvegarde des emplois, autonomie: résultat? Là, je
me permets, pour ce qui est de ce premier trimestre, de dire que
nous avons une clé de lecture différente des résultats, parce que
si nous comparons les recettes qui nous ont été versées tous les
dix jours par la gestion extraordinaire, si nous considérons
l'épargne sur les frais ou les moindres frais que nous avons
soutenus, de ce point de vue nous pouvons, sans triomphalisme,
porter un jugement positif sur cette première expérience, et nous
sommes disposés - données à l'appui - à le démontrer, si l'on veut
considérer globalement tous les différents aspects.
Il y a un problème, et c'est le troisième objectif, celui du
développement de la maison de jeu, parce que nous nous rendons
compte qu'il y a une différence entre l'évolution des jeux
américains et l'évolution des jeux traditionnels. C'est un problème
sérieux, mais là également nous ne pouvons pas imputer les
résultats de la gestion précédente uniquement à la gestion
extraordinaire, après 4 mois; c'est un objectif que nous nous
sommes posés et nous serons à même, parce que nous avons sollicité
là encore, en tant qu'orientation, la gestion extraordinaire à
procéder dans cette direction; nous serons à même, avant de la fin
de l'année, de présenter un plan quadriennal de développement de la
maison de jeu, susceptible de répondre à toutes ces exigences,
parce que le résultat final de tout étant quoi? Une maison de jeu
qui donne des résultats, qui continue dans son activité, qui soit
donc à même de donner un pouvoir contractuel à l'Administration
régionale au moment où l'on devra discuter de la future convention.
Et c'est là l'objectif fondamental.
Aussi, je me réjouis du fait que l'on discute, que l'on
approfondisse ce thème, mais j'espère qu'on aura tous les mêmes
objectifs, à savoir renforcer ce pouvoir contractuel de
l'Administration régionale. Je ne voudrais pas qu'en voulant à tout
prix "délégitimer" la gestion extraordinaire, l'on obtienne le
résultat contraire et que nous nous présentions, au moment de la
discussion du renouvellement d'une future convention, sans
défense.
Alors, là oui que nous aurons fait un mauvais chemin et nous
n'aurons pas obtenu le résultat pour lequel tout le Conseil
régional avait souhaité l'institution de cette gestion
extraordinaire.
C'est pour toutes ces raisons que nous ne pouvons voter la
résolution qui a été présentée et donc nous nous exprimerons contre
cette même résolution, du fait que nous ne la partageons pas et que
nous avons suffisamment d'éléments pour démontrer que les
affirmations qui sont ici reportées ne correspondent pas à la
réalité. Et surtout que finalement, même du point de vue de ce
qu'on sollicite en tant qu'acte du Conseil, prendre ce qui est
inscrit ici ce serait dire: "fermons le casino demain matin".
Si dà atto che, dalle ore 20,41, riassume la Presidenza il
Presidente Stévenin.
Presidente Ha chiesto la parola il Consigliere Tibaldi.
Tibaldi (LN) Per dichiarazione di voto. Penso che questo
dibattito sia servito, breve, contenuto, ma è servito.
(...ilarità dell'assemblea...)
... breve, nel senso che pensavo intervenissero più forze
politiche. Evidentemente hanno delegato singoli personaggi o
autorità a rappresentarli.
É servito per chiarire le posizioni in merito a questo
documento. Evidentemente le posizioni di minoranza sono differenti,
e di molto, da quelle espresse e da una parte della maggioranza e
dallo stesso Presidente della Giunta.
Penso che il tempo cancelli facilmente i comportamenti e le
dichiarazioni che si fanno e che sono state in quest'aula. É vero,
quando si parla di casinò, monta l'euforia, diverse persone (fra
cui il sottoscritto) si caricano per affrontare in maniera più
dettagliata e naturalmente per il buon fine di quella che è
l'esperienza regionale in materia di case da gioco e per la stessa
gestione della Casa da gioco, al fine di cercare di dare il meglio
del contributo e politico e amministrativo.
Dico che il tempo cancella perché la sindrome del casinò non è
presente solo in questa legislatura e in certe persone, ma qualcuno
l'ha già vissuta precedentemente, forse qualche suo collega non si
ricorda (mi riferisco a Florio) i salti mortali che venivano fatti
su quella poltrona quando si parlava di Casa da gioco e quali
grosse responsabilità venivano addebitate o quali zone d'ombra
venivano create attorno alla Casa da gioco. Cosa che adesso è
largamente accettata, condivisa, anche quando ci troviamo di fronte
ad una gestione che fa drizzare i capelli. Quindi probabilmente il
passato per qualcuno ha insegnato poco o conviene dimenticarlo.
D'altro canto il tempo cancella anche per chi in commissione
faceva ancora ieri la parte del Pubblico Ministero e che aveva
convenienza, per determinate ragioni forse, a tenere una certa
linea, e oggi si scaglia su questo documento. Per carità, è un
documento in cui si chiedono cose precise, o meglio si invita
perché la risoluzione tende ad invitare e ad esprimere un punto di
vista.
Alcune precisazioni però ritengo di doverle fare. La prima, sia
nei confronti di quanto detto da Florio sia nei confronti della
conclusione data dal Presidente, rescindere non significa chiudere,
rescindere vuol dire riacquistare quella dignità che la Regione sta
perdendo, vuol dire ristabilire condizioni di equità che
assolutamente ora non ci sono, vuol dire acquisire quella forza
contrattuale che un domani ci servirà quando questa Casa da gioco
verrà riconsegnata al privato o alla società privata, che sarà in
grado per condizioni di affidabilità e di trasparenza del suo
azionariato a portarla avanti decorosamente.
Non sono però d'accordo sul fatto che ci sia questa improvvisa
ed ampia disponibilità a fornire documenti; non sono d'accordo
perché fino a ieri c'era il muro, caro Presidente, e questo muro lo
abbiamo vissuto in commissione, perché se non succedeva il
putiferio che è successo oggi non ci sarebbe questa ampia
disponibilità. Qui la trasparenza è predicata ma non esiste, anche
se la Presidenza del Consiglio si adopera notevolmente per fare
convegni sul palazzo trasparente; ma il palazzo non è ancora
trasparente, e questo non è un episodio isolato, lo abbiamo già
vissuto più volte non solo io, ma diversi miei colleghi di
minoranza.
Nessuno mette in dubbio gli obiettivi di quella che è la
gestione straordinaria regionale, tant'è che il 2 giugno 1994
abbiamo votato anche noi: la continuità, la salvaguardia
occupazionale, l'autonomia gestionale; mi ricordo che c'è stato un
voto unanime, come si ricorderanno il Presidente e gli altri
consiglieri, era necessario addivenire a questa soluzione. Però una
cosa sono gli obiettivi, una cosa sono gli strumenti che si
utilizzano per perseguire questi obiettivi; e oggi, quando
verifichiamo la compatibilità di questi strumenti, ci rendiamo
conto che ci sono delle discrasie, e qui si può intervenire, anzi
secondo me si deve intervenire per correggerle e non accettarle con
dichiarazioni subdole e assolutamente fuori luogo.
Per questo che mi sembra sia emersa una visione un po'
semplicistica e ottimistica di questo primo dato sulla gestione
straordinaria, che si riferisce al primo trimestre: un giudizio
positivo del Presidente della Giunta di questa prima esperienza, di
questo primo risultato.
Io assolutamente non posso condividerlo e a nome mio e del
gruppo mi dissocio completamente. Non si tratta qui di addossare
responsabilità a Tizio o a Caio, magari al Commissario Arrigoni che
è un mero esecutore, che è una persona mite, una persona che ha
cercato di dare la sua massima disponibilità anche in commissione,
però essendo in possesso di informazioni sommarie non è riuscito a
soddisfare le esigenze (legittime) di una commissione che non è
assolutamente un tribunale, ma fa forse il suo lavoro in maniera
più doverosa e compiuta di altre commissioni.
Quindi respingo anche il fatto che il potere contrattuale della
Regione diminuisca se venga delegittimata la gestione straordinaria
regionale, perché qui non si vuole assolutamente con questo
documento delegittimare la gestione, ma si vuole tutelarla: cosa
che la Giunta regionale non mi risulta abbia fatto. Aggiungo che
stiamo corrodendo il potere contrattuale della Regione, quando
dovremmo consegnare quanto prima la Casa da gioco ai privati.
Probabilmente vedo la visione della gestione poliedrica, sono al
polo opposto, naturalmente il Presidente e la maggioranza hanno il
loro punto di vista; io purtroppo o per fortuna colgo altri
aspetti, che non ritengo assolutamente così ottimistici e positivi
come sono rilevati da questo dibattito.
La situazione che ne emerge non è assolutamente cristallina, ci
dissociamo, non ritiriamo la risoluzione, prenderemo atto del voto
che verrà espresso da questa assemblea.
Presidente Pongo in votazione la risoluzione in oggetto.
Presenti: 31
Votanti: 29
Favorevoli: 5
Contrari: 24
Astenuti: 2 (Bavastro e Bich)
Il Consiglio non approva
