Classificazione
(Nessuna classificazione presente)


Trascrizione informale del dibattito dell'aula
Oggetto del Consiglio n. 56 del 27 febbraio 1973 - Resoconto
OGGETTO N. 56/73 - Situazione della Società Nazionale "Cogne"
assorbita nel complesso EGAM. (Approvazione di Mozione)
Manganoni (P.C.I.)
- I guai che sta attraversando la
Società Montedison a partecipazione statale sono stati portati a
conoscenza dell'opinione pubblica dalla stampa italiana.
La Montedison è un colosso con stabilimenti in tutta Italia. È
nata dalla fusione della Montecatini e della Edison che ai prodotti
chimici e alle fibre sintetiche si interessa di molteplici altre
attività, dalla metalmeccanica, all'industria alimentare, dai
prodotti farmaceutici ai grandi magazzini di vendita al
dettaglio.
Improvvisamente ne viene denunciata la situazione fallimentare
che si accumulava da anni, deficit spaventosi, per tirare avanti
vengono richiesti i finanziamenti allo Stato ed occorrono 280
miliardi di lire per rimettere in senso la barca.
Lo Stato nicchia, non caccia fuori i miliardi come se si
trattasse di noccioline, che cosa fanno i dirigenti della
Montedison? Ti preparano un piano di ristrutturazione, questa
parola nella bocca degli alti Dirigenti significa chiusura delle
fabbriche ed infatti diversi stabilimenti vengono chiusi e migliaia
di operai licenziati. Quali sono le ragioni che hanno portato la
Montedison in questa situazione disastrosa? Le ragioni sono
diverse, ma fra le principali vi sono gli investimenti sbagliati,
la cattiva amministrazione, i gravi errori tecnici.
Si citano casi di miliardi investiti in frigoriferi che poi non
servono, di macchine smontate a Susa e Rivarolo caricate sui
camion, fatte girare per tutto il Piemonte e riportate negli
stabilimenti in cui erano state smontate.
Trascuratezze ed incompetenze, madornali errori dei Dirigenti,
raccomandati di ferro dei vari Ministri o personalità governative,
vengono pagati questi gravi errori come al solito dai lavoratori
con i licenziamenti. Loro, i responsabili non pagano, le poltrone
continuano a tenersele con relativi e lautissimi stipendi, e se per
caso le enormità di cui si sono resi responsabili li costringessero
ad andarsene, percepiscono liquidazioni favolose di decine ed anche
di centinaia di milioni ed un'altra poltrona verrà loro
immancabilmente offerta in qualche altra azienda con finanziamento
statale ove indisturbati continueranno a mandare a rotoli le
industrie, a percepire stipendi favolosi, a dilapidare il denaro
pubblico, a chiudere le fabbriche e a licenziare gli operai.
Questa tragedia della Montedison e di altre aziende, tragedia
per gli operai, si intende, dovrebbe far riflettere non solo il
lavoratore della Cogne, le solite vittime, ma le autorità
regionali, gli esponenti politici. È inutile ripetere che la Cogne
costituisce la spina dorsale dell'economia valdostana e che le
vicende della Cogne sono simili a quelle della Montedison, fatte
naturalmente le dovute proporzioni. La Cogne continua ad accumulare
deficit ammontanti a decine di miliardi all'anno dovuti, almeno in
parte, ad investimenti sbagliati, incompetenze, errori tecnici da
parte dei Dirigenti, vedi le documentate denunce contenute nello
studio pubblicato dal Consiglio di Fabbrica sulla smobilitazione
industriale in Valle d'Aosta.
Anche la Cogne acquista costosissimi impianti che poi non
possono essere utilizzati, od utilizzati solo in parte, anche i
Dirigenti mandano a spasso gli acciai sui camions in mezza Italia,
ad Aosta o Scafati, vicino a Napoli, poi ritorno da Scafati ad
Aosta, da Aosta a Vittuone (Vittuone è nei pressi di Milano), poi
da Vittuone di nuovo ad Aosta e poi nuovamente a Vittuone.
Il numero delle assunzioni dei Dirigenti lautamente pagati
aumenta; il numero degli operai occupati diminuisce, 1500 operai in
meno negli ultimi 15 anni, le promesse di finanziamento da parte
del Governo di Roma continuano a rimanere promesse, anche la Cogne
è stata assorbita da un nuovo carrozzone del sottobosco governativo
denominato EGAM, che dovrebbe interessare solamente le industrie
minerarie mentre in realtà ha raggruppato aziende fallimentari
conglobanti attività di ogni genere, non escluse le compagnie di
turismo con rami di attività in Africa, vedi intervista di Einaudi
dall'"Espresso".
C'è da chiedersi fino a quando potrà durare una amministrazione
tanto allegra quanto irresponsabile?
Oggi il tracollo della Montedison ha portato i nodi al pettine e
i madornali errori di Dirigenti irresponsabili vengono duramente
pagati dagli operai.
Chi può escludere che la stessa sorte non sia riservata
all'EGAM? di cui fa parte e che naviga sulla rotta del tutto simile
a quella percorsa dalla Montedison?
E se domani per sanare le profonde falle dei bilanci dell'EGAM,
la Cogne venisse classificata ramo secco da staccare dalla pianta e
giacciono manifesti non pochi sintomi che adesso poi vi citerò,
come oggi avviene nella Montedison quali terribili responsabilità
ricadrebbero sulle spalle non già degli irresponsabili dirigenti
dell'Azienda ma dei responsabili politici, amministrativi e
sindacali della Regione per non aver aperto gli occhi in tempo
anziché aspettare che la crisi galoppante nella sua corsa raggiunga
il baratro?
Sarebbe troppo comodo trovare il colpevole identificandolo con
il lavoratore che getta, nel gettare sul lastrico! Abbiamo il
diritto ed il dovere di chiedere che il denaro dello Stato, cioè i
nostri soldi, vengano spesi con più intelligenza, con più
oculatezza, con più competenza.
Le tragiche vicende della Montedison devono suonare come
campanello di allarme per il futuro della Cogne.
Ho presentato questa mozione circa un mese fa, il 24 gennaio, da
allora si sono verificati dei fatti nuovi - e qui riferendosi anche
alla relazione del Presidente della Giunta nella seduta del
Consiglio del 30 ottobre del 1972, sui finanziamenti all'EGAM -
chiedo alla Giunta se non giudica opportuno svolgere i necessari
accertamenti ed ottenere sufficienti garanzie affinché non si
verifichi per la Cogne ciò che oggi avviene, come ho detto sopra,
per gli stabilimenti della Montedison.
E vi ho detto sopra che già oggi ci sono i sintomi della fine
che forse vorrebbero fare alla Cogne, e vi cito alcuni dati:
nella riunione che l'Amministrazione regionale con i Sindacati
ha avuto alcuni mesi fa, anzi il 24.3.1972, nell'incontro nel
palazzo regionale con l'Avv. Einaudi, Presidente dell'EGAM, alla
presenza del Presidente della Giunta, Dujany, dei membri della
Commissione regionale dell'Industria e Commercio, dei
rappresentanti sindacali del Consiglio di Fabbrica, l'Avv. Einaudi
- e qui attiro l'attenzione del Consiglio - attorniato dell'Ing.
Rolla e tutti i Dirigenti della Cogne, dichiarava testualmente -
osservate:
"Se verranno spesi da parte dell'EGAM, dei soldi
sugli acciai speciali questi verranno spesi alla Cogne, una cosa è
certa in Italia gli acciai speciali li fa la Cogne" -
affermazione di Einaudi un anno fa; bene se voi prendete i giornali
di questi giorni - e questo mi pare che sia La Stampa, comunque un
giornale, accordi per produrre super-leghe in Italia, l'industria
italo-americana sorgerà in Campania, in Campania presso Scafati,
pare, dove c'è già un piccolo stabilimento Cogne che serve da scusa
per portare a spasso gli acciai in Italia, gli acciai della Cogne,
io ho citato prima, è prevista l'installazione di un nuovo
stabilimento non solo per la produzione delle super-leghe, ma per
la produzione di acciai speciali.
Ora, cosa avviene? Lo stabilimento Cogne dispone in genere di
attrezzature e impianti superati, il nuovo impianto che, in base a
queste dichiarazioni, avverrà a Scafati in Campania, naturalmente
sarà dotato di macchinario e di impianti modernissimi, ed allora
che cosa succederà? Naturalmente là si producono gli acciai
speciali, come si producono qui, il costo sarà naturalmente
inferiore per il fatto degli impianti moderni e aggiornati
tecnologicamente ecc. ed allora la Cogne di Aosta nel carrozzone
dell'EGAM può anche diventare un ramo secco.
Ora io mi chiedo: Einaudi che il 24 marzo del 1972 affermava
"
gli acciai speciali si faranno alla Cogne e solo alla
Cogne
" a un anno di distanza l'Avv. Einaudi firma un accordo
con delle Società italo-americane per impiantare un nuovo
stabilimento di acciai speciali in Campania.
Ora io mi dico: questo Signore prende il Presidente della
Giunta, i Consiglieri, gli Amministratori regionali, i Sindacati,
Consiglio di Fabbrica ecc. la Valle d'Aosta li prende per che cosa?
Ad un anno di distanza non solo dimentica completamente le sue
affermazioni ma fa delle affermazioni diametralmente opposte a
quelle che aveva fatto allora.
Quindi questo per me è un problema molto grave, vi dirò, il
Consiglio di Fabbrica ha cercato degli incontri, senonché l'Avv.
Einaudi per il Consiglio di Fabbrica non è reperibile.
Ora io mi chiedo: può l'Amministrazione regionale, anzi, dico,
deve l'Amministrazione regionale, la Giunta, il Presidente, il
Consiglio, chiedere un incontro con questo Signore? E ricordargli
le sue affermazioni del 1972 e le sue dichiarazioni alla stampa,
chiedergli, beh qui giochiamo ai birilli? Questa è una domanda che
io pongo alla Giunta, non solo una domanda ma io chiedo un impegno
in modo che questo incontro avvenga quanto prima e le cose vengano
chiarite; questo per quanto riguardava la mia interpellanza, no la
mia mozione.
Ora si sono verificati in questi giorni altri fatti nuovi; c'è
stato da parte della Cogne, dei Dirigenti della Cogne, delle
rappresaglie nei confronti dei lavoratori. Rappresaglie
estremamente incresciose, tendenti da parte della Direzione a
limitare il diritto di sciopero. Il Presidente della Giunta ha
ricevuto una delegazione dei lavoratori della Cogne, ha assicurato
il suo intervento e posso dargliene atto, che forse il suo
intervento è servito, perché dopo alcuni giorni queste rappresaglie
hanno cessato. Non solo, comunque se il Presidente lo giudicherà
opportuno fare brevemente una relazione sull'intervento, parliamo
di questo fatto no? Io ne sarei ben lieto. Ma vi è un fatto nuovo:
il Consiglio di Fabbrica si è riunito - io chiedo scusa se qui tiro
assieme tutti questi problemi, comunque sono tutti problemi della
Cogne connessi che non ho potuto citare allora sulla mozione,
perché non si erano ancora verificati - allora, il Consiglio di
Fabbrica della Nazionale Cogne, di cui faccio parte, mi pregava
oltre a questi fatti che io ho denunciato, a queste domande che io
ho posto, e a questi impegni che io ho chiesto alla Giunta di
assumersi. Problemi che ho discusso col Consiglio di Fabbrica che è
pienamente d'accordo su questo, anzi, in parte ne sono stato
sollecitato dal Consiglio di Fabbrica, che è pienamente d'accordo
su questo. Dicevo, il Consiglio mi pregava di presentare questo
ordine del giorno che, dato che è stato stilato solamente ieri
sera, e non è stato possibile far pervenire ieri da parte del
Consiglio di Fabbrica a tutti i Capigruppo. Il Consiglio di
Fabbrica mi ha pregato di distribuirlo ai Capigruppo, cioè che ho
fatto questa mattina; pertanto io non è che lo presenti a nome mi.
Questo ordine del giorno io lo presento a nome del Consiglio di
Fabbrica, cioè come Consigliere regionale, facendomi portavoce del
Consiglio di Fabbrica. E a questo ordine del giorno, non so se vuol
darne lettura il Presidente, io gliel'ho dato, oppure se vuole che
ne dia lettura io adesso.
Montesano (P.S.D.I.)
- No, lo legge Lei.
Manganoni (P.C.I.)
-
"Il Consiglio regionale della
Valle d'Aosta, riunito in sessione ordinaria nei giorni 27 e 28
febbraio 1973;
A conoscenza della lunga e dura lotta in corso da parte dei
lavoratori per ottenere il rinnovo dei loro contratti nazionali di
lavoro e delle richieste degli stessi presentate tramite le
Organizzazioni Sindacali
;
Mentre esprime la propria solidarietà ai Lavoratori ed il
proprio consenso alle richieste avanzate in quanto tendenti a
migliorare le condizioni di vita e di lavoro della classe
lavoratrice;
Condanna il grave atteggiamento del padronato pubblico e
privato sia per quanto riguarda la repressione antisindacale
all'interno delle aziende che per le contro richieste da esso poste
che, se accettate, oltre a metter in forse tutta la politica
contrattuale del sindacato e del movimento dei lavoratori, farebbe
ricadere sull'intera collettività gli oneri dei rinnovi
contrattuali;
(qui è il problema della fiscalizzazione dei contributi)
Auspica che l'intervento del competente Ministero del Lavoro,
il quale deve prendere decisa posizione per poter aprire concrete
trattative tra le parti, porti alla conclusione delle vertenze in
corso;
Impegna la Giunta regionale ad esprimere il pensiero del
Consiglio regionale al Governo italiano e a indire a breve
scadenza, un incontro del Consiglio regionale con i Sindacati e il
movimento dei lavoratori affinché vengano dibattuti i reali motivi
delle lotte in corso, affinché tutta l'opinione pubblica sia a
conoscenza dei motivi che costringono i lavoratori a dure lotte e
sacrifici".
Penso che l'ultimo comma, forse, ha bisogno di una piccola
spiegazione. Noi vediamo nelle altre Regioni d'Italia, che quando
vi sono dei problemi gravi che sorgono in seno a degli stabilimenti
che costituiscono gran parte delle attività o dell'economia della
Regione o della Provincia o del Comune gli Amministratori sia
comunali, sia provinciali che regionali, si incontrano con i
rappresentanti dei lavoratori per esaminare assieme le possibilità
o le vie da seguire per risolvere questi problemi. Pertanto, la
richiesta del Consiglio regionale, comunque non ha importanza, con
i Sindacati e il movimento dei lavoratori dovrebbero avere il
carattere che rivestono questi incontri che avvengono nel resto
dell'Italia. E questa è una precisazione dell'ultimo comma.
Quindi io chiederei, oltre al fatto che io aspetto una risposta
su tutti i punti che io ho posto alla Giunta sul grave problema,
sulla situazione che sta attraverso la Cogne, sulla posizione
dell'EGAM, ecc. dopo la valutazione di questo ordine del
giorno.
Montesano (P.S.D.I.)
- C'è prima la mozione da
votare.
Manganoni (P.C.I.)
- Sì prima votiamo la mozione.
Montesano (P.S.D.I.)
- La parola al Consigliere
Andrione.
Andrione (U.V.)
- Devo dichiarare anche a nome del mio
Gruppo, che nella sostanza concordiamo pienamente con quanto
Manganoni ha detto e che siamo coscienti che da qualche tempo a
questa parte c'è una precisa politica per ridurre la Cogne al rango
di ferriera. Ferriera che deve servire all'EGAM come ricatto per
continuare ad ottenere dei finanziamenti pubblici con il sistema
del fondo di rotazione che è stato giustamente definito da Zaffulli
sul Corriere della Sera "Produzione di fumo", produzione di fumo
che però produce denaro per certi amministratori in un giro in cui
gli attivi non vengono mai denunciati e vengono denunciati soltanto
i passivi che devono poi essere pagati dallo Stato o da altri Enti
Pubblici.
Evidentemente siamo favorevoli alla sostanza di quanto ha detto
Manganoni, ma su quanto riguarda questo ordine del giorno io vorrei
chiedere a Manganoni, per andare più a fondo nella discussione e
per mettere anche altre cose che non siano semplicemente queste
affermazioni di pura natura sindacale, se è possibile, se lui è
d'accordo, che si studi un testo comune e che possa essere
accettato da tutti, perché secondo noi questo ordine del giorno
concerne soltanto un aspetto della vicenda, un aspetto che è di
estrema importanza ma che in realtà serve ad un certo momento certe
posizioni di amministratori di beni pubblici che sfruttano la forza
sindacale per mantenere i livelli occupazionali che sono produttori
di passivi che poi devono essere pagati dall'operatore pubblico,
per cui io farei questa proposta, anche per il fatto che chiedendo
scusa ai Presidenti e colleghi mi devo assentare per qualche tempo,
farei la proposta che questo ordine del giorno venga discusso dai
vari Gruppi e che gli vengano apportate quelle correzioni che
permettano questo studio, una votazione unanime.
Pedrini (P.L.I.)
- Io vorrei soltanto associarmi in pieno
a quanto ha detto il Consigliere Andrione.
Montesano (P.S.D.I.)
- Altri che chiedono la parola?
Assessore Chantel.
Chantel
(P.S.I.)
- Quale Capogruppo del Partito
Socialista aderiamo a quest'ordine del giorno, chiedendo
eventualmente che venga allargato, vero, a difesa ulteriore dei
lavoratori. Siamo tutti d'accordo oramai del problema della Cogne.
In questo Consiglio credo che dai dieci anni a questa parte non si
è fatto altro che votazioni. Votazioni che purtroppo che hanno
ottenuto un esito molto relativo in quanto, ripeto, l'emorragia
permanente della Nazionale Cogne la conosciamo tutti, basterebbe
portare i dati della diminuzione progressiva dei lavoratori per cui
le poche assunzioni avvenute non compensano, non hanno certamente
compensato l'emorragia rappresentata dai vecchi, dagli anziani e
dai malati che se ne vanno dalla Cogne.
Né la costituzione a Verrès dei nuovi impianti sono in grado di
pagare l'emorragia che viene ad Aosta nello Stabilimento, perciò
una posizione, io ritengo che il Consiglio Valle debba prenderla,
sia verso la Società Cogne e sia in appoggio dei lavoratori, ma in
modo particolare tutta la Valle d'Aosta. Perché bisogna che un
certo ceto, che non è quello dei lavoratori, non dimentichino che
il giorno che dovessero ulteriormente diminuire le buste-paga,
pagheranno i lavoratori. Ma prima di pagare saranno proprio quelli
che hanno attività terziarie perché i lavoratori, bene o male, o
qui o altrove, del lavoro riuscirebbero a trovarne. Le attività
terziarie e l'economia della Valle andrebbe a catafascio per tutti,
e questo credo sia un argomento, oltre alla posizione umana di chi
ha del lavoro, una famiglia, che ha diritto di mantenerla e farla
vivere, sia proprio questa condizione per cui, purtroppo, i
rappresentanti di questo ceto terziario ci pensano troppo poco a
questa situazione.
Ad ogni modo noi socialisti, siamo pronti ad appoggiare quanto
portato all'ordine del giorno dei Comunisti e siamo pronti ad
appoggiarlo e a fare, accettare, questo ordine del giorno e caso
mai ampliarlo.
Mappelli (D.C.)
- È evidente che il problema della
Nazionale Cogne è un problema che ha più sfumature ed è pur vero
che in questo momento i lavoratori si stanno battendo qui ad Aosta
nel settore siderurgico per il rinnovo contrattuale, però è
altrettanto vero che questo problema, e specificatamente il
problema della siderurgia di Aosta non può essere nel modo più
assoluto, non può essere staccato da quella che è l'attività
mineraria della Valle d'Aosta.
Pertanto concordo in pieno con quanto ha detto l'amico Andrione
quando invita a voler esaminare nella sua globalità questo
problema. È evidente che le cifre sono purtroppo quelle che sono e
ci danno ragione. Abbiamo una notevole diminuzione di posti di
lavoro in questi ultimi due anni; abbiamo se pur con qualche
sforzo, da parte dell'EGAM, qualche sforzo in prospettiva per le
ricerche minerarie in base ai nuovi finanziamenti che dovranno
venire in questo senso. Ci sono delle garanzie, ma purtroppo fino
ad oggi non abbiamo ancora avuto una certezza di iniziativa in
questo senso.
È evidente che solo nella misura in cui l'EGAM riesce ad
instaurare un tipo di ricerca serio, solo in quella misura, almeno
io così ritengo, potremmo programmare l'avvenire dello Stabilimento
Siderurgico Cogne di Aosta.
Infatti, se noi riteniamo che ad un determinato momento il
giacimento della magnetite di Cogne possa determinare una quantità
maggiore delle attuali 4 milioni di tonnellate, su questa base
potremmo evidentemente fare un determinato tipo di discorso per la
continuità dello Stabilimento di Aosta. Diversamente, se l'attuale
giacimento, purtroppo non avessimo altre risorse, orbene, anche qui
bisognerà assieme vedere e indicare a coloro che hanno in mano le
redini della Società, un programma diverso, sia di sfruttamento
della miniera e conseguenze e lavorazioni in Aosta.
Pertanto, io non desidero in questo momento andare nei
particolari, però ritengo che sia, da parte nostra doveroso,
innanzitutto, la nostra piena disponibilità e il nostro senso di
responsabilità nel sostenere, nel portare avanti, oggi come oggi,
moralmente sul piano economico, i lavoratori con la nostra adesione
e la nostra sollecitazione. Ma nello stesso tempo, con senso di
responsabilità, esaminare quelle che sono in prospettiva, le nuove
possibilità e di sfruttamento delle miniere di Cogne e della
continuità di produzione per l'azienda siderurgica in Aosta.
Ramera (D.C.) -
Riteniamo che sia effettivamente
necessaria una riunione a parte per stilare un documento preciso,
perché siamo d'accordo su quanto è stato detto nella mozione, e
siamo anche d'accordo sullo spirito di questo ordine del giorno,
che però si limita esclusivamente all'azione sindacale attualmente
in corso. Quindi non so neanche poi, perché poi la situazione
sindacale, l'azione sindacale in corso, non è una cosa a sé stante,
ma fa parte del piano nazionale del contratto nazionale di lavoro.
Per cui bisognerebbe cercare di unire in un documento unico queste
considerazioni che vengono fatte, e d'altra parte fissare alcuni
punti che mettano in luce la preoccupazione del Consiglio regionale
per le sorti della Nazionale Cogne, e delle altre attività che
fanno parte della Nazionale Cogne, tipo miniere, anche gli
stabilimenti vicini, nella nuova struttura dell'EGAM, dopodomani
quasi certamente la Camera dei Deputati, almeno dovrebbe essere per
dopodomani, dovrebbe passare definitivamente la legge sul fondo di
dotazione che, cioè il Senato, che era già stato approvato dalla
Camera dei Deputati, se la legge passerà da quel momento questo
nuovo Ente entra in funzione. Quindi è appunto in questo documento,
che è nella preoccupazione di tutti i Gruppi, in cui si devono
fissare talune richieste, taluni punti chiari, in maniera che noi
mettiamo le mani avanti su quella che sarà l'azione dell'EGAM,
perché se passa la legge definitivamente dopodomani, giovedì 1°
marzo, dovrebbe essere all'ordine del giorno. Da quel momento entra
in funzione questo Ente che, molto probabilmente, su taluni
aspetti, ha ragione l'amico Manganoni. Però quando il Ministero ci
mette dentro certe cose, non so come si possa rifiutare quando si
pensa che talune preoccupazioni, che furono nostre in questi
periodi, sono state anche di altri; la perdita del posto di lavoro
e cose del genere. Quindi bisognerebbe analizzare anche qui il
perché e come certe aziendine sono andate a finire in questo Ente.
Comunque questo Ente è nato esclusivamente e per le miniere e per
la conglobazione, diciamo l'unificazione, da parte di acciai
speciali, Cogne-Breda e per la parte macchine tessili Imola-S.
Giorgio ecc.
Quindi anche la preoccupazione di Manganoni in questo caso deve
essere fatta, nostra dal Consiglio regionale, fissando taluni punti
che salvaguardino la natura della Nazionale Cogne, l'avvenire della
Nazionale Cogne in questo programma dell'EGAM.
Quindi sarà bene, appunto, vedere in una Commissione dei
rappresentanti dei Gruppi, come stilare questo documento in maniera
chiara, perché come dicevo, tutto questo ordine del giorno che
riguarda la parte del contratto nazionale di lavoro, ha sì
importanza, ma ha meno importanza di quello che dobbiamo chiedere
come Consiglio regionale per le finalità dell'EGAM, e di quello che
farà in futuro per la Nazionale Cogne.
Pollicini (D.P.)
- Qui abbiamo due documenti, la mozione
e l'ordine del giorno. Incominciamo a vedere la mozione per ordine
di presentazione. Mi pare che il dispositivo di delibera sia la
cosa che tutto il Consiglio possa sottoscrivere, cioè che la Giunta
regionale faccia i passi necessari presso l'EGAM per ottenere
garanzie sul futuro della Cogne.
Mi pare importante anche perché noi ricordiamo che avevamo
espresso tutti, quanti in quest'aula, allorquando si è formata la
famosa SIAS, cioè la Società commerciale di vendita fra acciai
Breda e acciai Cogne, che quello non fosse un primo passo per
l'assorbimento della Cogne in un Ente in cui la Cogne avesse poi
perduta la sua fisionomia di autonoma scelta di programmi, di
attività e di sviluppo.
Mi ricordo in quest'aula, tutti, anch'io, abbiamo espresso
questa grossa preoccupazione, che questo fosse solo il primo passo
per arrivare a snaturare quella che era praticamente, direi, una
componente dell'autonomia valdostana, perché era l'unica azienda di
Stato non legata all'IRI, non legata alla Finsider. E quindi direi
che faceva parte proprio dello spirito nazionale di vedere
l'autonomia concessa alla Valle d'Aosta anche attraverso questa
forma di attività industriale dello Stato che non dipendesse che
direttamente dal Ministero delle Partecipazioni statali, anziché ad
una "hold" in siderurgica come è la Finsider.
E quindi questa componente autonomistica noi la vogliamo
difendere, cioè l'autonomia della Cogne, per cui l'occhio del
ciclone fosse qui in Aosta, le scelte operate in Aosta, secondo una
visione che era quella dell'interesse della nostra comunità intera;
e questa preoccupazione di allora, in effetti non era vana. Oggi
abbiamo visto che questo primo passo del collegamento Cogne-Breda,
attraverso una Società comune commerciale, la SIAS, che si è man
mano sviluppata ed è diventata l'EGAM, l'EGAM che oggi raggruppa
16-17-18 Società, non so, un certo numero di Società circa, che
vanno dalle miniere, vanno al turismo in Africa, non lo so,
comunque da una serie di attività le più disparate.
Però questo è un discorso che può anche interessarci
relativamente, quello che a noi interessa fondamentalmente è
questo: ci è stato assicurato, di fronte alle preoccupazioni che
avevamo espresso, che comunque la Cogne era e sarebbe rimasta la
Capogruppo dell'EGAM nel settore siderurgico. Noi vogliamo che sia
riaffermata questa funzione della Cogne; cioè che rimanga
capogruppo dell'industria siderurgica e mineraria dell'EGAM. Che
cosa vuol dire rimanere la capogruppo? Secondo noi vuol dire che da
qui dovrebbero partire i programmi siderurgici; da qui dovrebbero
partire i programmi minerari, in modo che il punto di riferimento e
il punto così, diciamo, di maggior sviluppo, il polo di sviluppo
siderurgico, chiamiamolo così, con un termine corrente, sia la
Valle d'Aosta, sia la sede della Cogne, sia l'origine dell'EGAM,
perché la Cogne è indubbiamente l'origine dell'EGAM attuale.
Questo è vero che, perché solo così possiamo garantire il futuro
della siderurgia valdostana, e non dico il futuro delle miniere,
perché non dipende da noi, ma dipende da quello che c'è nelle lenti
di Cogne. Però è fuori dubbio che questo è uno dei punti
fondamentali, e ci preoccupa anche il fatto che il centro
gravitazionale dell'EGAM si sia spostato da Torino a Roma; si sia
allontanato da una sede regionale ad una sede nazionale, per cui
più facili sono le pressioni, più pesanti sono le spinte per dare
una valutazione di ordine pratico che è quella di garantire il
futuro alla Valle d'Aosta, per quanto riguarda l'occupazione
operaia, sia per quanto concerne la siderurgia, sia per quanto
concerne la metalmeccanica, attraverso la Sadea e attraverso il
nuovo PRS, cioè pezzi speciali, che sta sorgendo alla Cogne.
Ora, con molta obiettività, ritengo doveroso dire che stanno
facendo degli sforzi in questo senso ad Aosta per alcuni sviluppi,
vedi PRS, vedi nuovo laminatoio, che sta per essere concluso adesso
un accordo per il potenziamento del .... È vero, però, noi non
vogliamo assolutamente che queste due cose che vanno bene, così
come va la SADEA, siano le cose sufficienti a garantire il futuro.
Noi non vogliamo perché non ci crediamo, perché non le riteniamo
sufficienti, perché vogliamo uno sviluppo, proprio perché la
meccanizzazione, l'automazione, porta alla riduzione dell'impiego
di manodopera. È necessario un notevole potenziamento degli
impianti per aumentare la manodopera, per aumentare la possibilità
di accesso al lavoro, poiché oggi si soffre di una crisi di
sottoccupazione. La chiamerei così, per dirla in termini corretti,
e cioè vi sono occupazioni in Valle d'Aosta che sono stagionali, ed
è sufficiente soltanto per un periodo in cui esistono queste
occupazioni. Però vi sono lunghi periodi vuoti e quindi sono grossi
problemi, e indubbiamente dobbiamo metterci con cura alla ricerca
di una soluzione definitiva. Quale? L'occupazione stabile. Le
industrie sono fortunatamente ancora, almeno nei limiti cui non
sono interessate da una crisi, di struttura, congiunturale o di
altro ordine, sono ancora uno dei posti che garantisce la stabilità
nel tempo del proprio lavoro.
Ora noi vogliamo, chiediamo che la Cogne conservi la sua figura
di capogruppo dell'EGAM, ma nella funzione di centro di sviluppo
della siderurgia della Cogne, dicendo di sviluppo della
metalmeccanica della Cogne, in modo che siano attuati quegli
impegni presi in sede anche regionale, di ampliare il tipo di
lavorazione Cogne. Cioè lavorando a valle gli attuali semi-lavorati
che vengono inviati da altre parti, creando strutture nuove qui in
Valle, da consentire l'impiego di manodopera, perché noi sappiamo
che un posto di lavoro in siderurgia viene a costare circa 100-150
milioni ogni operaio. Sappiamo invece che un posto di lavoro
nell'industria metalmeccanica viene a costare 15-20 milioni ogni
operaio; c'è un rapporto di uno a sei, uno a sette, quindi sarà
bene che in quella direzione si sviluppi la Cogne, cioè l'industria
manifatturiera, l'industria di lavorazione di terzi, per poter
consentire un maggior impiego di manodopera. Perché fra l'altro è
una manodopera maggiormente specializzata, per cui viene messo a
frutto l'impegno che la Regione oggi profonde nell'istruzione
pubblica, per preparare giovani diplomati, che se vanno in una
industria siderurgica, fatalmente hanno poco posto disponibile, e
quei pochi sono di manovalanza o di semi-manovalanza. Mentre se
vanno in una industria manifatturiera i posti sono maggiormente
specializzati, e quindi più adeguati alla preparazione tecnica che
le nostre scuole hanno dato a questi giovani.
Sotto questo aspetto quindi che cosa debbo dire?
Preoccupazioni valide che la Giunta deve far proprie e, così,
con degli impegni, direi, abbastanza non dico rigidi, perché il
termine "rigido" non si può attuare, ma abbastanza tranquilli, per
poter essere certi che viene recepito questo discorso, con una
volontà dei valdostani di ritenere ancora una volta, che la Cogne
fa parte del contesto della autonomia regionale. Noi non
intendiamo, e d'altra parte il Governo italiano, fino a quando è
sorto l'EGAM, ne aveva dato praticamente una specie di accettazione
di considerare la Cogne una componente dell'autonomia valdostana,
in quanto l'aveva sottratta alla "hold" sua nazionale, l'IRI o la
Finsider come avevo detto prima.
Detto questo, e quindi aderisco in pieno per quanto riguarda il
mio gruppo alla mozione. Per quanto riguarda l'ordine del giorno
penso anch'io che necessiti alcune delle modifiche già suggerite da
altri colleghi, ad esempio io mi permetterei, al terzo capoverso,
di sostituire "
condanna il grave atteggiamento del padronato
pubblico
", proprio per quel senso di preoccupazione, e darà
maggior valore sicuramente al documento, dicendo: "
preoccupati
per taluni atteggiamenti
". Cioè noi non facciamo di ogni erba
un fascio, sappiamo riconoscere il bene e il male, e diciamo
"
preoccupati di taluni atteggiamenti del patronato
italiano
". Poi parlerei nell'ultimo capoverso "
incontro fra
Amministrazione regionale e Sindacali
", il che vuol dire che
cosa? La Giunta e i Capigruppo, cioè per non convocare tutto il
Consiglio, - oddio se tutto il Consiglio vuol venire è lo stesso -,
ma per non vincolare tutto il Consiglio, cioè la Giunta e i
Capigruppo, e poi ci sono alcune forme che "
Sindacato e
movimento dei lavoratori
" a me pare siano la stessa cosa,
quindi non capisco la differenza, se c'è, gradirei mi fosse
spiegato.
In linea di massima anche sull'ordine del giorno, seppure
emendato come poi vedremo, ma comunque in questo spirito noi siamo
d'accordo.
Manganoni (P.C.I.)
- Dunque qui forse la colpa è mia che
si sono collegati due problemi che effettivamente hanno una certa
indipendenza. Cioè l'ordine del giorno del Consiglio di Fabbrica,
che riguarda una questione esclusivamente sindacale, e la mia
mozione, che invece riguarda la situazione della Cogne e la
preoccupazione non per le lotte sindacali, ma per l'avvenire della
Cogne. Ed allora io farei questa proposta, che d'altronde hanno già
proposta; che d'altronde hanno già proposto altri interventi, mi
sembra Ramera, Pollicini, ecc. Noi votiamo questo ordine del giorno
accettando, io sono d'accordo, di accettare quelle proposte che ha
fatto Pollicini, anziché "
condanna
" "
preoccupati di tale
atteggiamento
", pienamente d'accordo, no? Che è una questione
attinente esclusivamente alle lotte sindacali attuali, no? Ordine
del giorno da votare e poi da trasmettere al Governo come è
richiesto qui. Poi viene il problema della mozione in sé, cioè
l'avvenire, la situazione attuale e l'avvenire della Cogne; quello
che ha trattato anche Pollicini, che io aggiungerei, oltre al fatto
della, che dice la mozione di chiedere alla Giunta "
di invitare
la Giunta regionale a compiere i necessari passi presso la
Direzione dell'EGAM e della Cogne allo scopo di ottenere le
garanzie sul futuro della Nazionale Cogne
". Io chiederei,
proporrei comunque, di aggiungere qui "
e di provocare un
incontro ad un termine breve fra Amministrazione regionale e
rappresentanti dei lavoratori
", dal quale incontro poi dovrebbe
uscire il documento, che qui dovrebbe essere compreso in queste due
righe. Dicevo di demandare alla Giunta di fare i passi necessari,
ma se quando la Giunta fa questi passi necessari, non ha il mandato
solamente del Consiglio regionale, ma ha il mandato del Consiglio
regionale e delle Organizzazioni dei Lavoratori, del Consiglio di
Fabbrica, dei Sindacati, ecc., che penso che questo non solo abbia
un altro valore, ma in questo caso la Giunta, la Presidenza della
Giunta, si faccia portavoce non solo del Consiglio, ma di tutti gli
interessati. Non so se ho reso l'idea.
Allora, scindendo il problema in due, questo ordine del giorno
con delle modifiche, piccole modifiche da proporre, - premetto che
questo mi è stato passato dal Consiglio di Fabbrica, non l'ho
stilato io -, da votare ed è una cosa a parte, e poi, in base alla
mozione, convocare, convocare questa Assemblea di lavoratori e di
Consiglio di Fabbrica.
Diceva, mi sembra, Pollicini, che questo incontro dovrebbe, da
parte dell'Amministrazione regionale, essere rappresentato dalla
Giunta e dai Capigruppo. Io sarei un po' di un altro parere.
Innanzitutto io non sono sempre del parere dei Capigruppo, che
siano sempre i Capigruppo, i quali loro - chiedo scusa ai
Capigruppo - devono sapere tutto, devono fare tutto. Ora io sono
della tesi che in certi rami, magari un Consigliere di categoria B
o C, come è diviso qui il Consiglio attualmente, ci sono quelli di
categoria A, i bi, poi B e C, magari quelli di categoria C su certi
argomenti si mettono in tasca tutti i Capigruppo. Con questo io non
voglio mortificare i Capigruppo, ma non possono essere delle scelte
i Capigruppo che capiscono tutti i problemi della Valle e tutti gli
altri Consiglieri sono di categoria B e non capiscono niente!
Io, in questo Consiglio, ho avuto occasione di lamentare più
volte questo, perché noi, con la storia dei Capigruppo presto
manderemo i non Capigruppo in vacanza a casa, statevene a casa
perché tanto fanno tutto i Capigruppo, chiedo di nuovo scusa ai
Capigruppo.
Comunque questo è il mio pensiero che io esprimo pubblicamente e
non solo privatamente.
Allora: di invitare dunque la Giunta, i Capigruppo ed i
Consiglieri; chi vuol partecipare no? Allora ogni Capogruppo
parteciperà, oltre il suo Gruppo alcuni, chiunque, non è che qui ci
possiamo focalizzare, in modo che in questo incontro ci siano le
rappresentanze politiche del Consiglio regionale, oltre alla
Giunta, e naturalmente coi lavoratori.
Sarà una riunione pubblica, naturalmente, non fatta qui in
Consiglio, logico. Si può fare nel salone sotto, ecc. da dove
scaturisce questo documento sull'avvenire della Cogne e che
costituirà il documento col quale la Giunta dovrà discutere i
problemi della Cogne. Ecco, queste sarebbero le due proposte che io
faccio; cioè di non mettere tutto assieme, di fare un calderone. La
questione sindacale è un conto, e la questione futuro della Cogne è
un altro.
Montesano (P.S.D.I.)
- Scusi, Consigliere Manganoni,
prima che si segga, l'aggiunta che ha fatto all'ultimo comma della
mozione.
Manganoni (P.C.I.)
- Sì che sarebbe quella contenuta
nell'ordine del giorno, cioè di "
invitare
", cioè qui
verrebbe un po' modificato di "
invitare la Giunta regionale ad
indire a brevissima scadenza un incontro del Consiglio regionale
con i Sindacati ed il movimento dei lavoratori, affinché vengano
dibattuti
", no "
e del movimento dei lavoratori" "per
esaminare il problema della Cogne".
Montesano (P.S.D.I.)
- "
di invitare la Giunta
regionale ad indire a brevissima scadenza un incontro con il
Consiglio regionale
".
Manganoni (P.C.I.)
- "
un incontro del Consiglio
regionale".
Montesano (P.S.D.I.)
- La Giunta non può indire un
incontro di questo genere.
Manganoni (P.C.I.)
- "
promuovere un incontro di questo
genere",
"
promuovere un incontro
".
Montesano (P.S.D.I.)
- ...è naturale, bisogna trovare la
forma.
Manganoni (P.C.I.)
- Ecco la formula
"
promuovere"
.
Montesano (P.S.D.I.)
- Perché, cosa intende per Consiglio
regionale? Intende i Consiglieri?
Manganoni (P.C.I.)
- ...invitare a farli venire.
Montesano (P.S.D.I.)
- Ecco, benissimo, trovare la forma,
perché altrimenti è equivoco l'incontro, Lei un momento fa ...
"
indire a brevissima scadenza un incontro
..."
Manganoni (P.C.I.)
- No, e poi non escludiamo i
Capigruppo.
Montesano (P.S.D.I)
- Scusi Consigliere Manganoni, io
proporrei: "
un incontro fra i Consiglieri
" così sono
comprensivi tutti.
Manganoni (P.C.I.)
- La Giunta no? Dicendo Consiglieri,
ma gli Assessori non si sentono poi menomati?
Montesano (P.S.D.I.)
- "
fra la Giunta, i Consiglieri
e" ..."la Giunta, i Consiglieri".
Manganoni (P.C.I.)
- Ricordate questa è una richiesta del
Consiglio di Fabbrica di cui io mi faccio portavoce.
Montesano (P.S.D.I.)
- I Sindacati ha detto?
Manganoni (P.C.I.)
- Qui dice "
coi Sindacati ed i
lavoratori
", perché c'è il Consiglio di Fabbrica anche, oltre
ai Sindacati. Allora mettiamo "
ed il Consiglio di
Fabbrica
".
Montesano (P.S.D.I.)
- Va bene, i Sindacati ed il
Consiglio di Fabbrica.
Manganoni (P.C.I.)
- Io metterei con le Organizzazioni
Sindacali, nel senso che noi includiamo anche il Consiglio di
Fabbrica.
Montesano (P.S.D.I.)
- Benissimo, e poi "
e a voler
compiere i passi necessari...
"
Manganoni (P.C.I.)
- Dopo l'incontro, in base al
documento che ne uscirà da questo dibattito, la Giunta compirà i
passi necessari presso la Direzione dell'EGAM. Io penso che così
possa andare.
Montesano (P.S.D.I.)
- D'accordo. Allora la parola al
Presidente della Giunta.
Dujany (D.P.)
- ... mi pare che l'argomento sollevato
dalla mozione sia stato svolto dal Consiglio regionale in termini
molto più ampi di quanto fosse il contenuto della deliberazione
oggetto di proposta all'origine. Mi pare che è stato allargato lo
sguardo sull'importanza della Cogne, inserita in questo grosso
organismo dell'EGAM.
Per quanto riguarda il contenuto del deliberato, la Giunta non
ha nulla in contrario ad accettare il contenuto della
deliberazione, e di accettare questo mandato di indire riunione e
di prendere contatti con il Presidente dell'EGAM per favorire
l'incontro richiesto.
Però mi pare che da questo Consiglio non sia emerso un aspetto
molto più importante, ed è la discussione che in questo momento ha
luogo in sede parlamentare, relativa alla legge di finanziamento
dell'EGAM.
Ed è proprio in occasione di questa legge in campo nazionale che
la Regione si è inserita per chiedere la presenza delle Regioni in
sede di programmi ed in sede di verifica dei programmi delle varie
industrie appartenenti all'EGAM.
Altrimenti noi Consiglieri regionali, qualunque sia la
composizione fisica, saremmo sempre costretti a chiedere
cortesemente al Presidente dell'EGAM o all'Amministratore Delegato
della Cogne, di voler sentire le opinioni del Consiglio senza
esserne investiti politicamente, ed in modo chiaro, attraversi uno
strumento legislativo che sia una conseguenza di una volontà
politica.
Ed è proprio in questa prospettiva che nell'ottobre scorso avevo
chiesto alla Commissione Finanze e Tesoro, che stava riesaminando i
vari progetti di legge di finanziamento dell'EGAM, di cui uno di
iniziativa governativa, uno di iniziativa, mi pare, del Partito
Comunista e un altro di iniziativa del Partito Socialista, che
cercavano di evitare che il contenuto di queste leggi consistesse
solo nell'assegnare all'EGAM una certa quantità di denaro senza
stabilire direttive circa il funzionamento di questo EGAM. Ed è
proprio in quella sede in cui abbiamo insistito a che in questo
disegno di legge fosse recepito il principio della partecipazione
delle Regioni, dei piani di programmazione, e fosse accettata la
partecipazione delle Regioni, maggiormente interessate dall'EGAM,
come sedi di localizzazione naturalmente di fabbriche, di membri
che rappresentino le varie Regioni in sede di Consiglio di
Amministrazione e dell'EGAM e delle varie Società esistenti nelle
varie Regioni.
Ora, questa è stata una sollecitazione avanzata in modo
particolare, sentita in modo particolare dalla Regione Valle
d'Aosta, dalla Sicilia - mi pare - e dalla Sardegna, e sentita
molto meno da altre Regioni, perché il problema dell'EGAM non era
un problema che rappresentasse un interesse vitale nell'ambito di
quelle popolazioni.
Successivamente, il problema è stato rivisto dalla Commissione
Parlamentare, e mi pare che la Camera abbia approvato
definitivamente la legge di finanziamento all'EGAM entro un certo
importo, e credo, - adesso non ho ancora avuto il testo di
approvazione della Camera, che dovrà essere rivisto dal Senato -,
sia stato recepito in parte minima questo principio della presenza
delle Regioni, perché solo in quel momento, quando le Regioni siano
riconosciute e debbano essere riconosciute come organo partecipe
delle vicende di una industria che ha tanta importanza nella
propria Regione, solo in quel momento, noi possiamo partecipare in
un modo decisionale e in un modo naturalmente che apporti un
contributo concreto.
Quindi, io direi sarebbe opportuno che in questo ordine del
giorno venisse recepito anche questo concetto, cioè il concetto
della presenza della Regione sulla definizione dei programmi che il
Consiglio di Amministrazione o lo Stato ritiene di dover svolgere
in seno ai vari stabilimenti dipendenti da questo Ente EGAM, perché
altrimenti noi continueremo ad avere dei contatti così, a livello
di richiesta di subordinati, gentilmente concessi dal Presidente
dell'EGAM o dal suo Amministratore Delegato, ma senza esserne
partecipi e senza essere determinanti anche nelle scelte e nella
verifica, soprattutto di questi programmi di sviluppo
dell'industria.
È chiaro che se il problema è preso a monte, naturalmente tutti
i problemi vengono risolti in un modo diverso, e vengono posti in
una posizione diversa, rispetto a quella dinanzi alla quale ci
troviamo oggi, in cui il Consiglio deve dare il mandato al
Presidente della Giunta, di chiedere cortesemente al Presidente
della Cogne di voler, o all'Amministratore Delegato, meglio,
dell'EGAM, di volerci sentire, di voler sentire le Organizzazioni
sindacali, senza essere noi partecipi.
Perché insisto su questa necessità, che il Consiglio esprima un
suo parere attraverso un ordine del giorno, sulla partecipazione
delle Regioni in sede di Consiglio di Amministrazione, in sede di
verifica dei programmi di queste Aziende? Perché in sede di
discussione di legge, alcuni Deputati hanno manifestato chiaramente
la loro posizione contraria, perché hanno sostenuto che la presenza
delle Regioni, è solo un perditempo per lo sviluppo dell'Azienda.
Quindi, mi pare che non ci sia una volontà politica, in sede
parlamentare, da parte di tutti i Gruppi politici, appartenenti al
Parlamento, per l'inserimento di queste Regioni sulla conduzione
dell'azienda EGAM, onde evitare che il provvedimento parlamentare
non diventi esclusivamente un provvedimento di immissione di
denaro, senza regolamentarne la sua utilizzazione, e senza,
naturalmente, cercare di raggiungere determinate finalità.
Ora, dunque, d'accordo su questo ordine del giorno, d'accordo
sull'importanza del problema, rinvio dell'ordine del giorno
all'esame di una Commissione o dei Capigruppo consiliari, affinché
accanto ai concetti espressi che dovrebbero essere opportunamente,
direi, riveduti e sistemati se venga anche accolto questo concetto
della partecipazione delle Regioni.
Vorrei ancora ricordare al Consiglio che questo argomento è un
argomento estremamente importante, e ha costituito in questi ultimi
giorni, oggetto di attenzione da parte della stampa nazionale, con
delle parole abbastanza di fuoco, e con delle parole, direi, che ci
debbono anche abbastanza preoccupare. Quindi direi che è un
argomento naturalmente che dobbiamo seguire con molta attenzione,
soprattutto per i riflessi che può avere per l'azienda che ha una
enorme importanza sul piano dell'occupazione nella nostra
Regione.
Manganoni (P.C.I.)
- Allora, primo, quell'ordine del
giorno proposto dal Consiglio di Fabbrica che è una questione
esclusivamente sindacale. Secondo, io sono d'accordo con la
proposta del Presidente, di fare un secondo ordine del giorno, per
non mescolare le questioni sindacali con la questione
dell'inserimento delle Regioni. Fare un ordine del giorno in cui si
chiede l'inserimento delle Regioni, come ha esposto il Presidente;
non voglio ripetere. Poi rimane il problema della mozione, con
l'impegno di convocare questa Assemblea tra Consiglio regionale e
rappresentanti dei lavoratori, le organizzazioni sindacali. Io
penso che così possa andare.
Montesano (P.S.D.I.)
- Ora io, se non ci sono altri
interventi, io proporrei questo. Cioè, ribadisco le proposte dei
Consiglieri, e porterei alla votazione, intanto, la mozione che
viene modificata in questo senso, nella parte deliberante:
"
delibera di invitare la Giunta regionale a voler indire a
brevissima scadenza un incontro tra la Giunta, i Consiglieri e le
Organizzazioni sindacali e a voler compiere i passi necessari,
ecc
.", così come era questa mozione andrebbe adesso ai voti.
Per quello che riguarda l'ordine del giorno, esso dovrà essere
rivisto per poter formulare poi anche nella dovuta susseguenza di
forma le diverse proposte, le diverse osservazioni fatte dai
Consiglieri. Va all'esame dei Capigruppo e ai Consiglieri
interessati a voler partecipare a questa riunione, che sia di
categoria A, B, C, ad ogni modo non soltanto dei Capigruppo.
Ecco una riunione che può essere fatta o contemporaneamente al
Consiglio o subito prima della riunione pomeridiana, in modo da
portare l'ordine del giorno alla votazione, all'apertura della
seduta pomeridiana.
Allora il Consiglio è chiamato a votare, se non ci sono
dichiarazioni di voto, prego.
Pollicini (D.P.)
- Io mi chiedo se non sia opportuno
inserire nel dispositivo di delibera quanto proposto dal Presidente
della Giunta, cioè ad esempio "
invitare la Giunta di operare
affinché il Parlamento recepisca la volontà del Consiglio regionale
unanime di partecipare, attraverso un suo rappresentante, alla
stesura dei programmi di sviluppo delle aziende EGAM operanti in
Valle
". Adesso va poi messo nel modo dovuto, io domando se non
è opportuno inserire nel dispositivo.
Dujany (D.P.)
- Nell'ordine del giorno del Consiglio.
Pollicini (D.P.)
- È meglio l'ordine del giorno? Va
bene.
Montesano (P.S.D.I.)
- Ora Lei vuole la parola
Consigliere Ramera? Oppure, sì dica.
Ramera (D.C.)
- Volevo chiedere una cosa. Dato che in
tutti e due, nella mozione e nell'ordine del giorno, si chiedono
incontri dei rappresentanti della Regione e delle Organizzazioni
Sindacali, io riterrei opportuno, proprio perché sono due cose
distinte, che gli incontri anche fossero due, perché va a finire
che poi mescoliamo la storia sindacale e la storia dell'EGAM e
viene fuori una riunione poco organizzata direi. Mentre per l'altra
proposta del Presidente, parliamoci chiaro, dico, non facciamo
delle cose che non servono; facciamo delle cose che servono, perché
un ordine del giorno votato oggi per quello, il Parlamento vota
dopodomani la legge definitiva, quindi non arriva praticamente a
fare niente questo ordine del giorno. Io direi che quanto ha detto
il Presidente è giusto, ma allora va studiato un qualche cosa,
perché praticamente la legge o passa, o altrimenti pone la
Nazionale Cogne in situazione disastrosa, perché noi abbiamo dovuto
e spostato l'esercizio finanziario di quattro mesi. Lo sapete
tutti, se non passa la legge dell'EGAM, non passa il bilancio. Il
bilancio è passivo, con tutte le conseguenze che sono previste,
quindi il discorso fatto dal Presidente è giusto, e bisognerebbe
articolarlo, almeno secondo il mio parere. In questo modo, che
venga poi recepito anche dopo dal Parlamento: che tutti i programmi
dell'EGAM debbono essere discussi alla presenza dei rappresentanti
delle singole Regioni, perché altrimenti oggi l'EGAM tocca, non so,
15 regioni. È impensabile che si possano mettere i rappresentanti
di 15 Regioni nel Consiglio di Amministrazione dell'EGAM.
Oltretutto è previsto, per esempio, la stessa forma del Consiglio
dei Ministri, che chiama il Presidente della Regione per la materia
che interessa la Regione. Quindi fare un qualche cosa per cui i
programmi dell'EGAM, che interessano la Valle d'Aosta, per esempio,
debbano essere discussi dall'EGAM con, alla presenza, con la
partecipazione dei rappresentanti della Regione. Noi interessiamoci
per noi. Se poi non andrà bene, faremo poi lega con tutte le
Regioni interessate, ma è chiaro che quanto dice il Presidente è
giusto. La Regione non può essere avulsa o ignorata da questo Ente
che si è creato. Perciò l'ordine del giorno dovrebbe stabilire un
qualche cosa che noi portiamo avanti anche successivamente,
lasciare perdere la storia del Parlamento perché se dopodomani vota
il Senato, praticamente questo foglio rimane lì. Una pia illusione
nostra e non viene neanche recepito dopodomani, mentre invece noi
dobbiamo fare un qualche cosa che venga recepito anche subito dopo,
ma che impegni il Ministero competente delle Partecipazioni, il
Presidente del Consiglio dei Ministri a far sì che i programmi
dell'EGAM siano discussi dai rappresentanti della nostra
Regione.
Montesano (P.S.D.I.)
- È un discorso, Consigliere Ramera,
che deve essere ripreso poi in quell'incontro che devono avere i
Consiglieri per formulare proprio gli ordini del giorno.
Ramera (D.C.)
- Io ho approfittato anche di chiedere
questo: che l'incontro avvenga separato però.
Montesano (P.S.D.I.)
- Sì, benissimo. Allora il Consiglio
è d'accordo sulla votazione per la mozione così come io l'ho
letta?
Allora chi è favorevole alzi la mano. Contrari? Astenuti?
Il Consiglio approva all'unanimità.
E allora i Signori Capigruppo, i Presidente della Giunta e gli
altri Consiglieri che ne hanno interesse e tempo, esamineranno
l'ordine del giorno proposto dal Consigliere Manganoni con le
relative modifiche, e l'ordine del giorno proposto dal Presidente
della Giunta.
Allora si passa all'oggetto n. 7.
Manganone (D.C.)
- L'8?
Montesano (P.S.D.I.)
- Perché l'8? Perché Pedrini non
c'è.
Montesano (P.S.D.I.)
- Ah non c'è Pedrini, giusto,
giusto, eccolo qui! C'è la Sua interrogazione Consigliere
Pedrini.
