Classificazione
FINANZA REGIONALE E LOCALE
STATUTO



Oggetto del Consiglio n. 1504 del 1° dicembre 2010 - Resoconto
OGGETTO N. 1504/XIII - Discussione generale congiunta sugli
atti concernenti l'approvazione dei contenuti dell'accordo con lo
Stato per il coordinamento della finanza pubblica nell'ambito del
processo di attuazione del federalismo fiscale e lo schema di
decreto legislativo concernente norme di attuazione dello Statuto
speciale della Regione Valle d'Aosta/Vallée d'Aoste in materia di
ordinamento finanziario della Regione Valle d'Aosta.
Président
- Maintenant nous discutons sur le point que
nous avons mis à l'ordre du jour, c'est-à-dire le point n° 15.1, il
s'agit de "Parere sullo schema di decreto legislativo concernente
norme di attuazione dello Statuto speciale della Regione Valle
d'Aosta/Vallée d'Aoste recante modificazioni alla legge 26 novembre
1981, n. 690 (Revisione dell'ordinamento finanziario della Regione
Valle d'Aosta)" et sur le point n° 15: "Approvazione dei contenuti
dell'accordo con lo Stato per il coordinamento della finanza
pubblica nell'ambito del processo di attuazione del federalismo
fiscale, in attuazione dell'articolo 119 della Costituzione". Comme
il a été convenu, on fera une unique discussion sur les deux points
et après il y aura une votation séparée.
Je vous communique, pour ce qui est du point n° 15, que les
bureaux pourvoiront à faire des petites corrections formelles: al
terzo capoverso delle premesse, le parole
"l'inoltro dei
progetti di articolato alla Commissione paritetica in conformità
alle procedure di cui all'articolo 48bis della legge costituzionale
26 febbraio 1948, n. 4"
sono sostituite dalle parole:
"e di
adempiere alle procedure di cui all'articolo 48bis della legge
costituzionale 26 febbraio 1948, n. 4"
; l'inversione della
numerazione dei commi 4 e 5 nel testo dell'allegato "Bozza di norma
finanziaria dello Stato", di cui all'emendamento n. 2 delle
Commissioni I e II che, per un mero errore materiale e senza
nessuna modificazione sostanziale, risulta invertita rispetto al
testo allegato all'accordo sottoscritto dal Presidente della
Regione in data 11 novembre 2010 con il Ministro per la
semplificazione normativa e il Ministro per le riforme per il
federalismo.
La parole à l'Assesseur au budget, aux finances et au
patrimoine, Lavoyer.
Lavoyer (FA)
- Grazie Presidente.
La Regione ha firmato l'11 novembre scorso l'accordo per il
coordinamento della finanza pubblica nell'ambito del processo di
attuazione del federalismo fiscale, in applicazione dell'articolo
119 della Costituzione. L'accordo definisce le modalità di
partecipazione della nostra Regione al conseguimento degli
obiettivi di perequazione e di solidarietà, che per il 2011
comporteranno un effetto finanziario positivo per il bilancio dello
Stato di 104.000.000 di euro, anche grazie all'assunzione da parte
della Valle d'Aosta di competenze in materia di servizi ferroviari
di interesse locale. La firma dell'accordo sul federalismo fiscale,
che è già stato inserito nella legge di stabilità, prevede la
riduzione progressiva dell'IVA da importazione fino ad arrivare
alla sua eliminazione nel 2017 e il riconoscimento alla Valle
d'Aosta di una più ampia compartecipazione ai tributi erariali
afferenti il territorio regionale. Entrambe le modifiche sono
oggetto di una norma di attuazione già esaminata dalla Commissione
paritetica Stato-Regioni ai sensi dell'articolo 48bis dello Statuto
di autonomia. Alla Valle d'Aosta verrà riconosciuto l'intero
gettito, anziché i 9/10 per una serie di imposte, fra cui l'imposta
sul reddito delle persone fisiche, l'IRPEF, l'imposta sul reddito
delle società, l'IRES, le ritenute su interessi e redditi da
capitale, le imposte sulle successioni e donazioni, l'IVA, le
accise sull'energia elettrica, sulla benzina, gli oli da gas e
quelli sui tabacchi e le tasse auto, già riscosse direttamente
dalla Regione. Inoltre verrà riconosciuto l'intero gettito di
imposte per le quali la Regione attualmente non aveva alcuna
compartecipazione, quali l'accise sul gas naturale, le imposte
sulle assicurazioni e le imposte su spettacoli e
intrattenimenti.
Dal punto di vista più politico, sono da sottolineare altri due
aspetti significativi della maggior forza del nuovo ordinamento
finanziario: la previsione nella norma di attuazione del diritto
alla compartecipazione alle imposte sostitutive, sinora previste in
una legge ordinaria dello Stato e soprattutto il riconoscimento
della compartecipazione a tutte le entrate tributarie erariali
comunque denominate percette nel territorio regionale, norma che
non era presente nel nostro attuale ordinamento finanziario. A tal
proposito si ricorda che, proprio per l'assenza di questa norma, la
Regione aveva perso in passato la compartecipazione a rilevanti
gettiti come quelli allora derivanti dall'ILOR e dall'imposta
patrimoniale. La certezza delle risorse deriva anche dal fatto che
l'imposta sostitutiva è una sorta di spada di Damocle per le
entrate della Regione: il nuovo ordinamento finanziario è più
moderno e definisce le quote di riparto di imposte percette sul
territorio valdostano. Questa condizione crea un legame forte fra
la capacità fiscale e le entrate per la Regione, nel senso che, a
fronte di una maggiore autonomia, conseguono maggiori
responsabilità, ma sarà nella capacità di ciascun valdostano
contribuire allo sviluppo, sapendo che ancor più di prima questo
andrà a beneficio del territorio di appartenenza. Così oltre alla
certezza delle risorse, il nuovo ordinamento finanziario è una base
solidissima per affrontare il futuro, il banco di prova della
profonda ragionevolezza di questo ordinamento finanziario, è lo
sviluppo economico: se i consumi riprendono a crescere, le imprese
a produrre e ad investire, a generare i profitti, si amplieranno i
margini di autonomia finanziaria della nostra Regione. In
conclusione posso affermare con tranquillità che questo nuovo
ordinamento finanziario è l'attuazione di un vero federalismo
fiscale ed è un risultato, crediamo storico, per l'autonomia della
nostra Regione.
Président
- La parole au Président de la Région,
Rollandin.
Rollandin (UV)
- Grazie Presidente.
Due notazioni in merito a questa discussione su un argomento
che, come tutti siamo coscienti, è di enorme rilevanza. A quasi 30
anni dalla legge n. 690, ci troviamo oggi a discutere di una
profonda riconversione di quella che è stata l'approvazione del
testo del 26 novembre 1981. Credo che in questi anni la discussione
nel merito di come tale provvedimento abbia cambiato le modalità di
raccordo fra Stato e Regione sia stata oggetto di convegni, di
interventi molto significativi, perché ricordo che la legge n. 690
aveva cambiato il modo di interloquire da un punto di vista
finanziario fra Stato e Regione, fissava cioè dei parametri, delle
entrate certe che prima non lo erano, dei parametri che davano
certezza al bilancio regionale. Da quel momento la programmazione
regionale è cambiata, da quel momento una serie di interventi sono
stati letti in modo diverso e credo che questo sia da sottolineare,
perché oggi abbiamo la possibilità di avere un nuovo regime fiscale
in funzione di una legge nazionale che ha previsto questo tipo di
intervento, perché la legge n. 42 fissa all'articolo 27 i compiti
che sono dovuti alle Regioni a statuto speciale.
Vorrei anche ricordare che la legge n. 42 in Parlamento è stata
approvata a grande maggioranza e che, quando è passata al vaglio
delle Regioni, è stata approvata all'unanimità, perché? Perché
vedeva ristabilito e ricompreso un concetto di fondo che prima di
tutto sanciva la differenza fra Regioni a statuto ordinario e
Regioni a statuto speciale. Proprio per le Regioni a statuto
speciale ricordo che una recente sentenza della Corte
costituzionale fissa gli articoli della legge n. 42 che sono di
diretto riferimento alle Regioni a statuto speciale: gli articoli
15, 22, 27. Noi oggi stiamo dando attuazione all'articolo 27, ma
direi di più; l'articolo 27 dice anche al primo comma che l'obbligo
di arrivare a questo accordo non è un
optional
, non è che
cominciamo oggi e, come qualcuno dice, potevamo farlo prima,
dopo... sì, è vero, avevamo un termine di 24 mesi dalla
pubblicazione, ossia dal 20 maggio 2009... siamo ormai ad un
percorso che ci dava l'ultima opportunità, tant'è che anche le
altre Regioni a statuto speciale si sono mosse in tal senso: la
Sardegna sta lavorando in questo momento, il Friuli ha raggiunto
l'accordo, l'unica di cui si sa poco, perché è più lontana dal
resto è la Sicilia, lì le notizie arrivano in ritardo, però ho
voluto ricordare questi aspetti affinché vi fosse chiarezza sul
perché siamo qui a discutere del nuovo impianto di federalismo
fiscale.
Ricordo in quest'aula che sicuramente questo è il cuore del
federalismo, ma non è il federalismo: è il federalismo fiscale di
cui diamo atto al quale dobbiamo dare attuazione predisponendo un
atto risultante dall'accordo fra l'Amministrazione regionale e il
Governo. Siamo a discutere un atto che arriva in Consiglio dopo
essere stato approvato dalla Giunta e dopo la certezza che a
livello governativo ci fosse questo assenso prima e che fosse
inserito nella finanziaria, perché non dimentichiamo che tale atto
fa parte della finanziaria che è oggi all'attenzione della Camera e
del Senato e che sta facendo il suo iter. C'è un parallelismo fra
quello che succede a livello regionale e quello che succede a
livello nazionale, con un anno di anticipo il Trentino e il Sud
Tirolo avevano agito in questo senso e avevano raggiunto un
accordo, un accordo che noi abbiamo studiato, ci siamo confrontati
con queste due Regioni a livello politico e a livello tecnico,
perché il passo che oggi andiamo a discutere e di cui stiamo
esponendo i capisaldi è il frutto di un'analisi molto laboriosa
anche sotto il profilo tecnico. Se le strutture dell'Assessorato
attraverso i responsabili non fornivano dati certi, sicuramente non
arrivavamo oggi ad avere la possibilità di esprimerci con un
rapporto così forte che ha sicuramente premiato questa modalità di
lavoro. Ringraziamo la disponibilità che c'è stata da parte del
Ministro Calderoli, il Ministro Tremonti lo abbiamo visto meno, ma
alla fine l'ultima parola è stata data a livello di Governo nel
momento in cui è stato presentato questo nella finanziaria, quindi
è per noi un risultato molto importante, ma non perché lo diciamo
noi, ma perché questo è uno dei classici casi in cui i numeri sono
numeri e questo è chiarissimo. Non c'è nessun accordo ad oggi fatto
che abbia le caratteristiche di quello che noi presentiamo, è senza
nessun dubbio l'accordo che meglio registra un differenziale che va
a garantire a livello regionale delle entrate certe, che possono
garantire a loro volta una disponibilità per i prossimi anni e che
ci darà la possibilità di governare con una certa attenzione, ma
con una certa tranquillità. Questo lo dico perché guardando le
cifre... poi avremo modo nella discussione di fare anche i
confronti sulle situazioni a cui ha già fatto cenno l'Assessore...
fra quello che succede per noi rispetto alle altre province e a
cosa succederà per le altre Regioni a statuto speciale, dove si
evidenzia come la scaletta delle entrate per quanto ci riguarda ha
creato un grosso vantaggio.
Vorrei anche dire, perché qualcuno ha detto che ci hanno tolto
dei soldi, che con riferimento all'entrata sostitutiva dell'IVA da
importazione, questo è per tutti tolto da subito. Voglio
sottolineare che per il Trentino e per il Sud Tirolo i fondi, che
erano quelli del sostituto dell'IVA da importazione, che è più o
meno sulle nostre cifre: 320-370.000.000 di euro, già per
quest'anno sono stati tolti da subito, quindi loro già nel 2010
hanno avuto questi fondi in meno. Noi invece abbiamo negoziato
questa parte con una gradualità che ci permette di entrare a
regime, come è stato detto, nel 2017; questo fa dire che la
possibilità di arrivare a tale accordo e di essere definito un
accordo molto positivo... lo dicono i raffronti con la situazione
delle altre Regioni e la situazione delle entrate per la nostra
Regione precedenti a questa norma e quelle che seguiranno.
Voglio ancora sottolineare che il tutto non a caso viene poi
inserito in una norma di attuazione, tant'è che subito dopo
l'approviamo affinché diventi tale, in modo che diventi di rango
superiore, non sia una legge ordinaria che può essere cambiata
indipendentemente dal fatto che ci sia o no l'accordo; questa
diventa una struttura blindata che non può essere unilateralmente
condizionata. Si entrerà poi più nel dettaglio, abbiamo anche detto
quanto sia stata importante per noi questa progressione negli anni,
perché ci dà la possibilità di attutire anche una riduzione che
quest'anno è di 104 e poi a seguire fino ad arrivare a 211 nel
2017, ma questo per la ragione molto evidente che non dimentichiamo
che noi in concomitanza con tale riduzione abbiamo altre due
imposizioni non indifferenti (ne parleremo fra poco discutendo il
bilancio) della manovra e dell'impegno di spesa per cercare di
limitare i danni della crisi. Ci auguriamo che la crisi prima o poi
finisca, quindi, riducendo l'impatto di intervento per la crisi, ci
sarà un rientro graduale che ci permetterà di agire nel modo
dovuto. Credo con questo di avere brevemente chiarito alcuni
aspetti che riteniamo molto importanti, che vanno nell'ottica di
dire che questo è sicuramente un accordo positivo. Grazie.
Président
- Je vous rappelle que les amendements pour les
lois financières doivent être présentés entre les dix-sept heures.
Puisque la discussion est conjointe, ceux qui interviendront auront
droit à plus de temps de ce qui est établi pour leur exposé.
J'ouvre la discussion générale.
La parole au Conseiller Louvin.
Louvin (ALPE)
- Grazie Presidente.
Perché discutiamo oggi, questa fine del 2010, di un nuovo
ordinamento finanziario per la nostra Regione? Non siamo stati noi
a chiederlo, noi come Regione; siamo a giocare una partita
obiettivamente in difesa, ma dobbiamo intanto ricordarci, come è
stato sottolineato nelle relazioni sia dell'Assessore, sia del
Presidente, che ci troviamo in questo momento di fronte ad uno
snodo di un processo politico articolato, profondo, impetuosamente
spinto in questi ultimi mesi da alcune forze politiche dell'attuale
maggioranza, in particolare dalla Lega Nord, in nome del
federalismo fiscale, invocando e pretendendo quindi di definire
rapidamente a tappe forzate nuovi assetti finanziari fra il centro
e la periferia, fra il nord e il sud del Paese, fra Regioni ad
autonomia speciale e Regioni di diritto comune.
Questa bandiera, la bandiera sventolata, porta un nome che ci è
caro: il nome di federalismo, ma, come ogni tanto succede, dietro
un'identica etichetta possono nascondersi anche dei prodotti
diversi. Infatti il federalismo fiscale, di cui oggi si parla per
effetto della legge n. 42/2009, non è frutto della stessa cultura
federalista a cui si ispirano forze politiche come ALPE, non è
frutto della cultura della pari dignità, di una libera e previa
intesa, di un perseguimento comune di obiettivi condivisi e
concordati. La condivisione e il concordamento sono alla fine del
percorso, ma un percorso severamente tracciato e i cui presupposti
sono stati in larga misura determinati unilateralmente. Questo è
l'effetto di una spinta, intendiamoci, una spinta legittima sotto
il profilo politico se è chiaramente espressa e soprattutto se non
è imposta... di definire nuovi equilibri, di mettere mano ad un
disegno globale della finanza pubblica, che in Italia in passato si
è definita molto spesso in modo casuale, progressivo, stratificato,
direi quasi alluvionale. È quindi la prima volta nella storia che
le Regioni e lo Stato e gli enti locali stessi si trovano tutti
intorno ad un tavolo, ma che gli strappi ci siano stati e ci siano
ancora in queste ultime ore, come ha denunciato il Presidente della
Conferenza, Vasco Errani, come ha denunciato il fronte dei Comuni
nella giornata di ieri credo sia sotto gli occhi di tutti. Questa
spinta politica infatti non ha fatto leva sulla cultura
dell'autogoverno e del suo rispetto, ma ha prodotto uno schema
decisionale che discende da una visione sostanzialmente devolutiva
più che di vero federalismo; ne è prova la persistente assenza di
un accordo serio, di una decisione ferma assunta a livello politico
sul riequilibrio dei poteri per mezzo di una riforma istituzionale.
È una riforma di questo genere che dovrebbe portare alla nascita
soprattutto di un Senato delle Regioni, che invochiamo da oltre 20
anni, perché si sancisca il definitivo passaggio da una struttura
centralizzata dei poteri statali, a dispetto della riforma del
titolo V della Costituzione e dello stesso ordinamento generale
della Repubblica, verso il campo di un vero ordinamento federale.
Il federalismo fiscale senza il federalismo delle istituzioni è
solo una vernice nuova su un muro vecchio: cambia il colore, ma non
cambiano né la forma, né la solidità di quel muro. Mancano infatti
qui - ce lo ha ricordato autorevolmente nei mesi scorsi anche un
esponente di rilievo del fronte delle Regioni speciali, che è stato
anche ospite qui ad Aosta negli ultimi tempi: il Presidente della
Provincia di Trento, Dellai - i presupposti di una cultura
politica, che definisca una volta per tutte la fine della pretesa
dello Stato di definire unilateralmente le condizioni di riparto
delle risorse, per questo siamo costretti a giocare in difesa.
Il nuovo ordinamento finanziario, di cui si richiede oggi
l'assenso in termini politici generali e in termini di adesione ad
una norma di attuazione che è stata discussa e approvata in
Commissione paritetica, in seguito all'accordo sottoscritto fra il
Ministro Calderoli e il Presidente Rollandin, costituisce comunque
anche a valle e nel quadro di questo processo un fatto di grande
rilevanza. Non salirei all'enfasi che ha fatto propria l'Assessore
Lavoyer poco fa, ma sicuramente - questo lo possiamo condividere -
si chiude un'epoca dal punto di vista dei rapporti finanziari di
questa Regione con lo Stato, segnata da un'elevata incidenza di
trasferimento di risorse forfetizzate a seguito della soppressione
dell'IVA da importazione. È stata un'epoca prospera, è stata
un'epoca robusta finanziariamente, una congiuntura eccezionale per
questa Regione, che ha avuto nell'accordo già menzionato del 1981 e
nella sua integrazione e blindatura nel 1992 una sequela di
notevoli benefici per la nostra Valle. Il ciclo si chiude e su
questo credo nessuno di noi abbia da obiettare, perché siamo
consapevoli nei banchi della maggioranza, nei banchi
dell'opposizione, nei banchi della parte dell'opposizione che
transita verso la maggioranza che siamo parte di insiemi più vasti
dell'insieme della politica e dell'economia nazionale, dell'Unione
europea, di tutta l'economia occidentale che conoscono tutte oggi,
a vario livello, difficoltà e restrizioni, oltre a momenti
necessari - a cui sottoscriviamo interamente - di solidarietà, di
perequazione, anche di livellamento dei generali livelli di
disponibilità di ricchezza. Noi non ci sottraiamo a questo
processo, motivi etici e politici ce lo impongono e occorre
metterci tutti seriamente al riparo da ogni critica di possibile
abuso. L'abuso dei nostri diritti in questo momento diventerebbe un
privilegio ingiustificato e minerebbe alla radice le fondamenta
stesse della nostra autonomia speciale.
Punto centrale quindi della svolta in atto è rappresentato dalla
perdita della cosiddetta "quota forfetaria costitutiva dell'IVA da
importazione", che solo in una certa misura, direi in una minima
misura, è compensata dalle nuove fonti finanziarie di questa
Regione. Una quota rilevantissima, pari ad oggi a circa 300.000.000
di euro, che ci derivava dalla previsione dell'articolo 8 della
legge n. 498/1992, per cui era corrisposta a partire dal 1993
un'assegnazione statale di importo pari al gettito attribuito a
titolo di compartecipazione dell'imposta sul valore aggiunto
sull'importazione delle sole merci comunitarie, un importo
cresciuto nel tempo grazie ad un meccanismo di indicizzazione al
tasso di inflazione programmata. Questo non era un regalo, questo
era il frutto all'epoca della ponderazione di molteplici fattori in
una fase di trasformazione epocale del sistema organizzativo e
finanziario dell'Unione europea. Non bisogna sbagliarsi su questo
fatto, perché ragioni sostanziali di tipo politico e anche di
giustizia ne avevano prodotta l'adozione in quel momento. Quel
trasferimento però non era effettivamente commisurato in modo
diretto alla produzione di ricchezza sul nostro territorio
regionale ed è questo il punto che viene in discussione nel momento
in cui si apre la competizione anche fra i territori statali, fra i
territori regionali all'interno di questo grande insieme che è
l'Unione europea. Questo derivava all'epoca dalla nostra posizione
geografica e dagli oneri che ci derivavano per il transito di merci
sul nostro territorio, per la realizzazione di infrastrutture di
non secondaria importanza, come quelle legate alla realizzazione
della tratta autostradale che congiunge Aosta con il traforo del
Monte Bianco. Un transito e una servitù anche di passaggio in
qualche modo, che ancora oggi grava su questa regione pesantemente
in termini quantitativi, che non si è ridotta rispetto a quel
periodo. L'evoluzione del nostro sistema comunitario ha comunque
reso ineludibile, oggettivamente inevitabile l'eliminazione di
questa forma compensativa. Poiché tale soppressione comporta però
effetti pesantissimi sul bilancio regionale, effetti che ammontano
a circa il 20 percento delle risorse disponibili, era necessario a
nostro giudizio che si creassero immediatamente delle condizioni di
piena compatibilità di tale soppressione con il quadro restante dei
proventi regionali che abbiamo nel nostro bilancio. Crediamo sia
necessario fare una valutazione di sostenibilità di questo taglio
per il nostro sistema a monte e a priori rispetto ad ogni ulteriore
determinazione. Il metodo seguito affinché questo avvenisse con il
minor impatto possibile e le scelte che sono state effettuate ci
trovano oggi in dissenso rispetto alla proposta che ha promosso il
Presidente della Regione e con lui il Governo regionale. In primo
luogo vorrei ricordare che abbiamo chiesto fin dall'autunno del
2008 che si arrivasse alla definizione del nuovo ordinamento
secondo un percorso concertato all'interno di quest'aula, con la
capacità di proposta e di analisi che è propria di tutte le forze
politiche che sono qui presenti... ciò non è avvenuto. Abbiamo
spesso richiamato fin da quell'autunno del 2008 la necessità di un
percorso lineare, alla luce del sole, vista l'importanza di
difendere insieme la conquista sancita dal decreto legislativo n.
320/1994, quella norma di attuazione dello Statuto speciale in base
alla quale l'ordinamento finanziario della Regione, stabilito ai
sensi dell'articolo 50, 3° comma dello Statuto, può essere
modificato solo ed esclusivamente con il procedimento della norma
di attuazione. Il Presidente della Regione ha invece ritenuto di
procedere in una sorta di splendida solitudine nell'affrontare una
tematica di questa portata, che avrebbe invece potuto essere un
formidabile banco di prova per la capacità dell'insieme delle forze
politiche regionali di concorrere, tutte indistintamente e a
prescindere dal loro collocarsi in maggioranza od opposizione, alla
costruzione di un futuro collettivo più sereno dal punto di vista
finanziario. Si è invece intrapresa la strada opposta, facendo
addirittura intravedere in più occasioni, e direi anche in modo
plateale, l'idea che un trattamento più favorevole sarebbe venuto a
questo proposito da una sorta di allineamento con la maggioranza
politica romana, da un avvicinamento politico con chi tiene oggi le
briglie della finanza pubblica e spinge a tappe forzate verso il
cosiddetto "federalismo fiscale" secondo percorsi che di
federalistico - almeno stando a quanto ci insegnavano i nostri non
rinnegati maestri - ha ben poco. Un percorso che si è concluso
sotto il sigillo della Trimurti, l'alto patronato dei Ministri
Calderoli, Bossi e Maroni, che ha voluto lasciare il proprio
sigillo distintivo alla sottoscrizione dell'accordo con il
Presidente della Regione. Almeno però a giudicare dagli intenti del
principale promotore del federalismo fiscale, il Ministro
Calderoli, che proprio la primavera scorsa dichiarava
provocatoriamente a proposito delle trattative intraprese con le
Regioni a statuto speciale:
"Io me ne sono fottuto, intanto gli
ho bloccato i trasferimenti, così siamo arrivati a trattare"
,
quest'alta benedizione giunge alla fine di un percorso più
spintaneo che spontaneo.
Anche nei fatti comunque la tesi del rapporto privilegiato con
Roma è smentita dal trattamento non certo più benevolo di quello
ricevuto da altre realtà autonome, come ad esempio quelle di Trento
e di Bolzano, che ci hanno preceduto come è stato ricordato, ma
mantenendo inalterata la rotta delle loro rispettive alleanze
politiche regionali e provinciali. In particolare in quest'ultima
provincia si chiude in questi giorni la presentazione del bilancio
2011 con ben 140.000.000 in più del 2009, noi lo chiuderemo domani
con un saldo negativo di quasi altrettanti, lasciando purtroppo sul
tappeto l'8 percento del nostro bilancio regionale. Occorre quindi
mettere in conto come il costo effettivo del sacrificio oggi
richiesto alla Valle, un sacrificio a cui riteniamo doveroso
aderire in termini di principio e in termini anche di sostanza sia
comunque un sacrificio di gran lunga superiore alle altre realtà,
soprattutto se teniamo conto della nostra popolazione e della
distribuzione di questo onere pro capite rispetto a quello
richiesto ad altre Regioni a statuto speciale, tanto nell'intesa
sul nuovo riparto, quanto nel quadro della manovra economica di
luglio. I dati lo dimostrano ampiamente. È una scelta quindi
sbagliata quella di non voler far sentire a Roma il peso di una
Valle coesa, ma solo la volubilità di un comportamento
contraddistinto da un malcelato opportunismo. Una scelta che fra
l'altro contraddice radicalmente i presupposti stessi di una
politica che si dichiara autonomista. Nel merito riteniamo di dover
rilevare come, diversamente da altre Regioni e Province autonome,
non si sia voluto saldare qui il negoziato sulle risorse ad una
seria trattativa su nuove competenze regionali, che in questa
occasione avrebbero potuto essere positivamente accresciute.
L'accordo raggiunto lo scorso anno con Trento e Bolzano, unico
precedente a cui possiamo direttamente richiamarci, è stato
concluso anche su queste basi con indubbi benefici: meno soldi, ma
più competenze è stato il filo conduttore di quell'accordo, che ha
aperto la strada al federalismo fiscale nelle regioni autonome,
conferendo loro maggiore autonomia in settori nevralgici come
l'università e credo - dato particolarmente importante in questo
contesto - gli ammortizzatori sociali. Qui non se ne è nemmeno
accennato, anzi risultano ancora impigliate nelle reti del
Consiglio dei ministri rivendicazioni antiche, che sembravano
qualche settimana fa destinate a più facili approdi.
Così pure per quanto riguarda un aspetto particolare del
rapporto tributario si sarebbe potuto procedere nella direzione di
un maggior coinvolgimento della Regione nella stessa procedura di
riscossione dei tributi, perché? Perché oggi la Regione diventa
beneficiaria esclusiva di numerosi di questi tributi, non più solo
compartecipe; d'ora in avanti la Regione, in forza del nuovo
accordo - questo è un aspetto che salutiamo con indubbio favore -
diventa destinataria per intero del gettito fiscale di molte
imposte e tasse, fra cui l'IRPEF, l'imposta sul reddito delle
società e l'IVA. A buon diritto essa avrebbe potuto chiedere di
fissare fin d'ora le condizioni per un suo ruolo attivo su questo
versante, promuovendo una maggiore efficienza ed accrescendo con la
propria azione diretta le capacità di contrasto all'evasione
fiscale nel nostro territorio. Ci sono però altre zone d'ombra che
i tempi e i modi della discussione non hanno consentito di
rischiarare, tra esse vi è il fatto non sufficientemente ponderato,
credo, nella nostra stessa analisi, che è assommata a poche decine
di minuti in sede di commissione, perché siamo stati camera di
ratifica di un accordo non modificabile... il fatto che una posta
rilevante delle entrate del nostro bilancio è ormai configurata
dall'imposta sulla fabbricazione della birra: una sola voce che
oggi sfiora il 10 percento del bilancio regionale, legata alla
capacità produttiva e quindi alla generazione di imposta di una
sola azienda. Ora, noi siamo convinti che la solidità finanziaria
di una Regione sia anche funzione della molteplicità delle basi
sulle quali essa poggia e, avendo memoria di una parabola
discendente molto pesante degli introiti legati a quella che
sembrava storicamente essere almeno da decenni una delle voci più
cospicue del nostro bilancio: i proventi del Casinò di
Saint-Vincent (e non apriremo oggi questo capitolo), non possiamo
nasconderci il pericolo connesso per il nostro ordinamento nel
fatto di avere una parte di nuovo così importante dello stesso
discendente da un'unica modalità e tipologia di prelievo, oltre
tutto soggetto per sua stessa natura a possibili delocalizzazioni o
difficoltà di mercato. Questo è un dato che non vogliamo mettere in
campo per accrescere preoccupazioni, ma per ragionevole
responsabilità nel momento in cui si valutano stabilità, punti di
forza e punti di debolezza di un nuovo ordinamento finanziario.
Tra questi elementi di preoccupazione ve ne sono alcuni che sono
di natura procedurale, ne abbiamo già discusso nei giorni scorsi e
credo sia opportuno soltanto accennarli più per memoria e per
auspicio di buona risoluzione e non di ulteriore complicazione.
Nella formulazione che oggi è in discussione, quale sarà recepita
nella legge di stabilità in approvazione al Parlamento, residuano
alcuni margini di incertezza: ci riferiamo al richiamo operato dal
quarto dei commi che sono stati inseriti, quello in base al quale,
qualora con i decreti legislativi di attuazione della legge 5
maggio 2009 n. 42, siano istituite in futuro nel territorio
nazionale nuove forme di imposizione in sostituzione totale o
parziale di tributi vigenti con le procedure previste dall'articolo
27 della legge n. 42/2009, è rivisto l'ordinamento finanziario
della Valle d'Aosta. Abbiamo puntualizzato - mi rammarico
dell'assenza oggi per altri impegni del collega Caveri - in
commissione questo aspetto, che è un punto non chiaro ed è un punto
problematico di tale fase che stiamo attraversando: si tratta di
una possibile breccia nel sistema di protezione del nostro
ordinamento ed è questa la preoccupazione che sentiamo di dover
esternare visto che autorevoli esponenti del Popolo della libertà,
come l'Onorevole Napoli, Vicepresidente dell'ANCI, ancora dopo la
sottoscrizione del nostro accordo, commentando questa fase, ha
dichiarato su questo punto che
"lo Stato deve aprire una
trattativa con le Regioni a statuto speciale"
. Noi
interpretiamo questa situazione come una situazione aperta, la vera
partita del federalismo è ancora aperta e forse non siamo che
all'inizio. Il non aver solidamente ancorato questo momento ad una
norma di attuazione già vigente quando andremo ad approvare il
nostro bilancio rappresenta per noi un passaggio quanto meno
delicato, quanto meno azzardato. Per Roma, per le forze del Governo
in carica questo non è ancora un punto fermo, ma solo una tappa di
quella voglia di "tagliare le unghie" alle autonomie speciali, che
non mi sembra del tutto scomparsa. La volontà di allineare il
sistema valdostano a quello delle altre Regioni è ancora forte; il
federalismo fiscale interpretato secondo i canoni calderoliani
potrebbe rivelarsi un piano inclinato lungo il quale rischiamo di
trovarci a rotolare ancora di più, per cui anche detto laicamente
il motto evangelico
estote parati
, ossia state pronti, è
quanto mai da tenere a mente e ci dispiace che sul punto non sia
stata richiamata lì in quell'esatto passaggio la guarentigia per
noi più salda della norma di attuazione.
All'opinione pubblica valdostana l'intesa in questi giorni è
stata globalmente presentata in termini positivi, questo
soprattutto per la gradualità di applicazione nella cessazione
della quota sostitutiva all'IVA da importazione, una specie di
cuscinetto che attutirebbe gli effetti della sua soppressione. I
dati crudi che abbiamo analizzato in questi giorni dimostrano come
la stessa progressività del taglio sofferto dalla Valle per effetto
della fine del regime forfetario sull'IVA da importazione sia stato
però pagato di tasca nostra per effetto della rinuncia da parte
della Valle a crediti già maturati e concordati nei confronti del
Governo per un ammontare complessivo di circa 390.000.000. Stiamo
parlando per gli addetti ai lavori, ma è bene aprire il discorso e
renderlo comprensibile a chi sta fuori da quest'aula, di quel
famoso tesoretto di cui autorevoli esponenti di questo Consiglio
vantavano pochi mesi fa di poter ottenere che fosse fruibile dalla
nostra Regione. Lo spartito sulle cui note si è sentita suonare la
musica della marcia nuziale dell'accordo dell'Union Valdôtaine con
la destra ci ha restituito una musica diversa, una strana musica in
cui sono i valdostani a pagare i musicanti con i loro soldi visto
che la rateizzazione, l'alleggerimento del taglio ce lo stiamo
pagando con la rinuncia ai nostri stessi crediti. È di questo, nel
contenuto, oltre che per alcuni aspetti anche nella forma, che
abbiamo voluto esprimere riserve, perché non si è proceduto con
chiarezza ad informare tutti del peso, della natura e dei
sottointesi di questo accordo e si è perfino cercato di
contrabbandare per merito di una nuova vicinanza politica con le
forze del centro destra un risultato che invece è pagato a caro
prezzo dalle casse regionali. Naturalmente non ci fermiamo al
ragionamento sulle sole questioni politiche di oggi, dobbiamo
guardare in quest'aula con molta attenzione agli effetti concreti
di questo nuovo ordinamento finanziario, dobbiamo mettere in
guardia dai suoi effetti di medio e lungo periodo sul sistema
economico valdostano.
Siamo leggermente più preoccupati dell'Assessore Lavoyer, che ci
ha restituito un'immagine dorata di questa intesa. La perdita per
effetto congiunto della "manovra Tremonti" di quest'anno e
dell'accordo Calderoli-Rollandin impoverirà mediamente nei prossimi
7 anni la Valle d'Aosta di circa 200.000.000 di euro l'anno, che
rappresentano circa 5 punti del nostro PIL regionale. Credo che
questo sia un dato da non nasconderci se consideriamo che la
Regione è a tutti gli effetti il principale attore economico sul
nostro territorio e si capisce quindi facilmente come questa
decurtazione avrà un effetto di pesante frenata sul sistema
economico nel suo complesso. Di fatto - e di questo dobbiamo
parlare - rischiano di aprirsi le condizioni perché alla crisi
economica già in atto si sovrapponga un fattore ulteriore di
potenziale recessione, a cui l'unico contrasto pare oggi essere
prospettato dalla Giunta regionale, ma non vorrei anticipare i temi
delle discussioni di domani nel segno di un ulteriore indebitamento
della Regione stessa. Per queste ragioni abbiamo espresso un
giudizio negativo, non solo delle generiche perplessità, rispetto
all'accordo in discussione e aggiungiamo naturalmente una
preoccupazione che è dettata dal particolare momento che sta
attraversando il sistema politico italiano e la stabilità del suo
Governo. La minaccia incombente di crisi di questo Governo può
lasciare anche scoperto, forse per mesi, il nostro ordinamento
finanziario rispetto a quella blindatura che abbiamo prima
richiamato e che ci auguriamo possa venire nei prossimi giorni. È
storia recente che i Governi della Repubblica abbiano sospeso
l'approvazione di norme di attuazione durante il periodo di crisi
di Governo. L'eventualità che questo avvenga anche quest'anno
rappresenta un rischio tutt'altro che marginale, un rischio che,
procedendo con maggiore tempestività e non così a ridosso della
finanziaria, si sarebbe forse potuto evitare. In questo vogliamo
che sia ben distinto l'operato tenace, efficace e molto competente
dei servizi tecnici di cui si avvale l'Amministrazione regionale
nella specie all'interno dell'Assessorato delle finanze, ma
riteniamo che l'agenda politica sia stata dettata da altri fattori.
I benefici quindi del miglior riparto dei proventi fiscali di
questa Regione sono ancora da consolidare e per questo, al di là
delle negatività che abbiamo voluto e dovuto sottolineare in questo
momento, rimaniamo aperti ad un operato concorde, secondo metodi
che ci auguriamo che possano essere in futuro su questi temi
diversi da quelli utilizzati fino ad oggi. Grazie.
Président
- La parole au Conseiller Zucchi. Je rappelle
qu'il peut, lui aussi, dépasser les temps qui normalement sont
accordés... cela fait partie des accords que nous avons pris ce
matin.
Zucchi (PdL)
- Stia tranquillo, Presidente, che,
nonostante non abbia una grande esperienza politica, una delle cose
che ho imparato in questi anni è che l'efficacia di un intervento
non è data dalla lunghezza del tempo che si prende, ma dalla
concretezza dei discorsi. In politica, come si sa, tutti gli
argomenti possono essere visti come il fatidico bicchiere: mezzo
pieno o mezzo vuoto a seconda della parte politica che si
rappresenta, questo tanto più importante è l'argomento, che, come è
stato detto anche dal Presidente, è stato posto in discussione
oggi, nella seduta più importante, che ci vedrà impegnati
nell'approvazione di queste norme di attuazione e del nuovo
ordinamento finanziario, abbinato al voto del bilancio che avverrà
domani. Credo sia legittimo... in questo senso do atto al collega
Louvin di essere un maestro nell'enfatizzare le argomentazioni che
vuole addurre a proprio vantaggio e nel minimizzare gli argomenti
che io invece avrò modo di sollevare nel mio intervento.
Al di là del gioco delle parti, comincerei da questo: se le
parti hanno un interesse di rappresentare le rispettive posizioni
in campo politico, voglio chiarire - è stato già anticipato nel
corso delle relazioni introduttive - che su questi argomenti ci
sono sì grossi momenti politici che affronteremo, ma ci sono anche
dei numeri. A proposito dei numeri, ho avuto la possibilità di
parlare con i dirigenti, con i funzionari, perché ho... è vero,
collega Louvin, che si è trattato di un
blitz
, di una
situazione che è nata in modo estemporaneo e che ci ha portato oggi
a varare quella che è una norma importantissima, che da 30 anni
aspetta di essere cambiata, dal nostro punto di vista, naturalmente
in meglio. Su questo argomento da mesi un tavolo tecnico,
costituito da funzionari e dirigenti della Regione insieme a quelli
del Governo, ha intavolato una fitta rete di trattative e di
valutazioni, che hanno portato al risultato che oggi portiamo
all'evidenza del Consiglio e che giudichiamo molto importante in
prospettiva. Voi dovete sapere che, parlando con questi dirigenti e
funzionari, tutti - e questi ultimi non possono essere tacciati di
partigianeria politica - hanno evidenziato con grande serenità che
il massimo che si poteva anche pensare è stato raggiunto a nostro
vantaggio, ossia tutte le argomentazioni che sono state poste sul
tavolo tecnico e che sono state sviluppate nel corso di questi mesi
hanno trovato accoglimento con grande sorpresa da parte degli
organi tecnici, che hanno voluto stigmatizzare questo fatto. Non si
tratta quindi di una situazione di partigianeria politica, perché
qui si tratta di una svolta epocale che va verso la Valle d'Aosta
che vogliamo in futuro. Si tratta - e vengo al ragionamento
politico - dell'applicazione piena del concetto di autonomia che
pensiamo e che vogliamo per questa nostra Regione, autonomia piena
dal punto di vista formale e dal punto di vista sostanziale!
Dal punto di vista formale, mi fa specie, questo è un fattore
che il collega Louvin non ha sollevato, perché non gli conviene, in
quanto è stato ricordato (ma io lo voglio stigmatizzare) che oggi
con il varo di questa norma si esce da un sistema codificato da una
legge dello Stato, per andare in un'ottica superiore, perché con
l'approvazione delle norme di attuazione queste norme entrano a far
parte dello Statuto e diventano una norma di rango costituzionale,
quindi un'elevazione rispetto al passato di norme dello Stato
sicuramente più deboli rispetto a quella che oggi vareremo e che ci
porterà in una dimensione che è sempre stata il cavallo di
battaglia dei colleghi che mi stanno di fronte. Quando si tratta di
enfatizzare i concetti di autonomia e quando fa comodo, questo lo
si fa; quando, come in questo caso, invece non conviene, si fa
finta di niente. Dicevo che con il varo di questa norma noi
applichiamo il concetto della piena autonomia sotto il principio
dell'intesa, non abbiamo più la spada di Damocle di un sistema che
francamente non aveva più ragione di esistere, perché il sistema
dell'IVA da importazione così come era stato concepito, collega
Louvin, non era stato un regalo, ma i tempi cambiano e, per tutte
le ragioni che sono state ricordate, non aveva più motivo di
continuare ad essere. Non potevamo pensare di andare avanti
oltremodo, era necessario giungere ad un accordo e siamo giunti ad
un accordo molto proficuo per il futuro della Valle d'Aosta e vengo
al ragionamento della piena autonomia dal punto di vista
sostanziale. Dal punto di vista sostanziale, come è stato
ricordato, noi passiamo all'incameramento dell'intero gettito sulle
principali imposte e in più ne considereremo altre che non erano
state oggetto di attenzione nel passato. Questa è la differenza che
io tengo a rimarcare fra la nostra parte politica e la vostra parte
politica, perché io assolutamente rifuggo e quindi contesto il
concetto che in questo caso non è stato adottato un criterio di
pari dignità per i motivi che ho detto poc'anzi, perché invece
siamo accresciuti dal punto di vista dell'attenzione e del rispetto
da parte dello Stato.
Tengo a sottolineare che tutte queste argomentazioni, anche a
detta dei funzionari dirigenti, si sono svolte negli ultimi mesi in
un clima di collaborazione e crescente cordialità fra la Regione e
il Governo, che in questi giorni stanno dando i risultati anche su
altri temi. Preciso che altri argomenti che sono stati portati
avanti negli scorsi mesi stanno avendo piena applicazione; in
questi giorni si sta portando avanti la trattativa di lungo termine
sulla questione dell'ENEL e della DEVAL, sono tutti argomenti che
significano una grande attenzione da parte del Governo nei
confronti di questa Regione. Questi sono argomenti che sono
esattamente l'opposto della tesi che il collega Louvin vuol far
passare in questo Consiglio. Una cosa su cui sono d'accordo è che
non siamo figli della stessa cultura, certamente siamo differenti
dal punto di vista dell'impatto e dell'approccio, per cui vediamo
in queste norme, con il riconoscimento dell'applicazione
dell'intero gettito sulle principali imposte proprio il concetto
che vogliamo applicare per i futuri esercizi. Perché se è vero che
adesso... e non poteva essere diversamente anche in vista e in
funzione delle difficoltà oggettive che sono sotto gli occhi di
tutti e che sono imposte dall'Europa e dalle crisi che sono
sopraggiunte... ci hanno indotto anche per il principio della
solidarietà ad un sacrificio da parte di tutti, con il
riconoscimento dell'intero gettito dipenderà da noi essere in grado
di muovere l'economia in un contesto completamente diverso da
quello del passato. Infatti non è la stessa cultura, perché la sua
cultura, collega Louvin, è la cultura statica, dell'attesa; noi
assolutamente siamo felici che con il riconoscimento dell'intero
gettito si abbia la possibilità di introdurre... e lo vedremo
domani, perché ci saranno delle spinte in questo senso che sono
state introdotte anche nel bilancio che domani verrà presentato al
voto in quest'Assemblea... e ci si ponga tutti nelle condizioni di
costruire un sistema che possa immediatamente saper uscire dalla
crisi economico-finanziaria e saper approfittare del riconoscimento
dell'intero gettito per produrre una vera ricchezza, cosa che nel
recente passato e nel passato dove lei è stato, collega Louvin, un
artefice negli anni '90 e 2000, sicuramente non ha dato i suoi
buoni frutti. Noi alla cultura della staticità preferiamo la
cultura della dinamicità e alla cultura del finanziamento a pioggia
preferiamo la cultura dello sviluppo dell'impresa e della
consapevolezza che la Regione debba saper uscire da un meccanismo
di socialismo reale e debba saper essere motore di un'economia che
possa crescere, creando ricchezza, PIL, sviluppo. Questi sono i
fattori che ci differenziano da voi e questi sono gli elementi
sostanziali che ci inducono a dire che su questi punti, la norma di
attuazione, l'accordo firmato dal Presidente Rollandin con il
Governo nazionale costituiscono un ottimo accordo che proietta la
Valle d'Aosta del futuro, come il gruppo del PdL vuole che
avvenga.
Président
- La parole au Conseiller Salzone.
Salzone (SA-UdC-VdA)
- Grazie Presidente.
È ovvio che l'intervento del collega Louvin è stimolante e
necessita di alcune risposte, anche perché riteniamo che
l'impostazione data al suo intervento è contraria a quelli che sono
i fatti, ci sarà modo poi di sviluppare ulteriormente questo
dibattito. Approfitteremo in questa discussione, anche se
sinteticamente e dopo essere entrati nel merito della questione,
per fare il punto sulla questione del federalismo: a che punto
siamo, dove siamo finora arrivati, cosa ci aspetta; questa è
un'altra di quelle cose di cui si parla tanto, ma poi questo tipo
di discorso non si sviluppa sufficientemente.
Per entrare nel merito, vogliamo dire che, con la firma
dell'accordo sulla riforma fiscale fra Stato e Regione, è iniziato
l'iter del provvedimento che con l'avvenuto passaggio per l'intesa
nella Commissione paritetica giunge in Consiglio regionale per i
relativi adempimenti. L'accordo sarà poi inviato in Parlamento per
l'approvazione come parte integrante della legge di stabilità
attraverso il cosiddetto "maxi-emendamento". Noi di Stella alpina
consideriamo questa trattativa particolarmente importante e
proficua, il ciclo non si chiude, collega Louvin, per noi, anzi si
rafforza tant'è che tutte le tasse da oggi rimangono in Valle
d'Aosta. Diciamo subito che questa trattativa non può essere
confrontata con altri accordi sottoscritti da altre Regioni e
Province autonome proprio perché è una formula che mantiene la sua
unicità, in quanto, avendo una sorta di credito nei confronti dello
Stato, abbiamo potuto spalmare i tagli previsti derivanti
dall'annullamento della quota dell'IVA da importazione, che, come
tutti sanno, non avremmo più potuto mantenere. Ben diverso sarebbe
stato se la parte statale avesse chiesto alla nostra Regione gli
oneri relativi alla nostra quota di interessi annui sul debito
pubblico. Abbiamo ottenuto quindi una gradualità di minore spesa,
che andrà a regime nel 2017 e che consentirà di risparmiare per la
nostra Regione complessivamente una somma cospicua: più di
300.000.000, cifra che rappresenta quindi parte integrante
dell'accordo raggiunto. In questa ottica si chiude una partita con
lo Stato che dura fin dagli anni '90, che poneva sempre sul tappeto
la questione dei crediti - o, come qualcuno chiama impropriamente,
il tesoretto -, peraltro con il Ministro Tremonti si era già
costituito negli anni passati un tavolo di trattativa che ha
portato all'accordo di cui si è detto.
In attesa che il provvedimento inserito nel maxi-emendamento
della legge di stabilità venga approvato, è necessario dare il
giusto rilievo alle partite più importanti che abbiamo ottenuto da
questo accordo, ossia le ripetiamo anche se in parte sono già state
dette: a fronte di una progressiva riduzione della quota dell'IVA
da importazione, otteniamo competenza sui servizi ferroviari di
interesse locale, una rimodulazione delle entrate spettanti alla
Regione, passando da nove a dieci decimi per diversi introiti fra
cui l'IRPEF, l'IRPEG, l'IRES, l'IVA, tasse di circolazione, imposta
sulle successioni, imposta sull'energia elettrica, imposta di
fabbricati e carburanti per autotrazioni, imposta monopoli sui
tabacchi, ci sono poi imposte che passano addirittura da zero a
dieci decimi: le accise di altri prodotti energetici, accise sul
gas naturale, imposte delle assicurazioni, imposte sugli
intrattenimenti, senza contare in questo accordo inoltre la potestà
di istituire tributi locali. In conclusione il federalismo fiscale,
di cui non possiamo dimenticarne la filosofia, che ha cioè insito
nel suo concetto i contenuti di solidarietà e perequazione, per la
nostra Regione inciderà nel 2011 di una minore spesa di poco
superiore a 100.000.000. Per questo motivo, considerando che tutti
gli enti, a cominciare dalle Regioni, con il federalismo fiscale
devono contribuire all'abbattimento del debito pubblico nazionale,
non pare opportuno lasciarsi andare a falsi allarmismi; un debito
pubblico che ha una percentuale veramente alta sul PIL nazionale,
ma di questo avremo occasione di parlare domani in sede di
bilancio. Altro aspetto che ci preme rilevare è la celerità che
avrà tutto l'iter, infatti il provvedimento entrerà direttamente
come norma nella finanziaria dello Stato, senza dover affrontare
complessi passaggi parlamentari, che potrebbero portarci a rischi
inattesi.
Ora sappiamo bene che il federalismo, così come lo intendiamo,
sarebbe una grande incompiuta senza il federalismo fiscale. La
Corte costituzionale infatti ha sollecitato in più occasioni
l'urgenza di dare attuazione legislativa all'articolo 59 della
Costituzione, al fine di realizzare quanto previsto nel nuovo
titolo V. È indubbio che il processo federale o è fiscale, o non ha
alcuna valenza efficace: ecco perché riteniamo importante l'accordo
siglato fra la nostra Regione e lo Stato, perché è un passo in
avanti verso un vero federalismo: quello che la Valle d'Aosta più
di tutti già interpreta e che può essere d'esempio anche per le
Regioni ordinarie del nord, ossia quel sistema che permette di
mantenere una quota maggiore dei tributi pagati dai propri
abitanti, anche se in questo contesto si inserisce prepotentemente
il problema di sempre relativo alla necessità di sostenere le
Regioni del sud, dotate di una minore capacità fiscale e proprio
per questo si è istituito il fondo di perequazione e solidarietà a
favore delle aree più povere. In questo panorama la legge n.
42/2009, dove è inserito l'articolo 27, che obbliga l'accordo fra
Stato e Regioni autonome, non delinea un autentico federalismo, ma
ridisegna i rapporti finanziari fra Stato, Regioni e Enti locali,
tentando di rafforzare le autonomie finanziarie regionali e locali.
La nuova normativa quindi, pur non costituendo ancora un
federalismo totalmente realizzato, si inserisce in un processo di
attribuzione di maggiore autonomia e responsabilità a Regioni e
Enti locali. Noi ci auguriamo in questo contesto che il passaggio
del federalismo fiscale sia solo un tassello del disegno ben più
ampio che deve portarci al federalismo, quello completo, quello di
cui si parla da tanto tempo, forse da troppo tempo, ma che non
manifesta sempre una vera volontà politica.
Abbiamo l'impressione che alcune manovre politiche di questi
ultimi tempi, ci riferiamo alle vicende parlamentari, nascondano la
voglia di bloccare questa grande riforma che tutti dicono di
volere, anche se in alcuni momenti a noi pare solo a parole. C'è
già chi dice che siamo ormai fuori tempo massimo, infatti l'entrata
a regime del federalismo è stata ripetutamente spostata in avanti e
qualcuno dice che partirà soltanto nel 2019; altri dicono che il
federalismo ha poche
chance
di funzionare e comunque
oggettivamente non potrà mai partire nei tempi che auspica il
Presidente di Confindustria, ossia prima del 2013-2014, e questo
per il semplice motivo che ancora non si è vista neppure una bozza
di legge che stabilisca le funzioni fondamentali delle Regioni e
degli Enti locali, infatti i metodi per calcolare i costi e i
fabbisogni standard devono essere ancora definiti. La stessa cosa
potremmo dirla per la cedolare secca sugli affitti, che aveva
destato tanto interesse e di cui si sente più poco parlare. C'è poi
chi chiede un federalismo a due velocità visto che ogni anno il
nord contribuisce con 50.000.000.000 di euro al resto del Paese; il
Consiglio regionale della Lombardia lo aveva proposto già nel 2007,
il centro destra lo aveva inserito nel suo programma per le
elezioni politiche del 2008, ma alla fine è stata ritirata per
pressioni dalla sinistra e del Mezzogiorno. Il quadro quindi ci
pare ancora molto confuso, non sappiamo ancora se la lotta
all'evasione fiscale inizierà con competenze specifiche agli enti
territoriali e bisognerà capire se è opportuno continuare a salvare
i Comuni e gli enti in dissesto con i soldi di tutti. Non possiamo
fare altro che sperare che il federalismo non venga usato solo come
strumento di propaganda politica e riteniamo che il federalismo
fiscale, per come si sta strutturando nei decreti di attuazione,
non sia per nulla fallito, ma rappresenti anzi un decisivo passo in
avanti per la razionalizzazione del sistema istituzionale. Questo
anche grazie ai decreti in arrivo, ossia a quelli sul fallimento
politico di chi dissesta un ente ad esempio, sul recupero
dell'evasione fiscale e sulla perequazione infrastrutturale che
ridistribuirà le risorse, indirizzandole verso gli investimenti di
cui il Paese ha veramente bisogno. Come possiamo constatare, in
questo momento particolarmente difficile il Paese avrebbe bisogno
di una classe politica che sapesse mettere da parte calcoli
personali, strategie confuse, giochetti di palazzo, che non
porterebbero da nessuna parte. C'è bisogno invece di equilibrio,
serietà e capacità di anteporre i problemi del Paese a personalismi
beceri e dannosi, che rischiano di danneggiare tutti, compresa la
credibilità della classe politica. Grazie.
Président
- La parole au Conseiller Agostino.
Agostino (UV)
- Merci M. le Président.
Il mio intervento è volto a sottolineare due aspetti:
innanzitutto sono stato diciamo stimolato a questo intervento
proprio leggendo il giornale del gruppo ALPE, dove in prima pagina
- parlo del quindicinale di ottobre - vi è una bella foto
praticamente grigia con una montagna tutta cupa, sta cominciando a
piovere... c'è scritto:
"meno 130.000.000, prime gocce di
federalismo fiscale"
. Guardando questa foto, uno dice:
"c'è
un nubifragio, cosa c'è lì?"
. Mi sembrava di vedere un paio di
anni fa quando c'è stato un referendum sull'ospedale, che io sono
entrato a lavori iniziati e la Consigliera Squarzino mandava su uno
schermo... io ho detto: stiamo parlando della guerra? Siccome c'era
Baghdad bombardata, ho chiesto cos'era, invece era l'ospedale di
Aosta, praticamente messo lì come fosse un cumulo di macerie... qua
mi sembra di rivivere quella foto di allora.
Mi chiedo, Assessore Lavoyer, non so se parliamo dello stesso
bilancio. Qua si dice:
"cominciamo con 130.000.000 in meno
quest'anno, poi in 3 anni meno 487.000.000"
, poi io guardo
quello che mi hanno dato alla conferenza stampa e c'è scritto che
in 3 anni: 2011 1.542.000.000, 2012 1.530.000.000, 2013
1.580.000.000... ma dove sono questi meno 487.000.000 di euro? Mi
sono chiesto se parlavamo della stessa cosa, si vede che ho
sbagliato... assolutamente, invece si parlava proprio di quello...
fra l'altro, sempre nello stesso articolo, a firma dell'ex
Assessore Elio Riccarand, si dice che la Valle d'Aosta è sotto
l'aspetto finanziario una finta autonomia, dipende pressoché
totalmente dal trasferimento dello Stato. Ricordo che le imposte
che lo Stato versa alla Regione sono pagate dalle imprese e dai
cittadini della Valle d'Aosta, allora non capisco perché vogliamo
dire che è una finta autonomia.
Perché tale accordo tra lo Stato e la Regione assolutamente era
da fare in questo momento e non si poteva posticipare? Perché
innanzitutto in questo momento il Governo nazionale è instabile,
non si poteva posticipare perché la Regione ha bisogno di certezze
per programmare gli investimenti, fare le gare di appalto; non si
poteva posticipare soprattutto perché in questo momento non si
poteva immaginare di ottenere un accordo migliore di quello che ha
ottenuto il Presidente Rollandin. In campo nazionale qualcuno dice:
"meno male che Silvio c'è"
, qui possiamo ben dire, e lo
dicono un sacco di cittadini:
"meno male che Augusto c'è in
questa situazione!"
, quindi assolutamente concordo con questo.
Non si poteva posticipare perché, come ha detto il Presidente,
nessun'altra Regione a statuto speciale che ha aderito al
federalismo fiscale ha ottenuto questa graduazione che abbiamo
ottenuto noi, non si poteva posticipare perché l'Italia è in una
situazione finanziaria disastrosa e con questo accordo da una parte
ci facciamo carico responsabilmente di una parte del problema,
dall'altra definiamo i limiti del nostro contributo. Io quindi non
capisco come mai queste cifre così discordi, eppure questo giornale
penso che venga distribuito, spero che non sia un giornale che,
come dice Berlusconi di Bossi ogni tanto:
"ma Bossi al nord
parla ai suoi..."
, voglio sperare che questo non sia un
giornale con il quale parlate alla vostra parte e invece gli altri
che lo leggono dicono:
"ma sono cifre sbagliate!"
. Io leggo
meno 487.000.000 in tre anni, qua allora chiedo all'Assessore
Lavoyer se i suoi conti sono giusti. Volevo solo citare alcuni
esempi diciamo di incongruenza di certe cifre, di certi articoli
scritti nel giornale dell'ALPE, dove si può dire che addirittura...
parlando in seconda pagina del parcheggio pluripiano, dice che
anche un bambino di quarta elementare (altra incongruenza) può
confermare che ciascun posto auto può costare alle casse regionali
oltre 40.000 euro! Allora dico anche qua...
Presidente
- ...collega Agostino, per cortesia, a me sta
bene se lei mi commenta il giornale dell'ALPE, in questo modo gli
fa pure piacere, però almeno rimanga sul tema che è quello del
riparto, non mi vada a cercare altre cose, altrimenti siamo fuori
tema...
Agostino (UV)
- ...sto confrontando dei dati e delle
cifre...
Presidente
- ...mi sta bene, ma se rimane nel tema che
stiamo discutendo...
Agostino (UV)
- ...i dati sono dichiarati lì, è solo per
dire dell'incongruenza di queste cifre date dall'opposizione, tutto
lì. Mi limito a questo e concludo.
Président
- La parole au Conseiller La Torre.
La Torre (FA)
- Grazie Presidente.
Vorrei iniziare il mio intervento con un'affermazione, ossia che
questo nuovo ordinamento finanziario è un buon accordo per la Valle
d'Aosta, rispettoso della nostra autonomia e dell'interesse del
popolo valdostano. Mi spingerei anche a dire che è un accordo
storico, ma credo che questo lo capiremo solo nel tempo quando tale
accordo avrà modo di dispiegarsi e potrà essere compreso nei numeri
realmente per quello che può e che apporterà alla Valle d'Aosta.
Sono d'accordo che il percorso sul federalismo è un percorso
complesso, difficile, che approccia anche delle diverse visioni del
federalismo, però questo percorso come è stato ricordato in qualche
modo... è iniziato... ed è stata evocata la data, quella del 5
maggio 2009, che fa riferimento alla legge n. 42. Cosa diceva la
legge n. 42/2009? Veniva data delega al Governo in materia di
federalismo, chiaramente ricollegandosi a quello che era l'articolo
119 della Costituzione, per stabilire principi di perequazione e
solidarietà nella finanza pubblica, anche per le Regioni a statuto
speciale. Se fissiamo la riflessione a quel momento, comprendiamo
la portata di questa legge e se la comprendiamo veramente (e poi
arriverò al collega Louvin), ci rendiamo conto di quali e quanti
rischi al 2009 questa delega al Governo poteva comportare. Sono
d'accordo con lei quando dice che è finita un'epoca, ma non è
finita un'epoca solo per la Valle d'Aosta: è finita un'epoca per il
mondo, sta cambiando il mondo e il federalismo, che è partito il 5
maggio 2009 nella delega al Governo, ma che ha una storia
sicuramente di grandi pensatori, è ormai un percorso ineludibile
che va affrontato. Io del suo discorso l'unica cosa che ho
apprezzato è la sottolineatura che esiste un modello valdostano che
ha funzionato fino ad oggi, la ringrazio di questo, penso che sia
merito di tutti, noi fino ad oggi come forza di maggioranza abbiamo
garantito nella nostra regione un modello valdostano che ha
funzionato, dopodiché però devo prendere atto delle cose che ha
detto e onestamente ero curioso di vedere come oggi avrebbe dipinto
al negativo questo, a mio avviso, importante accordo. Devo dire che
lo ha fatto con una poesia anche un po' noiosa, nel senso che
sicuramente evidenzia una cosa, quello che lei ha detto e come lo
ha detto, evidenzia non l'isolamento del Presidente, che ha ben
agito confortato dalla sua maggioranza e da un'attenta azione con
il Governo, ma evidenzia l'isolamento dell'ALPE, un isolamento sia
politico, sia culturale in questo caso, sia a sinistra, sia a
destra ed evidenzia anche una cosa che brucia all'ALPE di non avere
avuto un ruolo amministrativo all'interno di questo risultato,
perché è comodo oggi "fare le pulci", come si diceva una volta, a
delle norme che di fatto garantiscono la nostra autonomia e su cui
certamente ci si può ricamare, ma che oggi sono realtà in
quest'aula nel rispetto della nostra autonomia. Quando la delega è
stata data al Governo con la legge n. 42 non c'era questa certezza!
Non avevamo la certezza che saremmo riusciti a portare a casa un
risultato di questa portata, che è incontrovertibile! Tant'è vero
che lei nella sua analisi, proprio perché non può andare contro al
risultato, si riduce a fare un'analisi politica critica, dove
evidenzia le cose nel senso che le ho detto: l'isolamento del suo
movimento e soprattutto il fatto, che vi brucia sotto il profilo
amministrativo, che voi non avete potuto contribuire a questo
risultato, che è un risultato epocale! Io dico che il
riconoscimento alla Valle d'Aosta c'è in questo accordo, perché la
linea di difesa della nostra Regione è all'articolo 116, che lei
conosce meglio di me essendo un esperto del settore, e tale
articolo riconosce alla Valle d'Aosta forme e condizioni
particolari di autonomia. Questa è una legge costituzionale, noi
oggi siamo qui perché ci è stata riconosciuta una forma di
autonomia fiscale e ci è stata riconosciuta, non ci è stata data,
ci è stata riconosciuta sulla base di un rapporto legittimo e
corretto fra la Regione Valle d'Aosta e lo Stato italiano, nessun
modello di scambio.
Sono poi rimasto anche sorpreso dalle sue parole quando parla di
solidarietà, solidarietà vuol dire anche un'onestà intellettuale di
chi vuole essere amministratore guardando al futuro e comprendendo
che quando si parla dell'IVA da importazione... di cosa stiamo
parlando? Lo analizzeremo domani cos'era l'IVA da importazione ed
ora è questo il concetto su cui dobbiamo porci rispetto al mondo
che cambia? Credo che la solidità di una Regione si basa sulla sua
dignità nell'affrontare con chiarezza e con rettitudine il suo
modello di amministrazione, quindi parlare dell'IVA da importazione
vuol dire fuorviare il ragionamento, perché l'IVA da importazione
era una cosa che non stava più in piedi e voi lo sapete! Questo
invece è un accordo che sicuramente è rispettoso da una parte della
nostra autonomia e anche del rapporto con cui la Valle d'Aosta si
pone nei confronti dello Stato, perché c'è un concetto di
solidarietà, perché anche noi partecipiamo ad una giusta e corretta
solidarietà nei confronti del Paese, perché il Paese soffre, non
esiste solo la Valle d'Aosta, il Paese soffre e soffrono gli
italiani e anche noi, pur difendendoci, pur garantendo, a mio
avviso, in un accordo storico una certezza di entrate che nel
futuro darà benessere al modello valdostano, possiamo onorarci di
dire di aver fatto la nostra parte per l'Italia e questo non è
poco.
Avremo modo di parlare poi dei numeri e degli effetti che questo
accordo può avere sul bilancio, ma oggi qui, nel momento stesso in
cui approviamo tale accordo, stiamo esattamente riconfermando i
principi fondamentali della nostra autonomia: l'articolo 116 e
l'articolo 48 bis. L'articolo 48 bis è quello che dice che il
Governo emana delle norme e il Consiglio regionale approva e nel
farlo oggi, essendo questa una norma di attuazione che diventerà
una legge costituzionale, noi stiamo nel pieno dell'argomento di
quello che lei citava prima come un aspetto negativo, che per me è
un aspetto altamente positivo, ossia la tutela della nostra
autonomia. Noi non siamo venuti meno a niente e abbiamo oggi,
confermando e approvando questo accordo, tutelato la nostra
autonomia, poi domani relativamente ai numeri avremo modo di
confrontarci. Grazie.
Président
- La parole au Conseiller Donzel.
Donzel (PD)
- Egregio Presidente, cari colleghi,
scusatemi se non mi rivolgerò a nessuno di voi in particolare,
anche se ho seguito e apprezzato gli interventi in quest'aula - ci
voleva un vero dibattito finalmente! - perché con il mio intervento
mi rivolgo a tutti e 33 i consiglieri regionali presenti, non è un
botta e risposta ai singoli intervenuti.
In un momento davvero di grande turbolenza politica va
riconosciuto che non era facile condurre una trattativa che procede
a spizzichi e bocconi e - dobbiamo riconoscere - in maniera molto
confusa sul piano nazionale, come è stato evidenziato, ci sono
Regioni più avanti, Regioni più indietro, Regioni che non si
capisce se partono o non partono. Non è certo con rigore e con
ordine che questo Governo nazionale sta portando avanti il
federalismo fiscale, c'è chi si fa sotto con il potere di numeri
potenti come è successo al Trentino Alto Adige - vantava Bolzano
qualcosa come un tesorone, perché noi chiamiamo tesoretto
300.000.000, Bolzano vantava 5.000.000.000 di crediti con lo Stato,
Trento si è agganciata a Bolzano per fare una trattativa - e voi
capite che questo, per quanto mi riguarda, non è il modo con cui
concepisco il federalismo fiscale. È un modo di condurre questa
politica da parte del Governo nazionale che non ha il mio consenso,
perché non c'è una trasparenza, non è chiaro alle altre Regioni
cosa succede, quindi sicuramente riconosco che non era facile
muoversi per una Regione piccola come la nostra su un terreno così
delicato e complesso. Quale filosofia muoveva questo tipo di
provvedimento? La filosofia che si parte dal federalismo fiscale
per arrivare ad una vera e propria attuazione del federalismo.
Consentitemi di ricordare, a nome del gruppo del Partito
Democratico, che, per quanto ci riguarda, anche se siamo un partito
nuovo, non abbiamo mai negato che abbiamo dei valori e delle radici
che fanno riferimento a storie politiche precedenti; abbiamo
contribuito a scrivere la Costituzione, abbiamo contribuito a
scrivere una Costituzione che riconosce le Regioni a statuto
speciale e a questo siamo sempre stati leali, pur essendo, come
qualcuno dice, partito nazionale, abbiamo sempre prestato
attenzione allo sviluppo delle autonomie, delle Regioni, dei Comuni
e anche delle autonomie speciali. Come sempre, in politica ci sono
dei momenti difficili, che a qualcuno possono anche apparire
contraddittori, ma questa è la filosofia che ha sempre ispirato i
valori delle forze politiche da cui noi deriviamo oggi come Partito
Democratico e la dimostrazione ne è il fatto che, pur in un clima
conflittuale politico difficile, a livello nazionale il nostro
partito non ha bocciato il federalismo fiscale, ma si è astenuto in
attesa di verificare punto per punto come questo andava a
concretizzarsi, ossia idealmente fare dell'Italia uno Stato
federale interessa anche a noi, è il modo che va verificato e
capito. In questo dibattito in Valle d'Aosta molto si è spinto sul
concetto di federalismo solidale, con iniziative assolutamente
interessanti promosse anche dall'istituzione Consiglio regionale,
che davano l'idea di quanto fosse importante che ogni Regione
concorresse in base alle sue risorse a costruire questa forma di
federalismo, ma come la interpretavano coloro che ne avevano in
mano la guida e in particolare il Ministro Calderoli? Nei suoi
numerosi interventi nel nord Italia in particolare, ma anche a Roma
ribadiva:
"qui bisogna dare una bella lezione a queste Regioni a
statuto speciale, bisogna riallineare; la Padania, che lavora, che
produce, è stufa di questi che mangiano a sbafo!"
. Questo era
l'atteggiamento della persona con cui la Regione doveva trattare.
Adesso non possiamo dire che c'era un Governo illuminato che aveva
capito e condiviso il ruolo delle autonomie speciali, assolutamente
no! Il Governo aveva in mente di riallineare le Regioni a statuto
speciali per prime, per poter poi procedere ad ulteriori passaggi
che riconoscessero l'efficienza, l'efficacia, le capacità
produttive e organizzative delle Regioni del nord Italia, come la
Lombardia e il Veneto in primis e dopo aver conquistato il
Piemonte... ma sì, anche il Piemonte ci può stare, quindi le
Regioni e le Province autonome di Trento e Bolzano viste come
luoghi del privilegio, luoghi dove erano state trasferite risorse
che non avevano luogo di essere trasferite. Qualcuno dipingeva
anche in modo folcloristico queste immense risorse, che invece di
essere utilizzate per lo sviluppo, venivano usate per comprare i
fiori da mettere sui balconi delle villette e cose del genere. Non
eravamo più ai tempi del Vegezzi Guastalla, ma poco ci mancava
nelle battute su questi montanari che si erano arraffati tanto
denaro pubblico. Ma noi continuavamo a dire, nonostante questo, che
eravamo disponibili a fare della solidarietà, quindi ecco un senso
di dire... se abbiamo delle risorse in più, che possono servire in
un'ottica ridistributiva a creare un sistema perequativo per
migliorare l'efficienza di questo Paese, certo il Partito
Democratico non poteva dire "no" ad un atteggiamento di questo
tipo, in uno spirito perequativo di giustizia, eccetera. Ma
solidarietà a chi e per fare che cosa? A questa domanda rispondo
fra un po', vorrei capire intanto se la storia dell'opinabilità del
bicchiere, che uno può vederlo pieno, può vederlo vuoto,
sicuramente, da questo punto di vista, questo è il pezzo che spetta
alla politica e l'abbiamo vista la politica in campo a dire:
"questo è pieno, questo è vuoto..."
, eccetera. Ma ci sono
anche dei dati, poi i dati uno può dire:
"mi hanno promesso
quattro bastonate, me ne hanno date solo due, sono contento"
,
però sono bastonate, oppure
"meritavo quattro biscotti, me ne
hanno dati solo due e sono un po' meno contento"
, ma sono
biscotti, non bastonate; allora la prima cosa da chiarire è se
abbiamo preso biscotti o se abbiamo preso bastonate. Vorrei
recitare alcuni numeri, sono dati ministeriali, non so se ci sono
altre fonti di altre... per il 2011, IVA da importazione meno
239.000.000, competenze sulla ferrovia costi aggiuntivi per la
Regione meno 23.000.000, per un totale di meno 262.000.000 di euro,
più 157.500.000.000 di euro derivanti dal calcolo del riparto
fiscale aggiuntivo, somma: meno 104.000.000 di euro per il 2011,
meno, ossia una bastonata, non un biscotto! Per il 2012, IVA da
importazione meno 244.000.000, competenze sulla ferrovia costi
aggiuntivi per la Regione meno 23.000.000, per un totale di meno
267.000.000 di euro, più riparto fiscale dieci decimi
148.700.000.000, totale: meno 118.000.000 di euro per il 2011,
meno, ossia una bastonata, non un biscotto! Per il 2013, IVA da
importazione meno 256.000.000, quelli della ferrovia meno
23.000.000, meno 279.000.000 in tutto, più 148.700.000.000 del
riparto regionale aggiuntivo, somma: meno 130.000.000 di euro. E
questo meno è progressivo: meno 138 nel 2014, meno 186 nel 2015,
meno 195 nel 2016, fino al fatidico meno 211.000.000 del 2017. E
qui veniamo ad un punto che è stato molto discusso, quello del
"abbiamo però ottenuto di non avere tutte e dieci le bastonate
di cui ho detto in una volta sola, ma prendendone una all'anno
riusciamo ad assorbirle meglio"
. Per ottenere questa
distribuzione delle legnate, abbiamo dovuto pagare la bellezza di
una cifra ipotetica di 300.000.000 di euro, fonte
Il Sole
24ore
, ossia la totale scomparsa del tesoretto. Solo per darvi
l'idea, Trento... ma soprattutto Bolzano non ha esaurito il suo
tesoretto del tutto.
Questi sono dei dati oggettivi, poi uno può dire che è stato
fatto un ottimo lavoro, perché l'idea del Governo era anche
peggiore. Io dico di sì, dico che il Governo, se poteva, tagliava
anche molto di più alla Valle d'Aosta! Resta però il fatto che
questi sono soldi in meno e il fatto di diluirli nel tempo in
questo modo mi consente di fare anche un altro ragionamento. Io
auguro a tutti voi di essere qui nel 2017, quando bisognerà
approvare un bilancio dove ci saranno meno 211.000.000, perché
questa non sarà una cosa di cui vantarsi, ci sarà qualcuno che
arriverà qui dopo di noi e dirà:
"che bella eredità che abbiamo
avuto!"
. Vi è poi un altro aspetto, che sarà oggetto della
discussione di domani, ed è che questo federalismo solidale, che
significa che la Valle d'Aosta interviene - e poi dirò bene per
fare solidarietà a chi -, non è esente dal fatto che la Valle
d'Aosta continua a contribuire anche per la parte che riguarda gli
interventi di manovra economico-finanziaria. Se abbiamo fatto un
"pezzo" come il federalismo fiscale, non è che ci hanno detto che
siamo esenti dalla manovra finanziaria nazionale, anche lì meno
24.200.000 di euro nel 2011, meno 48.500.000 nel 2012, meno
48.500.000 nel 2013, nel 2014 non c'è un segno meno, come mai? Solo
perché ci sarà un'altra manovra finanziaria che deve ancora venire.
C'è gente che se la ride, perché dice tanto ce n'è ancora per noi,
ne abbiamo di soldi! Facendo il raffronto delle risorse
disponibili, passiamo da 1.520.000.000 di euro di risorse
disponibili del 2007... eravamo arrivati nel 2010 a 1.685.000.000
di risorse disponibili, inizia invece un trend in discesa a partire
dal 2011, ovviamente non costituito unicamente dal federalismo
fiscale, che ci riporterà nel 2013 alle risorse disponibili del
2007. Non ravviso quindi nessun entusiasmo, ravviso una situazione
difficile, delicata; da parte nostra lo abbiamo sempre detto, non
si poteva schivarla, c'era un Governo nazionale che aveva detto
chiaro che le Regioni a statuto speciale dovevano pagare, bisognava
pagare questo dazio.
Su questa consapevolezza ho avuto modo... si vede che
probabilmente sono antipatico... i funzionari regionali non mi
rilasciano delle veline speciali con informazioni dettagliate,
anche se li abbiamo invitati pubblicamente alle riunioni del
partito e devo ringraziare alcuni funzionari che hanno partecipato
anche a dibattiti pubblici su questo tema, ma ci hanno sempre detto
che i dati non erano disponibili. Si vede che qui qualcuno ha un
rapporto diretto, particolare, riceve delle informazioni ultra
riservate, perché in I Commissione, su interrogazione dei
consiglieri regionali, è stato detto che dati certi non ce n'erano,
quindi a meno che qualcuno usi non so quali strumenti per accedere
ad informazioni riservate... io conosco questi funzionari, mi
paiono tutti molto corretti, parlano nelle sedi istituzionali
dovute... non so chi sia qui che si è permesso di dire che questi
giudizi di entusiasmo non risultano agli atti della commissione,
voglio dirlo chiaro... non risulta in nessuna sede di commissione
un particolare entusiasmo di funzionari su questa cosa...
I nostri soldi di solidarietà comunque li abbiamo dati a chi? Al
Governo nazionale, per farne che cosa? Vedete cosa sta accadendo
nel panorama nazionale in questi giorni. Abbiamo fatto una bella
operazione di risanamento del debito pubblico, ci sono tutte le
Regioni che sono sugli scudi per i tagli che vengono fatti alle
Regioni, ai Comuni, alle autonomie comunali, eccetera, perché
questo Governo tiene per sé, centralizza la spesa, anziché andare
verso una reale operazione federalista. Anche il "pezzo" della
solidarietà quindi non mi torna in modo particolare, ma voglio
concludere con un passaggio che è legato alla questione della
nostra autonomia e della nostra specialità. Questo accordo sul
federalismo fiscale di fatto fa saltare una norma che ci rendeva
speciali, forse, oggi come oggi, non più difendibile come ha detto
qualcuno, ma sicuramente avevamo delle caratteristiche che erano i
buoni di benzina, questo rimborso della quota dell'IVA da
importazione, che erano caratterizzanti della nostra specialità.
Ora la nostra specialità rientra nel fatto che abbiamo un gettito
rispetto ai decimi delle imposte, che è di tipo diverso maggiorato
e sicuramente vantaggioso rispetto ad altre realtà, ma rientra in
un meccanismo che è quello tipico dei sistemi federali, che non
hanno le autonomie speciali. Guardate che i riparti diversi fra
Stati sono i meccanismi normali degli Stati federali, quindi, da
questo punto di vista, c'è, a mio avviso, meno specialità. Qualcuno
può dirsi contento, per noi che abbiamo riconosciuto nella
Costituzione la specialità non è una cosa che ci fa contenti, anche
perché, mi ricordo benissimo, in quest'aula era stata detta una
frase storica, che poi era stata utilizzata ampiamente in campagna
elettorale. In campagna elettorale dovevamo incassare più
400.000.000 di euro, più 800.000.000 di euro, il federalismo era
tutto un più; adesso vi ho letto tutta la serie dei meno, ma
dimenticando le campagne elettorali dove tutto è un più, l'idea era
quella che la Valle d'Aosta cedeva una parte del suo gettito,
rinunciava a quantità di denaro, ma in cambio avrebbe avuto
maggiore autonomia nella gestione delle sue risorse, era questa
l'ambizione vera! Non in questa norma, ma con altro cavallo di
Troia, attraverso la manovra finanziaria, quindi mentre noi
firmiamo questo accordo, attraverso altro meccanismo lo Stato con
manovra finanziaria nazionale entra nel nostro bilancio regionale e
ci dice di tagliare qua, di tagliare là, di rinunciare ad assumere
dei dipendenti, quindi fa un'operazione in cui fa finta di
concedere delle cose da una parte e poi pone vincoli dall'altra,
riducendo l'autonomia del Governo regionale di determinare la spesa
pubblica, dicendo quello che si può fare. Non si spiegherebbe
altrimenti tutta la serie di ricorsi, di cui magari parleremo
domani, che questo Governo regionale con anche il nostro sostegno,
perché noi sui ricorsi abbiamo detto:
"siamo d'accordo"
...
ma se ricorriamo contro una norma di un Governo, è perché quel
Governo non sta facendo i nostri interessi; dov'è questo accordo,
dov'è questa sintonia se dobbiamo fare un ricorso? Vi è quindi una
forte limitazione dell'autonomia nella gestione della spesa
regionale ed è questo fatto - poi lo spiegheremo meglio domani sui
numeri del bilancio, eccetera - che ci fa in parte provare una
certa amarezza sul fatto che era assolutamente legittimo che lei,
Presidente, conducesse tale trattativa. Non c'è nessuna cosa che
sia illegale, non corretta, l'ho già detto un'altra volta, da
questo punto di vista, però forse la domanda (che non avrà mai
risposta, perché ormai l'accordo è fatto ed è così) era: ma se una
comunità tutta si riuniva intorno ad un progetto di difesa, che
poteva anche essere... non contesto il numero delle bastonate, come
ho detto prima, perché le dovevamo lasciare sul campo... ma che
poteva essere rispetto ad un atteggiamento più forte rispetto a
tutte le altre questioni su cui stiamo ricorrendo... quindi più
autonomia nella gestione del proprio bilancio, ecco questa è la
domanda - che non avrà risposta - che continuo a pormi: se tutta la
comunità insieme avesse difeso con forza la sua specificità, penso
che un Presidente al momento della trattativa sarebbe stato più
forte rispetto al fatto di trattare con benevolenza questo
pseudo-Governo amico, che fin dall'inizio ha cercato di minare le
Regioni a statuto speciale e pian piano ci sta riuscendo.
Président
- La parole au Conseiller Empereur.
Empereur (UV)
- Merci M. le Président.
Nous sommes appelés aujourd'hui à nous prononcer sur deux actes
très importants pour l'avenir de notre Région et pour le futur de
notre autonomie: le premier concernant l'accord conclu avec le
Gouvernement italien en matière de répartition fiscale et le
deuxième le schéma d'arrêté de loi portant la révision de
l'organisation financière de la Vallée d'Aoste. Le thème a fait la
une dans la presse locale pendant plusieurs journées et c'est pour
cette raison que je ne vais pas retourner sur les chiffres déjà
très bien rappelés de la part de l'Assesseur et de certains
collègues, mais essayer une lecture différente. Par ailleurs, en se
concentrant exclusivement sur l'aspect économique, le risque serait
de céder à une tendance tout à fait humaine, mais qui éloigne d'un
examen attentif de la qualité de l'entente. D'autre part, lorsqu'il
faut mettre la main au porte-monnaie, le premier tracas est
toujours de comprendre combien cela va coûter; d'ici la formule
moins de frais-bon accord, qui devient presque un commandement et
qui est sûrement un commandement pour les forces politiques
d'opposition, comme nous l'avons vu dans les dernières semaines et
nous l'avons entendu encore aujourd'hui. Je crois par contre que
dans le cas de l'entente signé par le Président Rollandin avec le
Gouvernement italien, les chiffres ne doivent pas représenter le
seul élément auquel porter attention. Il s'agit avant tout de se
pencher sur les opportunités découlant pour la Vallée d'Aoste de
cet accord, eu égard surtout à la phase économique difficile qu'on
est en train de traverser et qui malgré tout présente des lourdes
retombées aussi en Vallée d'Aoste. La réforme sur le fédéralisme
fiscal est une loi de l'Etat et elle va être réalisée; celui-ci
(qu'il nous plaise ou non) doit représenter le point de départ de
tout raisonnement. Cette donnée fait de façon que toutes les
Régions italiennes, y compris celles à statut spécial, soient
appelées à participer à la concrétisation des buts de péréquation
et de solidarité. On devrait décider, collègue Donzel, quel est le
biscuit et quelle est la bâtonnée!
La Vallée d'Aoste n'est donc pas exclue et elle, au contraire de
ce qui soutiennent certains opposants, disposait d'un atout à
jouer, constitué par le fait qu'au sein de notre organisation
institutionnelle, administrative et financière le principe de
subsidiarité, sur lequel la réforme est axée, est connu et appliqué
depuis longtemps. A partir de cela on a négocié avec l'Etat, le
résultat final de ce dialogue a permis de partager d'ici sept
années le montant dû, en définissant une quote-part annuelle qui
augmentera annuellement jusqu'à se stabiliser en 2017. Par
conséquent, le prélèvement qui nous sera œuvré
résultera davantage soutenable car l'application progressive des
réductions budgétaires permettra tout de même une épargne globale
de presque 400 millions d'euros. C'est le seul chiffre que je vais
citer, car il s'agit de le plus significatif; imaginez l'impact sur
les finances régionales si on devait verser sans dilation dans le
temps. De l'autre côté le fédéralisme fiscal, qui modifie des
mécanismes de répartition fiscale en vigueur depuis presque 30
années, fera disparaître dans le cadre des transferts étatiques
destinés à la Vallée d'Aoste le chiffre qui remplaçait la TVA
d'importation, mais l'accord prévoit qu'à titre de compensation à
la Vallée d'Aoste soient reconnus non les 9/10, mais le 10/10 de
certains impôts payés localement, tels, entre autres, l'IRPEF,
l'IRES, la TVA. En plus de cela notre Région va percevoir la
totalité du produit d'impôt sur lequel rien nous était reconnu
jusqu'à présent, voire l'accise sur le gaz naturel, ainsi que les
taxes concernant les assurances et les divertissements et elle aura
la faculté d'instituer des nouvelles formes d'imposition fiscale,
naturellement dans le respect de son autonomie.
Je crois qu'à l'égard de tout cela un élément soit encore à
souligner: le fait d'avoir rendu plus souple, en la distribuant sur
plusieurs années, la participation valdôtaine au fédéralisme fiscal
permet de disposer dans l'immédiat de ressources par lesquelles
continuer dans l'action de lutte à la crise économique empruntée
dès 2009. A ce sujet le budget régional, que nous discuterons
demain, prévoit pour l'année prochaine des aides pour environ 130
millions d'euros à l'intention des familles et des entreprises
valdôtaines. Voila donc que, grâce à l'accord conclu avec le
Gouvernement national (pour le groupe de l'Union Valdôtaine un bon
accord, parce qu'il était le meilleur accord possible dans un
moment très délicat), l'Administration régionale ne perd pas la
possibilité d'exercer un soutien à la communauté dans un moment où
il est encore très important de le faire, car la crise n'est pas
encore à nos épaules. En plus, si l'on regarde cela en perspective,
on comprend que, lorsque le montant demandé par l'Etat aboutira au
maximum en 2017, il est vraisemblable de penser que les difficultés
seront désormais remises au souvenir et donc, suite à l'absence de
l'engagement de 130 millions assurés à présent, l'impact sur les
finances régionales sera davantage réduit. Celui-ci est bien le
sens de la lecture que je tenais à vous proposer, le sens par
lequel l'accord devient non seulement une chance de sauvegarder les
finances régionales, mais aussi une opportunité pour permettre une
action importante dans un moment délicat. Les temps sont difficiles
et les institutions régionales ont le devoir de ne pas oublier les
familles et les entreprises. Cet accord a demandé un effort de
négociation avec l'Etat, suivi par une activité fort efficace de la
Commission paritaire, afin d'élaborer et adopter les conséquentes
dispositions d'application du Statut spécial et on peut ainsi
continuer à offrir un soutien capital surtout dans cette phase
historique. Tout le reste rentre dans la catégorie
"instrumentalisations politiques", qu'on laisse volontiers à
d'autres et c'est pour cette raison que mon espoir est d'une voix
favorable consistante aux deux actes en discussion. Merci.
Président
- La parole au Conseiller Bertin.
Bertin (ALPE)
- Grazie Presidente.
Da una ventina di anni in Italia si continua a parlare
incessantemente di riforma costituzionale e in parte anche di
federalismo; dall'inizio degli anni '90 il mondo intorno è
cambiato, interi imperi sono finiti, nuovi Stati sono nati e in
Italia ci si è dedicati soprattutto all'arte del dibattito.
Dall'inizio degli anni '90 si sono formate diverse commissioni
parlamentari, le famose bicamerali, ad hoc per una riforma dello
Stato; mi ricordo nel 1993 la Commissione di
Iotti-De Mita
,
prima ancora un'altra di cui non ricordo il Presidente, poi la più
famosa quella del 1997 con Presidente D'Alema, Vicepresidente
Urbani e forse... adesso non ricordo l'altro Vicepresidente. Fatto
sta che tutte queste tre commissioni e questo gran parlare di
riforme si sono tradotti in un clamoroso insuccesso e si è
continuato negli anni a parlare di riforme e sempre più di
federalismo.
L'unico piccolo apporto è stato rappresentato dalla riforma del
titolo V della Costituzione, la n. 2/2001, nella quale vengono
introdotti elementi interessanti, ma che rimangono estremamente
lontani da qualsivoglia questo tipo di federalismo, niente a che
vedere con il federalismo. Questi 20 anni hanno avuto l'effetto un
po' singolare di introdurre nel dibattito politico dei nuovi
termini come sinonimi di federalismo o qualcosa del genere,
generalmente termini mutati o comunque importati da ordinamenti
stranieri. Si è iniziato con la
devolution
, che per 4-5 anni
è diventata un classico del lessico politico italiano,
richiamandosi alla riforma costituzionale operata in Gran Bretagna
dal Governo laburista guidato da Tony Blair, che mettendo fine al
ventennio della Thatcher, Governo di destra e centralista, aveva
vinto le elezioni su un asse programmatico che faceva del problema
dell'autonomia scozzese e della riforma costituzionale gli elementi
vincenti di quella campagna elettorale.
Tony Blair vinse le elezioni il 1° maggio 1997 in contemporanea
con la "Commissione D'Alema", a settembre venne indetto il
referendum per l'istituzione del Parlamento scozzese e si diede
avvio in pochissimo tempo ad una riforma che ha segnato
profondamente la natura dello Stato britannico, pur rimanendo anche
questa al di fuori del federalismo, ma avendo risolto problemi
importanti come quello scozzese e quello irlandese, dopo anni di
situazioni, anche dal punto di vista degli scontri, piuttosto
gravi.
Finito miseramente anche in questo caso con la
devolution
, che ripeto niente ha a che vedere con il
federalismo, si è passati al federalismo fiscale, un altro termine
importato dal sistema americano, con il quale si intende una
dottrina che studia i rapporti fra territorio e fiscalità e che,
trovandosi in un contesto di uno Stato federale, il più vecchio
Stato federale del mondo, si chiama
fiscal federalism
, ma
niente a che fare con il federalismo, niente a che fare con
quell'idea che ci viene venduta di trasformare lo Stato italiano in
Stato federale attraverso il federalismo fiscale, come è stato
peraltro per la
devolution
.
In questo caso la cosa diventa ancora più curiosa, perché,
facendo un paragone automobilistico, se uno vuole progettare
un'auto, ci sono due elementi: da una parte, il telaio e,
dall'altra, il motore e, affinché l'auto funzioni, i due elementi
devono essere pensati e progettati uno in funzione dell'altro e
obbligatoriamente in contemporanea. Qui si inizia a progettare il
motore, che poi lo si pretende di inserire sopra un'altra
automobile, è come se inserissimo il motore di una Ferrari sul
telaio di una vecchia Punto, è probabile che questo nuovo mostro
non funzioni e che i risultati non saranno quelli voluti. Sono
scettico da questo punto di vista, non credo che il federalismo
fiscale esca dai box come progetto automobilistico, credo che
rimanga nell'officina e farà probabilmente la fine degli altri
precedenti tentativi... tutti insuccessi.
Vi è quindi il rischio che tale accordo non ci ponga al di fuori
di altre modifiche, perché, nel momento in cui questo
pseudofederalismo fiscale non funzionasse, nulla vieterebbe altri
accordi e altre modifiche all'ordinamento finanziario della nostra
Regione, anche perché viviamo in uno Stato che non è federale.
Riferendomi a quello che diceva Donzel: per adesso abbiamo preso
due bastonate, nulla toglie che ce ne daranno delle altre,
soprattutto se questo federalismo fiscale non funziona, ammesso che
arrivi poi al termine, anche perché lo stesso discorso fatto qui da
Fini un mese e mezzo fa poneva qualche dubbio sulle possibilità di
successo e raccomandava di procedere con la massima cautela, previo
svolgimento di tutte le verifiche opportune, senza fretta
eccessiva, il che vuol dire, al di là dei tatticismi dovuti alla
politica di tutti i giorni, che non è così automatico che questa
riforma vada in porto come previsto.
Oggi ci troviamo ad approvare questo accordo, che cambia
certamente i rapporti fra Stato e Regione e chiude un importante
capitolo. Dopo una trattativa anomala condotta dal Presidente
Rollandin con il "Governo Berlusconi", che alla fine ci porta a
perdere 300.000.000 di IVA da importazione. In contropartita ci
danno l'un decimo di cui abbiamo già parlato e rinunciamo per il
dilazionamento degli effetti del federalismo fiscale al 2018, data
fatidica, a tutto il tesoretto che abbiamo accumulato in questi
anni. Dati alla mano non si può dire che il risultato, diversamente
da quanto dice il collega Zucchi, sia positivo, tutt'altro!
Rischiamo ancora sia per ragioni procedurali, sia per la stessa
natura di questa grande riforma, che poi così grande non è, che non
è detto che arrivi a termine, di doverne subire altri di accordi di
tale tipo. In questi 20 anni è cambiato il mondo e qualche speranza
che le cose cambiassero anche in Italia c'era; purtroppo a 20 anni
di distanza la forma di Stato è rimasta la stessa e grandi
differenze non ve ne sono. Un celebre federalista di ormai diversi
secoli fa, Proud'homme, diceva che il XX° secolo aprirà l'era delle
federazioni, altrimenti per l'umanità inizierà un purgatorio di
1.000 anni; speriamo che questa profezia non si avveri, ma credo
che per la Valle d'Aosta, se non si raggiunge in poco tempo un
federalismo autentico, ci sia il rischio di un purgatorio.
Président
- S'il n'y a pas d'autres conseillers qui
souhaitent intervenir, je ferme la discussion générale.
La parole à l'Assesseur au budget, aux finances et au
patrimoine, Lavoyer.
Lavoyer (FA)
- Grazie Presidente.
Abbiamo ascoltato con attenzione gli interventi dei vari
colleghi, io mi limiterò a fare un po' di chiarezza sui numeri.
Hanno già illustrato bene i Capigruppo di maggioranza sottolineando
l'aspetto storico e la valenza politica di questo accordo. Mi
sembra doveroso fornire alcuni dati rispetto agli interventi dei
colleghi dell'opposizione, Louvin e Donzel, perché, se fossero vere
le cose che dicono loro, mi chiederei che bilancio andiamo ad
approvare domani. Non mi risulta che il bilancio che questo
Consiglio si accinge a discutere, e che presumibilmente approverà
nei prossimi giorni, sia un bilancio contenente le cifre
evidenziate dai due colleghi. È un bilancio che cresce nel sociale,
che mantiene tutti i provvedimenti anticrisi e che aumenta sul
settore dello sviluppo, quindi penso che dietro a queste
dichiarazioni ci sia più un gioco delle parti del creare un clima
non realistico, diverso da quella che è la situazione. I dati che
sono stati presi per supportare queste tesi non stanno né in cielo,
né in terra. Quando il collega Louvin fa riferimento al bilancio di
previsione della Provincia di Bolzano e dice che cresce rispetto al
2009...
(interruzione del Consigliere Louvin, fuori
microfono)
...Il bilancio di Trento, il bilancio di Bolzano diminuisce di
200.000.000 euro dal 2009 al 2011, il bilancio di Trento il collega
Louvin non lo deve depurare dei trasferimenti delle competenze,
aumenta nel 2009 di 6.283.000.000, nel 2011 di 6.332.000.000,
50.000.000, che sono competenze che sono state date in più. Lo
stesso quando Donzel parla della ferrovia: questo non è un taglio,
23.000.000 della ferrovia sono una competenza in più che viene data
all'Amministrazione regionale e innalza l'asticella del Patto di
stabilità, perché qui parliamo impropriamente di tagli. Abbiamo un
vincolo che modifica la cifra che poteva spendere questo bilancio
per il 2011 di 1.685.000.000; vengono detratte la manovra estiva di
24.104.000 e ti dicono:
"tu non puoi spendere più di
1.556.000.000 indipendentemente dalle entrate"
. I 23.000.000
del trasferimento delle competenze della ferrovia innalzano di
nuovo questa possibilità di spesa a 1.579 e questo è il motivo per
cui pareggiamo a 1.580; quindi non è vero che i bilanci di Bolzano
e di Trento crescono, perché anche loro devono sottostare al Patto
di stabilità indipendentemente dall'accordo.
Andando sul famoso ragionamento del pro capite: non so quali
dati abbiano i colleghi, perché se guardiamo la situazione pro
capite, la percentuale, l'incidenza del contributo della manovra
sul totale delle entrate devolute, sui trasferimenti dello Stato...
abbiamo, sul bilancio del Friuli Venezia Giulia incide per l'8,77,
sul bilancio di Trento per il 17,83, per il bilancio di Bolzano per
il 14,35, sul bilancio della Valle d'Aosta per l'8,47 percento;
quindi siamo dal punto di vista delle percentuali nella situazione
migliore. Ragioniamo sulla situazione conclusiva nel 2017, quando
non avremo più la totalità dell'IVA da importazione, allora andiamo
a vedere il risultato pro capite, qual è l'incidenza dei tagli per
quanto attiene il raffronto Valle d'Aosta e le altre Regioni.
Abbiamo un saldo positivo rispetto ai trasferimenti, avremo nel
2017 trasferimenti per 8.000 euro pro capite, Friuli Venezia Giulia
3.125, Trento 5.319, Bolzano 6.223, allora mi pare che questo
raffronto non stia in piedi. Allo stato attuale la manovra di
104.000.000 di euro porterebbe un trasferimento pro capite alla
Valle d'Aosta di 8.850, ma io ho dato il dato peggiore, che è
quello del 2017, quando ci sarà la totale riduzione dell'IVA, che
porta a 8.000, ma è notevolmente superiore ai 6.223 di Bolzano, ai
5.300 di Trento, ai 3.125 del Friuli Venezia Giulia. Mi pare che
questo sia un accordo più che decoroso ed estremamente positivo per
il nostro bilancio.
La gente non capisce più niente, che cos'è questo "tesoretto"?
Gli avanzi di amministrazione degli anni passati, quando avevamo il
Patto di stabilità e non potevamo spendere le nostre effettive
entrate? In quegli anni si parlava del tesoretto. Adesso mi pare
che il tesoretto diventi il contenzioso che, già dal 1990, con la
legge n. 690, c'era con lo Stato: trasferimenti che la Regione
riteneva di dover avere e che lo Stato diceva che non erano dovuti.
Questo famoso tesoretto non l'ho mai visto come debito dello Stato
nei confronti della Regione, questo non è mai stato iscritto nel
bilancio dello Stato e l'Amministrazione regionale non ha mai
iscritto questo credito nel suo bilancio regionale, perché il
riferimento del tesoretto è questo. Si capisce bene quindi che tale
tesoretto nella sostanza non esisteva, era un contenzioso e,
affinché lo Stato potesse trasferire quella somma
all'Amministrazione regionale, doveva fare una finanziaria che lo
decretava. È ovvio che sul tavolo della trattativa abbiamo
risollevato questo problema che esiste da 20 anni e lo Stato non ci
ha mai trasferito un euro di tale contenzioso. Chiaramente in
questo momento, in cui abbiamo azzerato delle situazioni per le
quali abbiamo avuto anche delle compensazioni
una tantum
a
favore dell'Amministrazione regionale, si sono azzerati anche i
contenziosi... quindi vi chiederei di non utilizzare questa favola
del tesoretto come propaganda politica, perché non sta in
piedi!
Voglio ancora sottolineare che l'accordo che è stato fatto si
riferisce al consuntivo delle entrate delle imposte 2008, l'anno
peggiore della crisi; se fate le proiezioni delle entrate delle
stesse imposte già nel 2009, nel 2010 la proiezione attuale,
l'ammontare supera i 130.000.000 di euro; siamo fiduciosi che gli
interventi che abbiamo messo in piedi con le norme anticrisi
facciano sì che l'economia riparta e che nel 2017 questo nuovo
riparto porti delle entrate ben superiori alla proiezione riferita
al 2008. Se soltanto fosse veritiero il dato che, non diciamo noi,
ma lo dice "Repubblica" un giornale che normalmente non è filo
governativo, la Regione Valle d'Aosta impiegherà ancora 9 mesi per
riportare il PIL al pari del 2008 con una crescita del 6,5 percento
del PIL da qui al 2013. Se imputate solo una percentuale del 6
percento a tutte le imposte per le quali avremo i 10/10, anziché i
9/10, oppure nulla, vi rendete conto che la situazione nel 2017,
caro Donzel, non potrà essere catastrofica come lei l'ha descritta
prima. Questo mi sembrava doveroso, perché, se parliamo di dati,
questi devono essere reali e non legati ad una propaganda di tipo
politico. Mi limito a questa breve replica, perché, dal punto di
vista politico, i Capigruppo di maggioranza hanno sufficientemente
motivato la bontà di tale accordo.
Président
- La parole au Président de la Région,
Rollandin.
Rollandin (UV)
- Grazie Presidente.
Credo che, oltre a ringraziare i colleghi per gli interventi,
per quanto ci riguarda, gli interventi hanno potuto dimostrare che
l'accordo ha sicuramente una valenza strategica importante e lo ha
in prospettiva, oltre che per il 2011. Ritengo che con correttezza
alcuni abbiano fatto un esame della storia del sistema finanziario
regionale. Per entrare nel merito, vorrei ricordare che si è
arrivati a questo appuntamento quando la legge n. 690... quando era
venuta a livello di Amministrazione regionale, era stata la Giunta
ad approvarla ai sensi dell'articolo 50 dello Statuto ed era
rimasta legge ordinaria fino al 1994, quando è stata inserita nella
norma di attuazione. Sottolineo questo aspetto: fino al 1994 non è
stata norma di attuazione, era una legge ordinaria, oggi stiamo
parlando di una norma che ha rango superiore.
Vorrei anche dire che i commenti quando si discuteva della
finanziaria a proposito dell'IVA da importazione erano dei
classici:
"noi non siamo una Regione di eccellenza, siamo una
Regione che si barcamena, siamo una Regione che, se non avesse non
dico tutte le misure finanziarie attuali, la quota sostitutiva
dell'IVA da importazione, un autentico regalo che non ha nessuna
motivazione, non farebbe più un bilancio, non farebbe più niente,
si pagherebbero i dipendenti e basta"
, non vi dico da che
pulpito arrivava... adesso predica al Comune di Aosta; Primo, il
capitolo nominato innominabile, dove abbiamo l'IRPEF e l'IVA,
stesso discorso: che non ci spetta,
"questa Regione, per ragioni
storiche, politiche, o per fortuna, non lo so... ha delle entrate
che sono assai superiori ai suoi meriti, soprattutto per via delle
quote sostitutive dell'IVA da importazione; se non ci fosse questa
voce, qui non si farebbe alcun bilancio. La Regione Valle d'Aosta,
oggi come oggi, non esisterebbe più, non pagheremmo neanche più i
dipendenti regionali"
. Concludevano quindi dicendo che
giustamente questo doveva essere tolto, perché era un privilegio;
ve ne posso leggere ancora, ogni anno ce n'è una, c'è una lista
piuttosto nutrita e questo non veniva da parte della maggioranza,
ma veniva classicamente da chi oggi qui rappresenta un certo tipo
di opposizione, credo che questo sia scontato. Se questa è
l'interpretazione, allora bisognerebbe capire cosa si vuole. Se da
una parte tutto quello che si ha è il privilegio, la benzina era un
privilegio, come è stata tolta...
"maledetti, avete tolto la
benzina, ma perché non avete difeso?"
, adesso qui si dice:
"ma perché non si riunisce la Valle d'Aosta per dire che non ci
devono tagliare niente?"
. Fate un po' voi... "arrampicarsi sui
muri"... questo è di più. Credo che un po' di coscienza ci vorrebbe
per moderare, anche nei confronti di chi segue queste discussioni,
che obiettivamente ha la sensazione che si possa fare di tutto e di
più, indipendentemente da quello che è il regime fiscale, da quelle
che sono le leggi, da quelli che sono i tempi.
Qui, mentre stiamo parlando di questo riparto fiscale, da
un'altra parte stanno discutendo del possibile
default
dell'Irlanda, poi del Portogallo, la Spagna è sul bilico e forse
l'Italia, se non prende altre risoluzioni, rischia. La manovra di
cui qualcuno ha detto una bastonata... l'altra bastonata... è una
manovra di cui tutti a livello parlamentare hanno detto che era
necessaria, non noi. Avete detto:
"qui avete tagliato 104 più 23
e l'anno prossimo 48"
, lo dite come dire che questa maggioranza
si lascia tagliare i fondi... scusate, non è una questione del
Governo, ma non per difendere il Governo, la manovra è chiesta a
livello europeo e su questo erano tutti convinti! Quello su cui si
discuteva è come ripartire proporzionalmente, le Regioni non hanno
contestato la somma, hanno contestato le modalità con cui prevedere
l'intervento a livello di singola Regione, che è una cosa diversa.
Rileggetevi tutte le dichiarazioni, da Errani a Formigoni, hanno
sempre detto:
"a parità di saldi"
, il che significa che
sullo stesso contenuto discutiamo come. Questo lo dico per
correttezza, altrimenti la gente non capisce più di cosa stiamo
parlando. Qui non stiamo parlando né della manovra, né del discorso
del bilancio, di cui parleremo domani, con l'incidenza che ha
l'intervento finanziario della Regione, 130.000.000 di euro, perché
siamo in crisi; allora noi abbiamo detto, questa manovra di cui
stiamo discutendo, che è il nuovo regime fiscale, ha dei connotati
importantissimi che durano nel tempo. I 10/10 credo che qualcuno ne
ha letto una parte... guarda caso, dall'altra parte non ho mai
sentito leggere le voci con i 10/10: IRPEF, IRES, ritenuta su fondi
e su interessi da capitale, tasse automobilistiche che addirittura
non c'erano, imposta successioni e donazioni, IVA interna e IVA da
importazione, mentre queste voci per le altre Province non sono
10/10: sono 7 e 9/10. Su questo credo che noi faremo per la gente
un chiarimento e degli incontri, perché non è giusto che ci sia una
disinformazione, magari che nasce dall'equivoco, che è una
discussione forse ristretta, capisco che non si può dire tutto.
Sempre nei 10/10, imposta fabbricazione oli minerali, imposta
energia elettrica: qui noi pagavamo due volte, perché l'imposta
dell'energia elettrica fuori paga l'ENEL, qui paga la partecipata,
qui adesso prendiamo i 10/10, quindi non va più via nulla. Non so
se ci siamo capiti! E così via, imposta assicurazioni, imposta gas
metano, imposta spettacoli di intrattenimento: 10/10! Io capisco
tutto, la voglia di polemizzare, la voglia di dire che non è
proprio, ma più dei 10/10 ditemi dove vogliamo andare!
Donzel
(fuori microfono)
- ...ma le somme...
Rollandin (UV)
- ...ma le somme, scusami, questo è per il
futuro, questo va avanti sugli introiti. Sono le entrate ufficiali,
non l'anno più o meno, queste sono le entrate che rimangono! Sempre
sull'IVA vorrei dire che la soppressione dell'IVA da importazione
per Trento è stata di 320.000 già da quest'anno, 337 per Bolzano,
la quota variabile che noi non percepivamo per Trento e Bolzano
280.000.000 e 300.000.000 è stata tolta subito! Se i dati non hanno
senso, possiamo anche smettere di parlare. Soppressione fondi
statali per le altre Regioni e Province: anche qui nessuno ne ha
parlato, non avranno più la partecipazione, a noi non sono
soppresse. Assunzione di oneri e finanziamenti di iniziative e di
fondi, che sono quelli che per noi sono riferiti ai 23.000.000 che,
come diceva l'Assessore, sono per le ferrovie; qualcuno diceva le
competenze, ma noi le competenze le abbiamo già avute e i
23.000.000 sono legati all'assunzione di competenze, per cui non ci
vengono scalati e li teniamo.
Altra cosa: rimodulazione della percentuale di
compartecipazione, per le altre Regioni non c'è storia, per noi sì;
per quanto riguarda le nuove imposte compartecipate, per noi ci
sono i 10/10. Voglio ricordare che al momento dell'affare ENEL per
un contenzioso, solo perché non c'era scritto:
"che eventuali
altre modifiche"
, abbiamo perso milionate di euro nell'affare
ENEL! Quando ci sono stati i condoni, proprio perché non c'era
scritto:
"e eventuali altre notazioni"
, abbiamo speso
milionate di euro, perché non c'era scritto che c'era l'imposta del
condono, invece questa volta c'è scritto in modo chiaro.
Non voglio dire a voi delle cose, ma riconoscere almeno quello
che è! Sono un po' in difficoltà a pensare che si parli di stangate
quando si entra nella logica di un fondo di solidarietà e di
perequazione; altre volte ho sentito fare dei bellissimi discorsi,
solidali per carità, siamo tutti con gli extra comunitari, con
tutti i buoni, con tutto il mondo, diamo fondi ai Paesi in via di
sviluppo... no, qui il fondo di solidarietà è una bastonata! Prendo
atto che d'ora in poi i fondi dati per altri sono bastonate! È una
nuova terminologia di cui arricchisco il mio vocabolario e dovrò
prendere atto che d'ora in poi, quando parliamo di fondi per altri,
portiamo una bastonata, perché diamo dei soldi ad altri, vogliono
soldi per un fondo di perequazione ed è chiaro che, se ragioniamo
così, non andiamo tanto lontano.
Credo che il discorso del raffronto e del riequilibrio sia già
stato fatto ampiamente, noi abbiamo sicuramente un atto che porterà
la Valle d'Aosta ad avere delle certezze per il futuro e
chiaramente sappiamo che, se ci saranno altre manovre, lo diciamo
qui, la Valle d'Aosta parteciperà come tutte. Si è detto:
"ma
non ci hanno escluso?"
. Sì, c'era stato un tentativo, dobbiamo
anche dirlo: c'era stato il tentativo di Trento e Bolzano...
avevano presentato un emendamento in Parlamento, non glielo ha
sostenuto nessuno, perché ha detto:
"noi abbiamo già fatto la
nostra parte, abbiamo trovato l'accordo, quindi noi non
partecipiamo"
, invece hanno risposto "no", come era normale.
Qui ci stupiamo della normalità, allora sono in difficoltà a dire
cosa possiamo ancora fare per cercare di capirci.
I dati che ha letto l'Assessore dicono in modo inequivocabile
che abbiamo una situazione migliore di tutte, i numeri, a prova di
smentita, ma non da parte nostra, da parte dei tecnici! Nessuno ha
tenuto segreto niente; certo, la trattativa non l'abbiamo fatta in
Campidoglio o in Piazza del Popolo: l'abbiamo fatta con i tecnici e
l'abbiamo portata quando aveva una certa credibilità, l'abbiamo
spiegata e adesso i dati sono perfettamente disponibili a tutti,
non si è mai nascosto nulla!
Concludendo ringrazio gli interventi dei Capigruppo che hanno
saputo mettere in evidenza le caratteristiche di un accordo;
sicuramente è un accordo ottimo e questa è una garanzia per tutti,
indipendentemente dalla valutazione che oggi viene data. Credo che
su questo un'attenzione c'è stata da parte di tutti, mi stupisce
solo che non ci sia la giusta attenzione al risultato finale, che
porterà sicuramente dei grandi vantaggi per la nostra Regione,
sempre tenendo conto dei sacrifici con il sistema perequativo e
solidale, perché se si crea un fondo di solidarietà, qualcuno deve
alimentarlo. Nemmeno il pozzo di San Patrizio è un pozzo in quanto
tale: funziona se qualcuno ci mette dentro qualcosa e questo è un
discorso che va avanti da un po' di tempo.
Per quanto ci riguarda, quindi, credo che l'atteggiamento sia
quello giusto, di una consapevolezza di un momento sicuramente
importante, di un accordo che è positivo pur tenendo conto che ci
sono delle riduzioni che, è stato detto, nel momento in cui, come
ci auguriamo, la crisi possa finire, la compensazione fra la crisi
e la manovra ci dà la possibilità di assorbire la spesa che andrà a
regime.
Ultima notazione: è stato quasi banalizzato il fatto che abbiamo
una dilazione fino al 2017; questo è uno dei punti importanti per
quanto riguarda il sostegno in questo momento difficile, perché
abbiamo 3 situazioni da gestire. Se non ci fosse stata la crisi o,
come ci auguriamo, se termina la crisi, capite che questi fondi
torneranno perché a disposizione della manovra regionale, sempre
ricordando che quello che è stato detto qui credo sia da
sottolineare. Oggi abbiamo su tutto questo il Patto di stabilità,
perché questo è l'argomento che troppo spesso si dimentica. Non è
solo un discorso di entrate: è un discorso anche di disponibilità,
di possibilità di spendere, che è un altro argomento, che non è dei
più facili, ma è quello che ci limita nell'ambito
dell'organizzazione del progetto che domani discuteremo.
Grazie.
