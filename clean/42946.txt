Classificazione
LAVORO
Politica del lavoro



Oggetto del Consiglio n. 414 del 24 marzo 2021 - Resoconto
OGGETTO N. 414/XVI - D.L. n. 17: "Misure a sostegno dei
lavoratori dipendenti a tempo determinato, anche stagionali, che
hanno cessato di beneficiare della Nuova prestazione di
Assicurazione Sociale per l'Impiego (NASpI)".
Bertin (Presidente) -
Possiamo al punto 4.01 dell'ordine
del giorno. Sul disegno di legge n. 17 sono stati depositati tre
emendamenti. Si è prenotato il consigliere Grosjacques al quale
passo la parola per la relazione.
Grosjacques (UV) -
Permettetemi colleghi, prima di
esaminare questo breve ma significativo e credo esaustivo disegno
di legge n. 17, di ringraziare il Governo regionale, in particolare
l'assessore Bertschy competente per la materia, le strutture
dell'Assessorato allo sviluppo economico, formazione e lavoro, i
membri della IV Commissione consiliare e tutti i colleghi e le
forze politiche presenti in questa aula, per aver contribuito in
tempi rapidi a predisporre e licenziare con voto favorevole unanime
il presente testo di legge che dispone misure a sostegno dei
lavoratori dipendenti a tempo determinato, introducendo
un'indennità forfettaria a favore di coloro che, a causa degli
effetti negativi della pandemia da Covid-19, hanno perso la loro
attività lavorativa e hanno cessato di beneficiare della nuova
prestazione di assicurazione sociale per l'impiego, la cosiddetta
NASpI. L'importo dell'indennità è differenziato in base alla data
della predetta cessazione. È infatti prevista un'indennità pari ad
euro 1500 per coloro che non sono coperti dalla NASpI da almeno 60
giorni e a euro 1000 per coloro che non sono coperti dalla NASpI
per meno di 60 giorni.
Non è certamente questo un provvedimento risolutivo, ma è
sicuramente un aiuto per diverse centinaia di persone che sono
state colpite in modo molto pesante dagli effetti di una pandemia
che, nonostante tutte le misure messe in campo in questo ultimo
anno, anche in termini di restrizione delle libertà personali per
contrastarne la diffusione e l'avvio di una massiccia campagna di
vaccinazioni, è ancora molto presente nella nostra piccola comunità
e contro la quale dobbiamo continuare a combattere senza sosta.
È un provvedimento messo in campo in tempi molto brevi e che si
pone l'obiettivo di mettere a disposizione le risorse ai
beneficiari in tempi altrettanto brevi, affinché la risposta a
queste famiglie, molte delle quali ormai in situazioni di grave
disagio economico e sociale, possa contribuire almeno in parte a
sostenere il peso di una crisi che non è mai stata affrontata dalla
nostra società, a partire dal secondo dopoguerra. Queste risorse,
alle quali le persone che ne avranno diritto potranno associare
quelle previste dall'articolo 10 del decreto legge sostegno alle
imprese dall'economia, saranno un primo importante aiuto in favore
di categorie di lavoratori e lavoratrici che, oltre ad aver perso
il lavoro, ancorché a tempo determinato, hanno esaurito i benefici
previsti dagli ammortizzatori sociali vigenti. Ma questo disegno di
legge va considerato da quest'aula soltanto il primo di una serie
di provvedimenti legislativi che dovranno essere approvati in tempi
altrettanto rapidi, in favore dei settori della nostra economia che
sono ormai allo stremo a causa delle chiusure e delle restrizioni
alle attività imposte dalle misure di contrasto al propagarsi della
pandemia.
Il nostro impegno diventa ancora più stringente in
considerazione delle misure poco efficaci previste dal decreto
legge nazionale che ho citato in precedenza, dove ad esempio
mancano le misure di sostegno alla liquidità delle imprese,
intervento sulla cui urgenza le varie categorie imprenditoriali
avevano posto l'accento e alle quali anche il Consiglio regionale
dovrà prestare grande attenzione. Dobbiamo creare le condizioni
attraverso le risorse che saranno rese disponibili dalla nostra
legge di assestamento per far ripartire in fretta e bene l'economia
della nostra Regione, consentendo a chi non ha subito grandi
contrazioni di fatturato in questo anno terribile di continuare a
investire nella propria attività e di poterlo fare attraverso le
possibilità di accesso alle varie leggi regionali di settore, che
dovranno essere adeguatamente rifinanziate sulla base delle reali
esigenze dell'imprenditoria locale, intervenendo però allo stesso
tempo in favore delle aziende che sono state pesantemente colpite
dalla crisi, attraverso sostegni economici e incentivi mirati per
consentire a quante più attività possibili di poter ripartire in
sicurezza, con particolare riferimento a tutto il comparto
turistico ricettivo, commerciale, della ristorazione e al sistema
degli impianti a fune, delle professioni e attività a essi
collegate, che sono stati i settori produttivi sui quali la crisi
ha picchiato più duro, senza però lasciare indietro nessun altro
comparto che abbia la necessità di essere sostenuto.
Per far sì che le nostre misure abbiano piena efficacia dobbiamo
lavorare tutti insieme, politica, categorie imprenditoriali,
organizzazioni sindacali. Ognuno dovrà fare in modo serio e
responsabile la propria parte per far ripartire il sistema Valle
d'Aosta nella sua globalità e restituire alle nostre aziende e ai
nostri cittadini quella serenità, sia dal punto di vista sanitario
che economico, che manca ormai da troppo tempo.
Questo disegno di legge si compone di tre articoli. L'articolo
1, che è stato oggetto di un emendamento presentato dall'assessore
Bertschy questa mattina, prevede la concessione di un'indennità
forfettaria a favore di tutti i lavoratori dipendenti a tempo
determinato, ivi compresi gli stagionali che, a causa del perdurare
degli effetti negativi della pandemia da Covid-19, hanno perso la
loro attività e hanno cessato di beneficiare della NASpI.
Il comma primo individua i soggetti beneficiari e stabilisce i
requisiti di accesso alla misura: oltre ad essere stati titolari di
uno o più precedenti rapporti di lavoro dipendente a tempo
determinato per almeno due mesi nel periodo compreso tra il primo
gennaio 2019 e il 31 dicembre 2020 - quindi questo è il primo
emendamento che allinea le date al decreto legge nazionale sostegni
- e ad aver cessato di percepire la NASpI nel periodo compreso tra
il primo novembre 2020 e l'entrata in vigore del presente disegno
di legge. I beneficiari nel periodo intercorrente tra la data di
cessazione della NASpI e la data di presentazione della domanda
devono risultare residenti in Valle d'Aosta, non devono essere
titolari di un rapporto di lavoro dipendente, né di pensione
diretta e non devono beneficiare del reddito di cittadinanza.
Il comma 2 stabilisce la misura dell'indennità che in ogni caso
è concessa nei limiti degli stanziamenti di bilancio. In
particolare, l'indennità è pari ad euro 1500, se alla data di
entrata in vigore della presente legge e i giorni consecutivi di
mancata percezione della NASpI sono superiori a 60 e a euro 1000,
se alla medesima data i giorni consecutivi di mancata percezione
della NASpI sono pari o inferiori a 60.
Viene poi inserito il comma 2 bis, il secondo emendamento, che
mira a ricomprendere nella misura anche i lavoratori che abbiano
avuto un contratto di lavoro tra il primo e il 28 febbraio 2021. Si
tratta in particolare di coloro che sono stati contrattualizzati
dalle società di impianti a fune e che poi non hanno lavorato o che
hanno lavorato in misura ridotta e che comunque non devono essere
titolari di contratto alla data di approvazione della presente
legge. Diciamo che non si è voluto davvero lasciare indietro
nessuno e questo emendamento, ancorché riferibile probabilmente a
poche unità, dà il senso di questa volontà di tenere sotto la
protezione di questa legge tutti coloro che hanno avuto delle
difficoltà.
Il comma 3 demanda alla Giunta regionale la definizione dei
criteri e delle modalità anche procedimentali per la concessione e
l'erogazione del beneficio. L'articolo 2 reca le disposizioni
finanziarie. L'articolo 3 introduce la dichiarazione d'urgenza.
Presidente -
Siamo in discussione generale. Si è
prenotato il consigliere Aggravi, ne ha facoltà.
Aggravi (LEGA VDA) -
Ringrazio il collega Grosjacques per
la relazione. Come abbiamo detto nel corso dell'analisi che è stata
condotta dalla II e dalla IV Commissione su questo disegno di
legge, la nostra preoccupazione principale era una, ovvero quella,
per citare parole che spesso in questa aula vengono dette, non
lasciare indietro nessuno. Già nel corso della discussione di
bilancio - bilancio tecnico, lo ricordiamo - e poi successivamente
abbiamo cercato di capire nell'analisi di questo decreto e abbiamo
chiesto all'Assessore competente di approfondire, proprio per
evitare che in situazioni così complicate, come quello del vero e
proprio ginepraio delle tipologie contrattuali, date e soprattutto
del caos che c'è stato su assunzioni, mancate assunzioni e
riaperture, qualcuno potesse ovviamente purtroppo rimanere senza
l'aiuto.
L'emendamento presentato dall'Assessore ci trova concordi e
quindi voteremo convintamente sia il disegno di legge che lo stesso
emendamento, che consente di evitare proprio il fatto che qualcuno,
anche soprattutto a causa della falsa ripartenza della stagione
invernale, potesse essere lasciato indietro. Questo provvedimento
si innesta nel decreto legge sostegni, e su questo voglio anche
spendere parole di ringraziamento per gli uffici che si sono
trovati venerdì scorso un decreto legge bollinato, con un percorso
di legge regionale già aperta, in maniera tale che hanno consentito
di produrre oggi tre emendamenti che consentono appunto di recepire
bene queste modifiche.
È vero, il decreto legge sostegni, l'ha già detto il Presidente
e lo ha ricordato il presidente della IV Commissione, non ha
soddisfatto molti, ha soddisfatto forse anche pochi, però è anche
vero che per la prima volta c'è un fondo dedicato alla montagna e
per la prima volta c'è stata una attenzione che il Governo
precedente non aveva avuto. Questa attenzione la si vede e la si
vedrà soprattutto in quello che è l'appuntamento importante per la
declinazione dell'articolo 2 del decreto legge sostegni, che
definirà le modalità con cui verrà distribuito questo fondo
montagna a favore delle imprese e delle realtà che della montagna
fanno parte.
In questo senso mi preme sollecitare e invitare chi sarà seduto
in Conferenza Stato-Regioni, e qui guardo il Presidente ma anche il
Vicepresidente con delega allo sviluppo economico, perché la Valle
d'Aosta possa essere veramente presente e fare dell'attuazione di
questo fondo l'occasione per ripagare almeno in quota parte una
stagione che non c'è stata e che sarà veramente difficile poter
recuperare. In tal senso, l'invito che verrà fatto e che vogliamo
già anticipare è sicuramente quello di andare a precisare
concretamente che cosa si intenderà per comprensorio sciistico,
perché l'articolo 2 pone quel problema, e soprattutto le tabelle
Istat che escludono una significativa parte della nostra regione;
in particolare, ci sono tre Comuni - non per far torto agli altri,
ma per l'importanza anche turistica che hanno - che sono Aosta,
Châtillon e Saint-Vincent che non sono di poco conto. Quindi io
penso che l'azione che il Presidente
in primis
, sicuramente
con il supporto che tutto il Consiglio potrà fare, è quello di
vantare le giuste richieste in conferenza, anche perché è la prima
volta, vedendo anche quello che è successo nelle scorse conferenze
Stato-Regioni, dove le intenzioni del Governo sono quelle di
ascoltare in maniera più fattiva, ce lo auguriamo, la voce delle
Regioni.
È anche vero, lo preannunciava il presidente della IV
Commissione, che ci saranno altri interventi. Abbiamo appreso
l'altro giorno della presentazione di un disegno di legge sulla
sospensione delle quote capitali dei mutui, che andremo ad
analizzare: sono una serie interventi importanti. Noi, qua mi preme
ricordarlo, da dicembre proponiamo e lo abbiamo fatto anche con
delle proposte concrete, in parte questa proposta di legge sulla
quota capitale dei mutui, ma come questa anche sulla corresponsione
di un reddito nei confronti di chi purtroppo non ha potuto lavorare
in questa stagione invernale. In realtà secondo noi erano
interventi che si sarebbero potuti fare molto prima, e lo abbiamo
detto sin da dicembre. Però apprendiamo anche con speranza il fatto
che, lo ha detto un importante esponente del Governo - speranza,
non ovviamente il Ministro, perché lì penso che la nostra speranza
sia terminata come quella di tutti gli italiani - che oggi parlava
di un avanzo a disposizione che dovrebbe stagliarsi sui 185 milioni
di euro. Il Presidente nelle sue comunicazioni ha parlato di 50
milioni, speriamo che questi siano due limiti all'interno dei quali
poter identificare delle misure che possano andare a finanziare
delle ulteriori misure importanti. Sicuramente il tema della
liquidità alle aziende come ricordava il presidente della IV
Commissione è importante, ma io credo che anche una serie di
interventi di integrazione al reddito, un po' sulla scorta anche di
quello che fa di fatto questo disegno di legge, saranno necessari
perché le incertezze sulla ripartenza sono tante e per un
meccanismo perverso ci troveremo una stagione estiva che ovviamente
non beneficia di una quota parte di stagione invernale come è stato
nel precedente
lockdown
.
Ovviamente questo non basta e non ci stancheremo di dirlo,
perché ci sono anche ulteriori interventi da poter fare. Non ultimo
voglio semplicemente ricordare, visto che una quota significativa
degli stagionali che beneficeranno di questo intervento riguarda
l'industria della neve, che la Regione è azionista delle società di
impianti a fune che generano l'indotto sul quale appunto le
attività turistico alberghiere, della ristorazione e quant'altro
operano. Anche lì vedendo i risultati, sicuramente una quota parte
di queste risorse dovrà permettere la sopravvivenza e la stabilità
del sistema della neve che per noi è qualcosa di estremamente
importante e fondamentale, senza il quale non potremo poi
ovviamente avere l'indotto.
Presidente -
Si è prenotato il consigliere Padovani, ne
ha facoltà.
Padovani (PCP) -
Da ormai più di un anno la pandemia ha
sconvolto le nostre vite e le vite delle persone in tutto il mondo,
non solo da un punto di vista personale, sanitario e di salute, ma
anche da un punto di vista economico e sociale.
Contro il virus che è la causa di questa pandemia abbiamo degli
strumenti che sono i vaccini. E qui vorrei cogliere l'occasione per
unirmi all'appello che ho letto dell'assessore Barmasse sui
giornali, che è: vaccinatevi, perché solo così potremo uscire da
questa situazione!
La pandemia, la crisi sanitaria ha scatenato a cascata altre
crisi: la crisi economica e poi quella sociale. È notizia di non
tante settimane fa l'aumento di un milione di italiani in povertà
assoluta. Tra i mondi, tra le economie più colpite da questa crisi
c'è sicuramente il mondo della montagna e con questa prima misura,
per la quale ringrazio l'assessore Bertschy e le strutture
dell'Assessorato, andiamo a sostenere quelle persone che si sono
trovate in una situazione, tanto inedita quanto drammatica, di non
poter lavorare e di non poter accedere neanche alla NASpI, questo
perché purtroppo la stagione invernale non è potuta neanche
partire.
Ecco perché, anche a nome del gruppo, esprimo soddisfazione per
questa che è sicuramente una prima misura di sostegno a persone che
non hanno ricevuto nessuno stipendio e nessun sostentamento e
grazie alla quale oggi potranno tornare direi a respirare. Dico una
prima misura, perché ovviamente, ma è già stato anche
preannunciato, ce ne dovranno essere altre perché, lo ricordava
qualche collega prima, non deve essere lasciata indietro nessuna e
nessuno. Ci sono tanti mondi, tante persone, tante economie che
hanno risentito di questa crisi economica, hanno risentito di
questa situazione e che andranno sostenute.
Presidente -
Si è prenotato il consigliere Chatrian a cui
passo la parola.
Chatrian (AV-SA) -
Direi bene, questa prima misura, che
in questo momento anche altre Regioni stanno adattando o copiando.
Bene, perché va a dare una risposta abbastanza immediata a
lavoratori fragilissimi. Bene anche gli emendamenti che sono stati
inseriti, che creano le condizioni per tutti quelli che non hanno
in questo momento una copertura. Quindi socialmente bene questa
proposta e bene il percorso che è stato fatto.
Abbiamo aspettato tutti, penso, il decreto di venerdì. Per chi
vive di turismo e per chi abita in montagna è un decreto che non ci
dà soddisfazione, è un decreto che non affronta nel merito la
criticità che è paurosa in questo momento, è un decreto che
probabilmente per i nostri piccoli numeri e la nostra piccola
economia non è sufficiente; non solo non è sufficiente, non crea
nessuna condizione in un momento di così grande difficoltà sociale,
economica e anche di prospettiva. A seguito del decreto che è stato
scaricato a livello nazionale, e condivido quando si dice che si
possa all'interno dell'articolo 2 probabilmente riscriverlo o
dettagliarlo sicuramente meglio, penso che noi, come il presidente
Lavevaz questa mattina ha annunciato, non solo non dobbiamo perdere
un giorno, ma in questo momento il sostegno che deve arrivare dalla
Regione autonoma Valle d'Aosta, a questo punto avendo le carte
scoperte, cioè quello del decreto nazionale, si debba assolutamente
elaborare e confezionare in modo da poter mettere a terra prima
possibile il sostegno di tutte le aziende e dei lavoratori, oltre a
quelli che oggi con il disegno di legge andremo ad approvare. Si
cerchi il prima possibile di poter ristorare e indennizzare i costi
fissi di quelle migliaia di aziende che in questo momento non solo
tribolano, ma non vedono una via d'uscita. Dobbiamo, a livello di
priorità, creare quelle prime condizioni per poi affrontare quella
che speriamo sia la stagione estiva.
Presidente -
Si è prenotato il consigliere Manfrin, ne ha
facoltà.
Manfrin (LEGA VDA) -
Ovviamente io faccio un passo
ulteriore rispetto a quanto già decisamente e molto ben illustrato
dal collega Aggravi rispetto a questo disegno di legge che
esaminiamo oggi, semplicemente perché ero convinto di discutere e
di ascoltare quelle che erano le motivazioni e soprattutto i
sostegni che erano stati inseriti all'interno di questa proposta.
Ma si è voluto allargare il discorso anche a quello che è il
cosiddetto decreto ristori, che è stato fatto a livello nazionale e
sono state dette delle inesattezze che è anche corretto andare a
correggere, anche soltanto per spiegare in parte quello che potrà
succedere.
Ovviamente parto con una frase che ha appena pronunciato il
collega Chatrian all'indirizzo di questa proposta, ovvero: "Non è
sufficiente, ma è un inizio". Certo, lo possiamo applicare a quanto
stiamo discutendo in questo momento, lo possiamo applicare
esattamente anche al decreto ristori che è stato presentato a
livello nazionale.
Quello che però si ignora e quello che purtroppo si utilizza in
termini di propaganda è tutto quello che c'è stato prima di questo
decreto, ovvero il fatto che questo decreto sia uscito sulla base
dello schema predisposto dal governo Conte, quindi chiaramente che
si sia voluto accelerare, si sia dovuto accelerare un percorso che
era già stato istruito e che evidentemente non poteva essere
stravolto con pochissimo tempo a disposizione davanti, proprio
perché moltissime imprese, tutti gli attori economici e sociali
chiedevano delle risposte immediate e quindi si è dovuto
sostanzialmente cercare di intervenire dove si poteva soprattutto
per chi, come per esempio la Lega, era nuovo nella compagine di
governo.
Come sapete questo decreto è stato fatto sulla base di uno
scostamento che era stato votato, lo scostamento di 32 miliardi di
euro, proposto dalla precedente maggioranza, ma era stato votato
anche in maniera responsabile dalla Lega che anche in quella sede,
in quel momento, aveva chiarito come 32 miliardi fossero comunque
insufficienti per sostenere tutto un sistema economico-produttivo
messo in ginocchio dalla crisi. E non dobbiamo dimenticare che
evidentemente il decreto che è stato votato è stato fatto sulla
base di - vi ricordate? - quelle promesse di chiudere a Natale per
riaprire a Pasqua, chiudere a Ferragosto per riaprire l'anno
prossimo, Chiudere a marzo per riaprire ad aprile, e poi ci siamo
trovati a continuare a vedere le chiusure. Questo era lo spirito
con il quale si è votato quello scostamento e l'idea sulla quale si
instaurava questo decreto era di ristorare le spese, in parte, non
tutte, ma le spese di due mesi, non di una stagione. Quindi l'idea
che sta alla base di questo decreto è quella di ristorare le spese
in parte di dicembre e di gennaio e non certo di febbraio e di
marzo e non certo delle spese precedenti.
Evidentemente ci troviamo a che fare con un decreto che si
proponeva l'obiettivo di andare a intervenire su due mesi e non
certo su una stagione. Ma proprio su questo particolare possiamo
trovare un primo miglioramento, ovvero che questo decreto, per
esempio, stanzia sulla parte di fondo perduto circa 11 miliardi di
euro che è esattamente la somma che è stata erogata nei cinque
decreti precedenti del governo Conte. Il governo Conte ha erogato
in cinque interventi, uno dopo l'altro, 11 miliardi di euro sul
fondo perduto, mentre questo ne eroga 11 miliardi soltanto con uno
e soltanto per quei due mesi. Quindi evidentemente abbiamo un netto
miglioramento rispetto a quella che è stata l'impostazione che era
stata data dal governo Conte.
Abbiamo tutta una serie di migliorie, abbiamo non soltanto il
fatto di aver aumentato considerevolmente i fondi a disposizione,
abbiamo - come avete saputo, ma li cito soltanto per dare una
piccola idea anche a chi magari non ha avuto modo di informarsi
eccessivamente - come sapete l'abolizione del canone RAI per gli
esercizi commerciali, sono stati tolti i codice Ateco, una cosa su
cui la Lega aveva battuto molto in Parlamento, sono stati previsti
i ristori per gli stagionali e per le partite IVA ed è la prima
volta che si prevede un ristoro per quanto riguarda le partite IVA
e c'è stato anche - sapete benissimo anche quella che è stata la
genesi - uno stralcio delle cartelle esattoriali al di sotto dei 5
mila euro; è stata una battaglia della Lega, una battaglia che
abbiamo condotto e che ovviamente continueremo a portare avanti per
chiudere tutta una serie di situazioni debitorie che riteniamo
assurde, soprattutto in una situazione pandemica come questa.
Arriviamo al fatto che giustamente è stato detto, e lo ripeto
ancora, che questo intervento non è sufficiente ma è un inizio. Si
può tranquillamente applicare anche al decreto ristori, tanto è
vero che la Lega ha già chiesto, per bocca del segretario Matteo
Salvini, anche una nuova votazione di uno scostamento di bilancio,
che secondo quella che è la nostra intenzione deve essere almeno
triplo rispetto a quelle che sono le risorse già stanziate, sulle
quali evidentemente si andrà a intervenire in maniera più puntuale,
e abbiamo già dimostrato di intervenire in maniera concreta
direttamente con la nostra compagine di Governo anche sul mondo
della montagna e anche sul mondo economico, imprenditoriale e
sociale che chiaramente chiede risorse. Mi permetto di ricordare
che, anche alla luce di quelli che sono gli effetti sicuramente
limitati, nonostante gli effetti limitati da tutta una serie di
questioni, dallo schema preesistente, dallo scostamento in bilancio
limitato e quant'altro, di certo questo decreto non ci fa
rimpiangere un Governo che ha perso il suo tempo e ha perso i soldi
degli italiani per dedicargli ai banchi a rotelle, alla lotteria
degli scontrini e ai monopattini.
Presidente -
Si è iscritto a parlare il consigliere
Carrel, ne ha facoltà.
Carrel (PA) -
Riporto un attimo la discussione sul testo
di legge che stiamo discutendo che sicuramente, come hanno detto i
colleghi che mi hanno preceduto, è solamente un inizio. Un inizio
che come gruppo di Pour l'Autonomie chiediamo ormai da dicembre: è
da quando abbiamo approvato il bilancio che insistiamo nel chiedere
delle risposte e di utilizzare tutte le risorse che abbiamo a
disposizione per dare delle risposte ai valdostani.
Ci state provando e quando condividiamo il percorso, come potete
vedere, ci siamo e siamo assolutamente convinti di votare questa
iniziativa legislativa. Ma non è sufficiente e questo vale
sicuramente anche per questo testo di legge, in quanto non vogliamo
assolutamente lasciare indietro nessuno. Vogliamo che tutti coloro
che hanno sofferto di questa crisi sanitaria, che si è tradotta
ormai in crisi sociale ed economica, abbiano delle risposte e
abbiano la possibilità di poter affrontare con un minimo di
serenità questi mesi che ci separano dalla fine della pandemia,
perché questo è il vero problema. Le risposte che possono e devono
arrivare a giugno, luglio, agosto temo che siano veramente troppo
tardi. Lo dico e lo ripeto, perché il problema è che oggi: le
famiglie non arrivano a fine mese oggi, mentre a giugno o luglio
speriamo ci possano essere delle riaperture e speriamo che la
normalità possa prendere il sopravvento e quindi tornare ad avere
le nostre attività funzionanti e avere delle risposte anche dal
mercato.
Quello su cui mi preme sottolineare e porre l'accento è
l'articolo 1 comma 3, su cui chiedo apertamente al Governo, in
quanto questo comma prevede che sia la Giunta regionale a stabilire
con propria deliberazione i criteri e le modalità anche
procedimentali per la concessione e l'erogazione delle indennità.
Il governo Draghi, e non voglio entrare nel dibattito meglio Draghi
o meglio Conte, ma sicuramente ha avuto un parcheggio nel decreto
legge sostegni, perché ha dato dei tempi certi. Quindi chiedo di
dare dei tempi certi e stretti anche al Governo regionale, perché
se è vero che è solo l'inizio, abbiamo bisogno di un metodo,
abbastanza anche scientifico, per poter garantire un futuro e delle
risposte certe, perché ci sono veramente tantissimi cittadini e
tantissimi valdostani che aspettano queste risorse e non solo
queste, ma le aspettano con dei tempi certi.
Per quanto riguarda il decreto legge sostegno mi preme solamente
sottolineare che una delle nostre considerazioni non è stata tenuta
in considerazione, quella della stagionalità. È stato considerato
l'intero anno 2019, l'intero anno 2020, quindi il raffronto dei due
anni, e questo causa a un settore come quello della montagna
sicuramente un introito inferiore rispetto alle perdite reali, in
quanto la maggiore perdita che dobbiamo registrare è sicuramente
nella stagione 2019-2020 per i mesi di marzo, aprile e maggio, poi
abbiamo riaperto in estate, abbiamo richiuso a settembre e ottobre,
quindi abbiamo una perdita a novembre e dicembre soprattutto, che è
molto corposa, ma la grande perdita che rimane fuori dai calcoli è
quella di gennaio, febbraio, marzo e, ahimè, temiamo anche aprile e
maggio. Su questo come Governo regionale dobbiamo lavorare, sia
convincendo e facendo capire questo problema al Governo nazionale,
ma anche cercando di utilizzare questi 185 o 50 milioni di euro,
andando a compensare quanto non sarà stato fatto dal Governo
centrale, per dare appunto delle risposte ai valdostani.
Presidente -
Si è prenotata la consigliera Spelgatti, ne
ha facoltà.
Spelgatti (LEGA VDA) -
I miei colleghi Aggravi e Manfrin
avevano già detto perfettamente tutto quello che c'era da dire,
quindi non avevo la men che minima intenzione di intervenire, ma
poi il collega Chatrian me le tira fuori, per cui qualcosa al volo
devo dirgliela al collega Chatrian. Esordisce dicendo: "Non bisogna
perdere tempo". Buongiorno! Siamo al 24 marzo, da quanti mesi siete
in carica? Che cosa avete fatto fino adesso? Quali risposte sono
state date ai valdostani? Noi non abbiamo visto nessuna risposta,
non abbiamo visto nessuna azione, non abbiamo visto assolutamente
niente. I valdostani tantomeno, per cui di fronte a questo "Non
dobbiamo perdere tempo" ci sarebbe da ridere se non fosse che fuori
c'è la disperazione più totale.
Ma poi il passaggio
clou
è stato il dire "È tutta colpa
di Roma", perché sostanzialmente con questo decreto le cose non
vanno assolutamente bene. Ah, è tutta colpa di Roma? Siamo la
Regione autonoma Valle d'Aosta? Regione
au-to-no-ma
Valle
d'Aosta. Quante cose si potrebbero fare: quante cose si potrebbero
fare! Quante cose non vengono fatte.
La ciliegina sulla torta però è mancata. La ciliegina sulla
torta sarebbe stata: "È tutta colpa della Lega", quella è mancata
per cui mi ha un pochino deluso nel suo intervento.
Presidente -
Il consigliere segretario Jordan si è
prenotato, ne ha facoltà.
Jordan (VdA Unie) -
Riteniamo positiva la presentazione
da parte del Governo di questo disegno di legge, che dà una prima
risposta concreta alla crisi che il sistema economico della Valle
d'Aosta sta vivendo. Una prima risposta ai dipendenti stagionali,
una risposta però che dovrà essere accompagnata, e ripeto cose che
i miei colleghi hanno già detto, una risposta che dovrà essere
accompagnata in fretta da altri interventi legislativi regionali,
soprattutto perché gli interventi statali per il momento sono
insufficienti per il settore delle imprese, mentre, come è già
stato ben detto in questa aula, c'è una prima risposta in altri
settori.
Come detto quindi da tutti i colleghi, bisogna lavorare per dare
subito delle giuste e dignitose risposte, sia per i ristori che
indennizzeranno delle spese, cui faceva riferimento il collega
Chatrian, e dei costi fissi che tutto il comparto turistico e non
solo ha comunque sostenuto, ma anche per dare la possibilità di
ripartire per il dopo pandemia, per dare la possibilità di
investire. Dovremmo fare di tutto, e ripeto cose che sono già state
dette, proprio per non lasciare indietro nessuno. Dobbiamo mettere
in campo risorse e se possibile ridurre e rimodulare anche tributi,
facendo un sistema Valle d'Aosta, facendo un sistema tra tutti gli
attori in qualche modo che sono coinvolti nel sistema economico.
Sia i nostri interventi che quelli nazionali credo che dovranno, mi
riferisco soprattutto ai fondi europei, far parte di una strategia
di sviluppo e di ripartenza che ricomprenda in modo strategico
anche una nuova visione del sistema Valle d'Aosta.
Presidente -
Si è prenotato il consigliere Malacrinò, ne
ha facoltà.
Malacrinò (PCP) -
Intervengo anch'io su questo tema,
probabilmente ripeterò delle cose già dette. Il provvedimento che
questa assise si accinge a votare è passato all'unanimità sia nella
IV che nella II Commissione consiliare dove ci siamo espressi sulla
compatibilità finanziaria. Come hanno detto i colleghi si tratta di
un primo intervento e siamo consapevoli che non stiamo parlando di
cifre particolarmente rilevanti. Volevo unirmi ai ringraziamenti
per gli assessori e gli uffici che hanno lavorato su questo disegno
di legge e soprattutto per quelli che hanno trovato le risorse tra
i vari capitoli di bilancio.
Risulta difficile spiegare all'esterno i vincoli di finanza
pubblica che bloccano l'ente e non ci consentono di intervenire con
la tempestività che in questi casi sarebbe più che necessaria.
Ricordo che questo primo provvedimento è figlio di una scelta di
approvare nel più breve tempo possibile un bilancio di natura
tecnica. L'alternativa era l'esercizio provvisorio che tecnicamente
non avrebbe permesso, ad esempio, a questa legge di vedere la luce;
chiedo poi magari al collega Marzi di confermare quanto da me
detto. Stiamo mantenendo gli impegni presi, tra qualche giorno si
parlerà anche in Commissione dei provvedimenti di sospensione dei
mutui, come ricordato sia dal presidente Lavevaz che dal collega
Aggravi, in attesa del rendiconto che libererà ulteriori risorse
per ristori e interventi economici di una più ampia entità.
Presidente -
Siamo sempre in discussione generale.
Qualcun altro vuole intervenire? Consigliere Marguerettaz ne ha
facoltà.
Marguerettaz (UV) -
Mi unisco ai ringraziamenti al
relatore che ha saputo coordinare all'interno della Commissione
tutti i lavori e al Governo. Questa è una prima risposta e
sicuramente interveniamo nei confronti di persone che fino a oggi
non sono state interessate da provvedimenti, da sostegni, quindi
situazioni molto delicate, molto critiche.
Sul provvedimento credo non ci sia altro da aggiungere, però
vorrei fare un'estensione di ragionamento sui provvedimenti sia
nazionali che regionali, perché siamo consapevoli di vivere un
momento particolarmente difficile, un momento critico e per tante
che siano le risposte che riusciremo a livello nazionale e
regionale a dare saranno insufficienti rispetto ai vari bisogni.
Ecco perché forse nella nostra discussione dovremmo, per quanto
possibile, cercare di avere un atteggiamento più laico, perché io
non ero un grande sostenitore del governo Conte, ma immaginare che
tutte le malefatte siano da ricondurre al governo Conte mi lascia
perplesso; anche perché quale governo Conte? Il Conte 1? Il Conte
2? Da questo punto di vista Conte ha rappresentato quasi tutto
l'arco costituzionale.
In un momento così difficile io inviterei veramente tutti a
evitare di individuare nell'altro il colpevole. L'intervento della
collega Spelgatti, che adesso non vedo: nessuno immagino abbia
voluto dire "È tutta colpa di Roma", ma non vorrei che passasse il
messaggio che "È tutto merito di Milano"! Perché vedete, in questi
ultimi mesi abbiamo visto delle grandi delusioni: ho avuto modo di
parlare con il presidente dei maestri di sci, c'era con lui il
presidente degli albergatori, tutti contenti di fare una gita a
Milano, di fare una scampagnata a Milano, hanno trovato un uditorio
e poi nei giorni scorsi abbiamo visto sui giornali un'arrabbiatura
galattica da parte di queste categorie, perché forse avevano delle
aspettative esagerate rispetto a quella che poi è stata la
risposta, anche perché a fare promesse noi rischiamo di deludere la
nostra comunità.
Noi abbiamo visto qualcuno che ha criticato l'astensione del
senatore Lanièce al governo Draghi. Fermo restando che tutti sono
consapevoli dell'alto livello, forse il migliore che oggi ci sia a
disposizione, di Draghi, ma il ragionamento banale che è stato
fatto dal senatore è stato: noi abbiamo piena fiducia, ma
nell'ambito del discorso introduttivo del premier Draghi un cenno
sulle minoranze linguistiche non c'è stato, un cenno sulla montagna
non c'è stato e ha semplicemente detto il senatore: "Aspetteremo i
provvedimenti".
Ora, se i provvedimenti sono quelli dell'articolo 2 del decreto
sostegni, sono di difficile interpretazione. Non ci sono solo
Aosta, Saint-Vincent e Châtillon, perché ci sono tutta una serie di
comuni che sono all'interno dei comprensori sciistici, ma quale
sarà il criterio? Abbiamo visto varie formulazioni, ma sul discorso
delle bigliettazioni i comuni interessati al riparto saranno solo i
comuni interessati dall'occupazione delle piste da sci o anche i
comuni limitrofi?
Abbiamo a oggi un decreto che deve essere ampiamente migliorato.
Se vogliamo essere onesti evitiamo di fare delle corse per dire che
grazie al ministro della mia area o grazie all'intervento di tizio
e di caio noi portiamo a casa i soldi. Cerchiamo di fare un
ragionamento istituzionale di Consiglio, evitiamo di fare delle
corse a fare dei comunicati stampa o a fare delle interviste al
telegiornale per dire che grazie a noi abbiamo dato voce a delle
categorie. Qua le buone intenzioni sono di tutti!
Da questo punto di vista è sempre interessante vedere che
nell'ambito dei provvedimenti tutte le migliorie si mettono nel
proprio carniere e i problemi sono degli altri. Io ho fatto un
intervento proprio politico, perché su queste vicende io spero ci
sia il buon gusto di non fare una speculazione, perché a oggi
questo è un tema che ha riguardato tutti.
Il governo Draghi sta cercando di far quadrare i conti con le
risorse che ci sono. Speriamo che prossimamente ci siano degli
altri scostamenti e delle altre risorse, ma evitiamo di dare false
aspettative come mi pare nel passato sia stato dato.
Io, nel leggere questo sentimento ultra negativo da parte degli
albergatori, vedo una critica un po' a tutti, a chi c'era prima, a
chi c'era dopo, per cui oggi prendiamo atto di un aspetto positivo
che abbiamo votato tutti e quindi plaudiamo al fatto che diamo una
prima risposta tutti assieme, evitando di mettere delle bandierine.
Si ragioni per il futuro e il problema può essere risolto solo se
c'è una risposta corale, non individualismi, non primi della
classe.
Presidente -
Altri intendono intervenire in discussione
generale? Consigliere Aggravi, ne ha facoltà.
Aggravi (LEGA VDA) -
Semplicemente per fare una
puntualizzazione riguardo al fatto che oggi tutta l'aula, io penso
da quello che ci siamo detti, voterà a favore convintamente di
questo disegno di legge, così come, non voglio dimenticarlo, anche
gli emendamenti, perché uno degli emendamenti permette appunto di
integrare la previsione che è già stata fatta. Mi si trova
pienamente d'accordo con un collega che ha parlato precedentemente
sul fatto che ci sia la necessità di una visione corale e di un
sostegno corale rispetto ad aiuti che, comunque e in qualsiasi
misura e sostanza, non saranno sufficienti, perché quello che
stiamo passando e che purtroppo non è finito è qualcosa che lascerà
il segno.
Però è giusto puntualizzare un fatto. Si è parlato della
posizione presa dal nostro senatore, la critica che qualcuno ha
fatto sull'astensione del senatore alla fiducia al governo Draghi.
Io direi più che altro che la critica è stata quella non tanto
sull'ultima astensione ma sui voti di fiducia del Governo
precedente, ma su questo non mi voglio dilungare perché si sa, si
parla dell'oggi e quello che è successo ieri ovviamente fa parte
del passato.
Sul discorso delle aspettative mi sembra corretto giustamente
dire che nessuno di noi deve dare aspettative, sia a Roma, sia a
Milano, ma neanche ad Aosta. Quando si parla di cifre e di date io
penso che tutti ovviamente abbiano delle aspettative, qualsiasi sia
la categoria, e penso che giustamente gli imprenditori e i
lavoratori avevano delle aspettative anche riguardo a degli
interventi più rapidi anche da parte della stessa Regione. Ma si
sa, la situazione è molto complicata e non solo a Roma bisogna far
quadrare i conti con i soldi che ci sono, ma soprattutto e anche ad
Aosta perché, lo ripeto, noi abbiamo un problema in più, abbiamo
delle società che saranno in forte sofferenza e quindi una quota
parte di risorse bisognerà destinarla a quelle realtà, al di là
delle singole categorie.
Io penso che questa aula nei momenti differenti e anche
difficili, perché è vero, è un'altra legislatura ma lo spirito
penso che ci sia e resti, come sulla legge 8 c'è stata una volontà
di da parte di tutti, quasi tutti perché qualcuno si era distinto
ma non è più qua, sulla necessità di trovare una quadra, come
spesso si usa dire, ma trovare anche delle soluzioni comuni; poi
sono soluzioni che spesso non accontentano tutti, ma che comunque
hanno permesso di tamponare qualcosa di molto complicato.
Io penso che al di là del prossimo scostamento che il Governo
nazionale andrà a definire, le misure che si adotteranno qua, e
penso che in tal senso stia lavorando il Governo regionale, possano
essere anche strutturate a integrazione di quelle nazionali.
Un'integrazione che può essere anche utile a coprire quegli spazi,
qualcuno l'ha detto precedentemente, che non sono attenzionati o
presi in considerazione da parte della grande realtà, dove sappiamo
entrano in gioco tutta una serie di primi e di secondi livelli di
interesse, perché ovviamente il numero comanda, nel senso che
laddove ci sono comunità o realtà più numerose si sa ovviamente che
il peso è ben differente.
Ma io credo, e su questo proprio nell'ottica di voler dare tutto
l'appoggio possibile, pur dall'opposizione, a chi ci rappresenterà
in Conferenza Stato-Regioni sul criticato ma presente, perché prima
non c'era, fondo della montagna, sui prossimi interventi, non
dimentichiamo anche oggi mi sembra strano che nessuno l'abbia
ancora citato il
Recovery Fund
, perché ultimamente lo stiamo
utilizzando per qualsiasi tipo di problema o di aspettativa, perché
anche lì le aspettative non mancano, che sia Roma che sia Milano,
che sia Aosta, che siano anche magari altre realtà, il Recovery
Fund sembra essere la soluzione a tutti i problemi, però in realtà
le risorse sono per definizione scarse a Roma, ad Aosta, a Milano,
a Busto Arsizio o nella Val Ferret e quindi bisognerà fare delle
scelte.
Non l'abbiamo mai nascosto, lo abbiamo già dimostrato in sede di
discussione del bilancio con delle proposte, purtroppo solo in
quota parte accettate dalla maggioranza, ma poi in realtà
l'opposizione ha più volte messo sul tavolo una serie di misure da
cui si poteva partire, si poteva discutere. La volontà per lavorare
e per fare c'è in Consiglio, c'è in Commissione, c'è sempre stata.
Attendiamo di vedere quello che verrà proposto. Io quello che mi
auguro è vedendo un po' quello che sta succedendo, è che prima o
poi si potrà discutere su di un testo diciamo completo e che da qui
ad aprile non si debba vedere tutta una serie di interventi a
spizzichi e bocconi. Sicuramente le date e il passare dei giorni
faranno la necessità, ma secondo me una visione d'insieme comune
delle misure che si possono mettere in campo permetterà da un lato
di evitare l'effetto aspettativa, dall'altro di dare risposte, ma
soprattutto di fare le scelte necessarie per tamponare, perché non
recupereremo il terreno perduto.
Presidente -
Si è prenotato il consigliere Chatrian per
il secondo intervento, come nel caso del consigliere Aggravi. Ne ha
facoltà.
Chatrian (AV-SA) -
Sicuramente la sfida più difficile
sarà quella di avere comunque una visione di insieme e a nessuno
interessa dare la colpa a nessuno. Interessa la fotografia
aggiornata e soprattutto avere quella capacità di affrontare e
trovare le giuste soluzioni e non illudere, in quelli che sono in
questo momento comunque momenti drammatici e difficili. Oggi
abbiamo un'informazione in più rispetto ai Consigli passati, che è
quella del decreto che è stato scaricato a livello nazionale. Non
ci nascondiamo che quello sarà un primo passo: è un primo passo, ma
sicuramente per l'economia della montagna non è sufficiente.
Cosa fa la Valle d'Aosta? Non so se avete avuto modo di
documentarvi o di documentarci. La Provincia di Bolzano ha iniziato
a tradurre delle linee guida; da linee guida
desiderata
e
visione poi il tutto deve essere messo a terra con leggi e delibere
applicative.
Nello stesso tempo, penso che questo Consiglio nell'elaborare e
confezionare la legge 8, nove mesi fa, ha messo in evidenza la
capacità di trovare delle soluzioni in un momento di grandissima
difficoltà, ma soprattutto nell'affrontare quelle che sono le
misure utili a tacconare, a tamponare, a contribuire a eventuali
costi fissi che sono drammatici in questo momento per numerosissime
società, aziende, aziende di famiglia, nel ricettivo e non solo nel
ricettivo. E avere anche forse quella capacità di andare a rivedere
anche il delta tempo, di qual è il periodo su cui la proposta
regionale andrà ad attestarsi nel poter tacconare e accompagnare
quelle che saranno le misure che metteremo in campo nelle prossime
settimane.
Sarà un'integrazione? Sì, sicuramente rispetto al decreto
nazionale, ma con i piedi per terra e soprattutto cercando di non
illudere comunque quella che è la nostra economia e la nostra
situazione socioeconomica. Io penso che sia quella la parte più
importante: questo è il buongiorno, ma il buongiorno lo si vede nel
momento in cui c'è la capacità di trovare delle soluzioni, mettere
a terra dei provvedimenti e soprattutto non prendere in giro le
aziende; in questo momento vi assicuro, abitando in montagna 365
giorni all'anno, è veramente drammatica la situazione.
Presidente -
Consigliera Spelgatti anche lei per il
secondo intervento, ne ha facoltà.
Spelgatti (LEGA VDA) -
Collega Chatrian, rimango un po'
interdetta e le ripeto sempre: buongiorno! Perché lei ha fatto
riferimento alla legge 8: era la scorsa legislatura! Ha detto:
questo Consiglio ha dimostrato di saper dare delle risposte ai
cittadini, delle risposte concrete, infatti con la legge 8 abbiamo
dimostrato. È passata una legislatura! Nel frattempo, siamo tornati
alle elezioni, è cambiato il Governo, lei è sempre lì, ma gli altri
al Governo sono cambiati. E con questo Governo? No, non è stato
fatto niente! Solo che non si è accorto che nel frattempo, ripeto,
siamo tornati al voto ed è iniziata una nuova legislatura. Legge 8
scorsa legislatura. Buongiorno!
Presidente -
Siamo in discussione generale. Consigliere
Rollandin, ne ha facoltà.
Rollandin (PA) -
Je crois que le débat de cette
demi-journée est sans doute intéressant, mais les plus intéressés
sont ceux qui ne sont pas dans cette salle. Ce sont ceux qui,
justement, se posent la question : mais quand et quoi sera fait
pour nous soulager de ce qui s'est passé pendant cet hiver ? Je
crois que cet aspect doit avoir une réponse. Ici aujourd'hui on a
dit qu'on donne 1000, 1500 euros ; c'est une attitude correcte.
Mais je crois que l'aspect important c'est de savoir si on est à
même de maintenir ces promesses, dans le sens qu'il faudra ajouter,
et il sera inévitable, le montant de ce qui est aujourd'hui
disponible, pour intervenir à tous ceux qui s'attendent d'avoir
justement une intervention importante, mais pas qu'on dit qu'on
donnera et il n'y a plus de disponibilité.
Je demanderais donc, et on en parlera après, d'avoir la
possibilité de fixer des temps dans lesquels il y ait la
possibilité de connaître quels sont et combien de personnes sont
intéressées à ces interventions, pour avoir la possibilité
d'imaginer une intervention financière adéquate. Autrement on
risque d'arriver à un moment où il faudra quand même le faire, mais
sans avoir la possibilité de dire aux intéressés qui auront sans
doute une réponse positive. Au-delà de celle qui justement sera
l'intervention nationale, qui tout le monde a déjà dit est
insuffisante, mais combien nous devons encore ajouter à ce que nous
allons dire aujourd'hui ? Ce que je demanderais c'est de faire le
plus tôt possible une enquête sur le nombre des personnes
intéressées. Dès ce moment on pourra dire si on est à même de
répondre à tous, ou au bien il faudra intervenir du point de vue
financier. Moi sur les différentes enquêtes, sur qui est le mieux,
qui est le pire, il m'intéresse relativement ; il m'intéresse de
savoir si on est à même, en vallée d'Aoste, de donner une réponse
que d'autres sont en train déjà de donner.
Je crois qu'on est dans un temps difficile et il y a toute une
série de problèmes, mais il faut donner une réponse dans un certain
milieu de temps. Je crois qu'avant le mois d'avril il faut avoir la
réponse dans tous les secteurs, pour pouvoir être à même de dire, à
qui aujourd'hui écoute le débat de cette salle, quand, comment et
combien. A ces interventions quelle est la réponse ? C'est,
justement, intéressant de le savoir dans le plus bref délai.
Presidente -
Possiamo chiudere la discussione generale.
Per la replica del Governo, l'assessore Bertschy ne ha facoltà.
Bertschy (AV-SA) -
Un disegno di legge semplice e direi
molto concreto, che ha portato il Consiglio regionale giustamente a
confrontarsi su un tema molto più ampio. Viviamo tutti con grande
apprensione la crisi che tanti valdostani vivono, come credo il
Governo nazionale vive con grande apprensione la crisi degli
italiani, di un settore economico e di tutta una parte di settori
economici, di cittadini e di lavoratori. Quindi l'approccio con il
quale affrontiamo questo disegno legge così semplice quanto
concreto è lo stesso approccio con il quale si cerca di costruire
una risposta molto difficile, molto complessa, in una situazione
estremamente difficile anche sotto il profilo organizzativo e
amministrativo.
La Regione Valle d'Aosta non possiede l'Agenzia delle entrate,
la Regione Valle d'Aosta non ha la possibilità di agire su un
sistema organizzativo molto semplificato. La Regione Valle d'Aosta
ha cercato nel passato di fare il meglio possibile con le sue
strutture e così sta facendo: sono al lavoro in questo momento con
la società
in house
per costruire la piattaforma e le
strutture del dipartimento per organizzare la risposta. Appena la
legge sarà pubblicata si porterà la delibera in Giunta e si darà il
via al modello organizzativo per questa risposta.
Però io credo che, nella misura in cui soprattutto persone che
hanno fatto da tanti anni politica, che ha fatto parte di questa
amministrazione regionale, si affacciano a questo argomento
semplificandolo si sbagli. Sappiamo tutti quanto sia complesso oggi
lavorare, quanto sia difficile. Io credo che il consigliere
Rollandin, che più di tutti noi è stato qui all'interno e ha
costruito delle buone risposte per i valdostani, magari a volte ha
fatto invece i suoi errori nel farlo, sa cosa c'è tra il
deliberare, l'organizzare, il fare e vivere tutto questo in una
situazione dove siamo passati all'
on-line
, dove addirittura
noi stessi siamo in difficoltà a volte a usare i nostri strumenti
informatici.
Tutto questo va costruito in questo momento nella risposta e la
risposta va organizzata bene anche per i cittadini. Tanto per dire
come stiamo guardando avanti, abbiamo chiesto ai sindacati di
aiutarci a fare arrivare il messaggio alle persone che saranno
coinvolte in questa platea di andare a farsi lo SPID, perché tra le
risposte c'è anche la necessità di prepararsi. A me invece ha fatto
molto piacere l'intervento di tanti consiglieri in aula e anche la
responsabilità politica con la quale si è discusso e sbagliato, a
mio avviso; bisogna cercare di essere molto corretti nell'approccio
con i cittadini, soprattutto in una fase in cui i cittadini stanno
male.
Ringrazio il relatore, ringrazio i due presidenti di Commissione
e ringrazio i partecipanti alle Commissioni, i consiglieri, perché
in commissione ho sempre trovato un clima di collaborazione. Io
cerco di portare - come credo tutti i rappresentanti del Governo -
con molta trasparenza i nostri provvedimenti, ma anche le nostre
preoccupazioni e le nostre difficoltà e devo dire che la
collaborazione che si trova, anche nel costruire la risposta, è la
collaborazione che io spero ci possa essere nei prossimi mesi. Noi
cercheremo di essere assolutamente aperti alla concertazione e
particolarmente alle proposte e cercheremo soprattutto di
raccogliere queste proposte, perché oggi presentiamo un emendamento
che speriamo possa raccogliere al meglio la situazione, ma abbiamo
visto con la legge 8, abbiamo fatto tante esperienze, dove tutto
quello che si pensa, poi quando si va a metterlo in pratica manca
sempre qualche cosa e c'è sempre un pezzo di risposta che viene a
mancare.
Questa risposta nasce per dare una risposta puntuale a quei
lavoratori che in questo momento non hanno nessun paracadute
sociale, non stanno maturando giornate di lavoro, quindi non stanno
maturando la prossima NASpI. Diciamo che è corrispondente a quello
che ha pensato lo Stato che all'articolo 10 interviene nella stessa
maniera, escludendo dalla platea i lavoratori che invece in questo
momento stanno percependo la NASpI, che non vuol dire che questi
lavoratori stiamo meglio, come non vuol dire che le altre imprese
stiano meglio. Quindi noi partiamo con questo provvedimento e
stiamo studiando una serie di provvedimenti da portare al più
presto all'attenzione quantomeno come intervento sui macro settori:
ristori e indennizzi per le imprese, attenzione all'occupazione e
anche a qualche misura di sviluppo.
Credo che un po' tutti a livello nazionale come a livello
regionale - noi abbiamo avuto una
call
l'altro giorno con i
colleghi del Trentino, strutture politiche e amministrative - tutti
si stanno proiettando a cercare di dare una risposta agli
indennizzi, ma allo stesso tempo a traguardare qualche azione di
sviluppo, perché purtroppo con gli indennizzi, ce lo hanno ben
fatto capire anche a livello nazionale, non si sostituirà quella
che è la necessità che tutti abbiamo, che ci sia una ripresa. Ieri
il Ministro dell'economia diceva: "Il sistema dei sostegni e dei
ristori andrà gradualmente a finire di qui a fine anno". Questo per
dire che la strada è ancora lunga e quindi ci sarà veramente
bisogno di capire come organizzare una risposta anche a livello
regionale, che non sia esclusiva anche solo con il prossimo
provvedimento, perché non è detto che sarà finita purtroppo. Se
l'anno scorso ci siamo affacciati alla legge 8 guardando
all'estate, con anche la convinzione di aver superato l'ostacolo,
questa volta l'apprensione è notevole da parte di tutti. Io credo
che la collaborazione che si può avere con rappresentanti delle
forze nazionali la dobbiamo cogliere, perché abbiamo la possibilità
di costruire al meglio possibile la risposta per i valdostani
all'interno di quelli che sono provvedimenti che ovviamente devono
tener conto di più territori, ma attraverso una collaborazione tra
di noi, quantomeno per questa partita che va tutta data come
attenzione ai valdostani, possiamo dare qualche cosa in più ed
essere più utili tutti quanti.
Nel commentare il decreto sostegni ho detto: "Per me è un
decreto con le luci e ombre". E mi pare che anche gli interventi
successivi l'abbiano abbastanza chiarito: per la prima volta
finalmente si parla di un fondo per la montagna, quindi questo è un
aspetto molto positivo.
L'articolo è scritto in maniera altrettanto complicata, ma se ne
sono resi conto un po' tutti e in questo momento tutti sono al
lavoro. Noi stiamo collaborando con le altre Regioni, con ANEF, per
dare una risposta agli impianti a fune, che non vuol dire che non
bisogna rispondere agli altri, ma rispondendo al meglio ai problemi
degli impianti a fune si liberano risorse a livello regionale, per
noi come per gli altri territori e per gli altri settori. La crisi
degli impianti a fune di quest'anno va sostenuta, anche perché
senza gli impianti a fune funzionanti, non mi ricordo chi l'ha
detto prima in questa sala, non abbiamo prospettive. Abbiamo
bisogno già da questa estate di dare risorse agli impianti a fune
per fare degli investimenti, ma perché? Perché intanto mantengano
in ordine e in sicurezza i loro impianti, ma soprattutto perché
garantiscano quei posti di lavoro che ci hanno permesso l'anno
scorso di rioccupare le persone e permettere loro di guadagnare
quei crediti sociali all'interno degli ammortizzatori, che poi sono
la risposta per l'autunno, per arrivare al prossimo inverno,
altrimenti la crisi appunto continuerà a essere più pesante.
Quindi da parte nostra in questo in questo momento l'attenzione
è massima, come da parte di tutte le forze politiche. Il Governo
sta cercando di fare tutto il possibile per accelerare ancora la
possibilità di avere delle risorse a disposizione per costruire una
legge. Quello che io immagino e spero si possa fare in questi
giorni che verranno è condividere, e per questo do la disponibilità
fin d'ora a tutti i gruppi in Consiglio, una macro idea di
intervento, in modo da evitare, nella fase successiva, di dover
declinare o avere ancora delle discussioni sull'impostazione del
modello di risposta. Quella regionale non potrà che essere una
risposta complementare integrativa, difficilmente con le risorse
regionali saremo in grado di dare una risposta totale alla crisi
che è avanzata. Ma lo stesso Governo, l'ha detto in maniera chiara,
ha già allo studio un nuovo provvedimento, perché sanno benissimo
che con un'impostazione anno su anno hanno dimenticato o non hanno
potuto, forse è meglio dire, dare una risposta alla crisi della
stagione invernale, però lo scostamento che è stato annunciato
sicuramente andrà in questa direzione.
La differenza nostra è che noi avremo risorse con l'avanzo di
amministrazione; non potremo fare con questo avanzo amministrazione
utilizzi sulla spesa corrente se non per la risposta del Covid,
tutto il resto dovrà andare in investimento. Quindi la capacità
nostra a livello amministrativo e finanziario, e su questo il
collega Marzi sicuramente lavorerà, sarà quella di cercare di
ottimizzare al meglio questa risposta con queste risorse che
abbiamo, cercando di trovare soluzioni che ci permettano di
aumentare queste risorse con altri provvedimenti a
disposizione.
Nell'immediato è vero che la risposta potrà arrivare solo con
avanzi di amministrazione. Con la legge dei debiti fuori bilancio
abbiamo fatto dei piccoli interventi: abbiamo comunque creato la
risposta per quelle aziende che erano nate dopo il 9 marzo, che
comunque hanno potuto percepire il
bonus
dalle quali erano
state escluse. Il bando assunzionale 1 e 3, il gruppo Pour
l'Autonomie lo ha ricordato in una interpellanza, è stato una
parziale risposta e adesso dobbiamo recuperare le risorse per
completare la risposta a quelle aziende che aspettano e ci sarà da
parte nostra, vista la sollecitazione corretta, questo impegno
nell'applicazione dell'avanzo. Quindi è un po' un lavoro che deve
essere fatto da parte di tutti con la concretezza e il pragmatismo
che ci deve accompagnare. Tutto il resto credo che in questi tre o
quattro mesi che verranno farà parte di altri tavoli, qui dobbiamo
cercare di dare la migliore risposta con le risorse a disposizione
facendo dei sacrifici politici, perché le risorse non sono
infinite, evitando di spendere e di impegnare nella applicazione
dell'avanzo risorse per opere che magari vedranno la luce tra
qualche anno. Invece noi dovremmo cercare di mettere in
applicazione di avanzo la risposta per la crisi violenta che le
imprese e i lavoratori stanno subendo adesso. Traguardando i grandi
impegni nazionali sul
Recovery Plan
, lo diceva il collega
Aggravi, con un'ottica che sia quella legata alla risposta sullo
sviluppo economico, sul lavoro, sulle strategie che ci aiuteranno
ad avere di nuovo investimenti a disposizione per creare ciò di cui
la gente ha bisogno: lavoro e sicurezze sociali.
Grazie per questa prima risposta, vedremo se saremo stati bravi
a centrare la platea. Ripeto, non disponiamo di dati se non
attraverso la ricerca e la collaborazione con istituti nazionali -
sì, l'INPS, collega Rollandin - ci organizziamo le nostre platee,
però le banche dati purtroppo non sono disponibili in maniera
immediata, anche se su questo abbiamo chiesto di poterlo fare già
da tempo e lo ribadiremo.
Rispetto a questa legge la necessità sarà di capire se abbiamo
dato una risposta a tutti e nell'immediato, se così non sarà stato,
dovremo essere bravi a ricercare, attraverso i prossimi
provvedimenti, di coprire ancora meglio le esigenze sociali che
sono apparse.
Grazie ancora alle forze sindacali che stanno collaborando nella
direzione che tutti ci auspichiamo e grazie a chi in Consiglio
regionale e in Commissione offre il suo contributo per migliorare e
dare la migliore risposta a questa crisi.
Presidente -
Consigliere Restano.
Restano (VDA UNIE) -
Come sovente ci si esprime in questo
contesto, si inizia dicendo "non volevo intervenire", però poi chi
mi ha preceduto mi ha stimolato. In particolar modo devo dire che
questa discussione è diventata un po' un anticipo del documento
economico finanziario, della discussione che faremo tra qualche
giorno, quindi mi sento in dovere di dire qualcosa, un po' da
stimolo per le future discussioni.
Apprezzo molto l'intervento dell'Assessore. Grazie, Assessore!
Perché lei nella replica ha messo a fuoco quelli che saranno i
problemi del futuro ed è quello che dovremo proprio discutere nel
documento economico finanziario. Voglio lanciare una suggestione,
soprattutto a me stesso, ma alla Giunta e ai colleghi di
maggioranza, non che voglia escludere i colleghi di minoranza che
hanno già dato il loro apporto. Abbiamo parlato di risposte e
questa legge vuole essere una prima risposta in momento di
emergenza, nel rispetto delle persone che aspettano risposte da
questo contesto, ma noi dobbiamo della chiarezza, della chiarezza
nelle scelte future.
Dove vogliamo andare? Quale sarà la risposta del prossimo
futuro? Dare opportunità di lavoro o limitarci a dei ristori che
possono essere insufficienti per le persone che fuori da quest'aula
aspettano? Vogliamo dare delle opportunità? È giusto parlare di
opportunità in questo periodo? Ma quali sono le opportunità? Quali
saranno le opportunità che noi vogliamo dare ai valdostani? Le
opportunità dei grossi cantieri irraggiungibili, oppure vogliamo
investire nelle nostre piccole attività artigianali? Perché in
questi giorni qualcuno, forse con maggiore abilità di me
nell'eloquio, ha detto: "Parliamo tanto di
Recovery Plan
e
di destinazione di questi fondi".
Ebbene colleghi, chiariamoci un po' su quelli che sono i nostri
veri obiettivi. Seguiamo i discorsi o seguiremo i sogni di pochi,
le promesse di pochi o invece molto più concretamente andremo con
più pragmatismo, che è quello che forse ha contraddistinto i
valdostani nel passato, a fare scelte più importanti e che daranno
risposte più pragmatiche, quindi parleremo di scelte per il
turismo, di scelte per l'edilizia, per i cantieri, di sicurezza
sanitaria o di fantomatici mezzi di trasporto che non ci porteranno
mai da nessuna parte. Questa è la riflessione che lancio.
Presidente -
Considerata l'ora, sospendiamo brevemente
per arieggiare i locali, dieci minuti/un quarto d'ora. Il Consiglio
si aggiorna a dopo.
La seduta è sospesa dalle ore 11:34 alle ore 11:50.
Bertin (Presidente) -
Possiamo riprendere i lavori dopo
il cambio d'aria. Consiglieri vi invito a prendere posto.
Abbiamo avuto una dichiarazione di voto e siamo in fase di
analisi dell'articolato. Vi sono altre dichiarazioni di voto? Non
vedo richieste, pertanto passiamo all'articolato. Sull'articolo 1
sono stati depositati tre emendamenti, che credo siano già stati
illustrati parzialmente dal relatore. Se non c'è la volontà di
illustrarli ulteriormente, li diamo come illustrati e passiamo al
voto. Iniziamo con l'emendamento n. 1 all'articolo n. 1 presentato
dall'assessore Bertschy. La votazione è aperta.
Esito della votazione:
Presenti, votanti e favorevoli: 35
Il Consiglio approva all'unanimità.
L'emendamento 1 è approvato.
Posso dare lo stesso risultato per il secondo emendamento,
sempre dell'articolo 1? Stesso risultato.
Anche per il terzo emendamento posso dare lo stesso risultato?
Stesso risultato.
Passiamo pertanto al voto dell'articolo 1 come emendato dai tre
emendamenti appena votati. Apriamo la votazione.
Esito della votazione:
Presenti, votanti e favorevoli: 35
Il Consiglio approva all'unanimità.
L'articolo 1 è approvato.
Posso dare lo stesso risultato per l'articolo 2? Stesso
risultato.
Articolo 3? Stesso risultato.
Votiamo adesso la legge nel suo insieme. La votazione è
aperta.
Esito della votazione:
Presenti, votanti e favorevoli: 35
Il Consiglio approva all'unanimità.
