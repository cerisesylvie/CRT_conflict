Classificazione
CASA DA GIOCO
CONSIGLIO REGIONALE



Oggetto del Consiglio n. 1480 del 7 ottobre 2015 - Resoconto
OGGETTO N. 1480/XIV - Relazione annuale al Consiglio
regionale sull'andamento della gestione della "Casino de la Vallée
S.p.A.", ai sensi dell'articolo 8 della legge regionale 30 novembre
2001, n. 36, recante: "Costituzione di una società per azioni per
la gestione della Casa da gioco di Saint-Vincent". (Reiezione di
una risoluzione).
Président -
La parole à l'Assesseur Perron.
Perron (UV)
- Grazie Signor Presidente.
Il bilancio che illustriamo oggi, relativo all'esercizio chiuso
il 31 dicembre 2014, presenta una perdita residua - sottolineo
"residua" - di 10.347.000 euro, dopo che si è proceduto ad una
copertura parziale operata con gli interventi sul capitale adottati
nell'assemblea del 3 novembre 2014, che ha disposto uno
stanziamento di 8.790.000 euro per coprire la perdita che era stata
accertata a giugno 2014. In sintesi, quindi, la perdita al primo
semestre 2014 è pari a 8.790.000 euro, la perdita del secondo
semestre è pari a 10.247.000 euro, per un totale di perdita nel
2014 pari a 19.000.000 di euro. Alcuni elementi su questi dati: il
2014 chiude il primo anno del biennio, successivo al periodo giugno
2011-dicembre 2013 dedicato agli investimenti sulla Casa da gioco e
sull'hotel. Questo era finalizzato all'attuazione degli interventi
necessari per il completamento del piano di sviluppo che hanno
riguardato nello specifico sia i lavori, sia la riorganizzazione
aziendale, sia degli interventi sulla strategia di
marketing
: nel prospetto di bilancio trovate tutti i dati e
non sto a rielencarli.
Due considerazioni: diminuisce il valore della produzione; i
costi della produzione riferiti alla gestione ordinaria, al netto
cioè dei costi sostenuti per i lavori interni, capitalizzati,
esclusi gli ammortamenti e gli accantonamenti, diminuiscono di
3.180.000 euro. Questo decremento è la risultanza anche di una
riduzione generale nelle varie voci di costo, in modo particolare
riferito al costo del personale. La riduzione del costo del
personale di questo periodo è dovuta all'applicazione del verbale
di accordo di maggio 2014. Il margine operativo prima degli
ammortamenti, lo trovate nella tabella, risulta in qualche modo
essere positivo, cioè ci sono 2.990.000 euro, mentre rimane
pesantemente negativo quello relativo alla parte alberghiera.
Registrano una lieve contrazione gli ammortamenti e gli
accantonamenti passando da 11.500.000 euro a 11.200.000 euro.
L'indebitamento totale al termine dell'esercizio diminuisce del 42
percento grazie alla delibera di intervento che questo Consiglio ha
adottato il 3 novembre 2014, con la quale si è proceduto a
rafforzare il capitale della società. Il risultato quindi risente
ovviamente di oneri straordinari negativi per 3.976.000 euro,
conseguenti ancora agli interventi di ristrutturazione aziendale,
consistenti in oneri per incentivi all'esodo già erogati al
personale dipendente per lo stanziamento del fondo di
ristrutturazione aziendale in vista del programma di uscite, cioè
l'applicazione della legge Fornero.
Nel bilancio trovate una posta importante, che sono le imposte
anticipate: voglio segnalare che queste sono state stanziate sulle
perdite fiscali generate nel 2014 e sono state mantenute quelle
stanziate sulle perdite fiscali degli esercizi precedenti. Questa
considerazione è nata sull'esistenza di una ragionevole -
sottolineo "una ragionevole" - certezza di ottenere in futuro
redditi imponibili che possano assorbire le perdite fiscalmente
riportabili, quindi è stata verificata attraverso la
predisposizione e la proiezione di risultati fiscali della società,
articolata su un ragionevole periodo di tempo, in base al quale è
stato immaginato di ottenere redditi imponibili sufficienti per
utilizzare le perdite fiscali. Su questo quindi è importante
osservare che le proiezioni economiche che sono state fatte per la
formulazione del
business plan
si inseriscono in un contesto
che ovviamente vede ancora la società impegnata nella fine della
realizzazione di quelle piccole fasi del piano di sviluppo che
riguardano interventi sull'equipaggiamento tecnico-produttivo, ma
più specificatamente riguardano gli investimenti in tema di
riorganizzazione aziendale, in tema di
marketing
strategico,
cioè operazioni che, secondo il vecchio piano di sviluppo, devono
ultimarsi entro il 2015. Si immagina quindi che il ragionevole
periodo di tempo da prendere in considerazione deve tener conto
della concessione e della durata che ancora ha la concessione, il
periodo residuo di tempo è ancora molto lungo e questo si immagina
possa in tempi molto lunghi assorbire le imposte che sono state
inserite.
Vorrei ricordare che il 2014 è stato l'anno in cui si sono
conclusi questi investimenti di completamento importanti per
rendere fruibile la nuova struttura alle esigenze della clientela.
Questi potrebbero essere di per sé non sufficienti per provare a
reperire delle quote nuove di mercato, per cui la società ha
immaginato anche di farvi fronte attraverso una modifica importante
di quelli che sono i suoi costi, al fine di preservare o di cercare
di preservare una marginalità positiva. Questo venne in qualche
modo sollecitato fortemente anche dall'assemblea degli azionisti a
luglio del 2014, quando approvammo il bilancio dell'anno
precedente, veniva confermato con forza anche dall'azionista il 22
settembre 2014, quando si ragionò sugli interventi del capitale. È
in questo quadro che è maturato l'orientamento di un rafforzamento
finanziario di 60 milioni di euro, nella stessa adunanza del
Consiglio ricordate che si diede corso anche alla costituzione di
una
task force
, che in via straordinaria affiancasse e
monitorasse un po' l'azione di rilancio della Casa da gioco
attraverso l'adozione di misure volte al miglioramento della
gestione e alla valorizzazione degli investimenti fatti. Il
bilancio che si presenta quindi è in qualche modo un bilancio che
contiene una perdita grave che si immagina sia da ricondursi ad
oneri straordinari sostenuti ancora negli esercizi precedenti,
legati alla realizzazione del piano di investimenti, che ha
ovviamente una natura di per sé straordinaria e non ripetibile nel
breve. In qualche modo quindi esiste uno stralcio contabile
corrispondente alle demolizioni strutturali che nel periodo dei
lavori hanno totalizzato un importo complessivo di 19 milioni di
euro, questo si stima ovviamente che non si dovrà ripetere per
diversi decenni. La completa realizzazione del piano di sviluppo è
stata ultimata, come ho sottolineato prima, mancano alcune fasi da
definire.
La decisione dell'azionista di permettere la realizzazione di
questo piano di sviluppo dotando la società del patrimonio della
Casa da gioco e dell'albergo di mezzi finanziari necessari per
affrontare interventi di rilancio costituisce la conferma
dell'interesse che lo stesso azionista ha dimostrato di voler
proseguire nell'attività aziendale per contrastare questa
situazione di non redditività, stimolare dei ritorni di tipo
economico sotto forma di rinnovati e maggiori introiti. Nella
relazione sulla gestione trovate diverse considerazioni anche molto
dettagliate, che non sto a riprendere, nel senso che il 2014, da un
punto di vista generale, continua ad essere un anno pesantemente
caratterizzato dal perdurare della crisi economica, anche se si è
intravisto qualche timido segnale di ripresa, confermatosi nei
primi due mesi del 2015.
Per quello che riguarda in modo specifico il mercato dei giochi
pubblici, continua sullo stesso
trend
assolutamente
negativo. I lavori quindi in questo senso sono stati un momento
importante sia di
restyling
della Casa da gioco, sia per le
opere civili, le opere impiantistiche, per la creazione in generale
del Saint-Vincent Resort & Casino.
Trovate delle valutazioni per quella che è la situazione del
mercato relativo al settore di appartenenza, che continua a segnare
grandi difficoltà, ed è in questo contesto che, per quello che
riguarda quest'anno, l'azionista in qualche modo ha deciso un
cambio nel
management
. Approvando questo bilancio ha quindi
previsto un cambio di dirigenza del Casinò, immaginando un nuovo
modello organizzativo. Gli anni del periodo scorso, cioè l'epoca
Frigerio, sono stati anni caratterizzati dai lavori di
ristrutturazione del Casinò e del Billia, per tutta una serie di
valutazioni che quest'aula ha fatto quando ha approvato i piani.
Sono stati degli anni importanti per continuare l'attività, quindi
la proprietà aveva auspicato una fase di radicale riorganizzazione
del Casinò, che ovviamente era in difficoltà. Abbiamo quindi voluto
in qualche modo marcare una scelta di discontinuità rispetto al
vecchio modello, immaginando un passaggio da una fase di lavori di
ristrutturazione ad una fase di maggiore gestione del rilancio
della Casa da gioco, immaginando che fosse assolutamente necessaria
una fase nuova con una nuova
governance
in grado di
affrontare in modo radicale gli interventi di riorganizzazione
aziendale, in modo da dare a questa rinnovata struttura, di cui
assorbe in questo bilancio gli effetti dei lavori, una capacità di
produrre reddito. A questo proposito, abbiamo immaginato un
amministratore unico con funzioni di legale rappresentanza, di
controllo della società, di un rapporto con l'azionista, con la
proprietà e di coordinamento generale della società. Accanto a
questo abbiamo introdotto la figura di un direttore generale, che
si pone come un livello intermedio fra l'amministratore unico e in
qualche modo l'azionista e la struttura stessa della Casa da gioco.
Abbiamo ricercato un uomo di esperienza a cui è affidata la
gestione operativa vera e propria della Casa da gioco e dell'hotel.
Non è stato quindi un gesto di sfiducia rispetto al passato: è
finita una fase, se n'è voluta iniziare una nuova con nuovi
protagonisti, coscienti delle difficoltà, quindi, dal nostro punto
di vista, pur presentando questa fotografia, che è una fotografia
di grande difficoltà, in punta di piedi, preoccupati di ciò che
succede, immaginiamo di poter guardare con ottimismo, speranza e
fiducia al futuro.
In questo periodo si sta lavorando molto sul contenimento dei
costi e, da questo punto di vista, voglio ringraziare per l'accordo
trovato nei giorni scorsi circa il contenimento del costo del
lavoro le organizzazioni sindacali e il mondo dei lavoratori del
Casinò per lo sforzo fatto nella direzione di trovare una soluzione
che consentisse - e che consentirà - all'azienda di trovare una
prospettiva di rilancio, accanto ad un equilibrio economico che le
permetta di guardare avanti, di guardare al futuro. Abbiamo quindi
una Dirigenza che sta lavorando ad un programma concreto, cercando
di rimettere in moto i processi operativi anche "del giorno per
giorno". In questo senso quindi seguirà - e ne parleremo in
Consiglio - un piano industriale strutturato, nuovo, che
raccoglierà gli elementi ritenuti utili del vecchio, ma che
garantirà alla Casa da gioco di Saint-Vincent un nuovo slancio e un
nuovo sviluppo.
Parto dalla valorizzazione degli
asset
importanti
dell'azienda: la Casa da gioco di Saint-Vincent è una delle quattro
in Italia e continua ad essere una delle più rilevanti in Europa;
le strutture alberghiere sono state oggetto di una delle più
importanti ristrutturazioni del settore degli ultimi anni, avvenuta
direi in una fase di grande crisi, quando non si investiva
assolutamente in questo settore, quindi, da questo punto di vista,
credo sia stata una scelta coraggiosa e la sinergia tra queste due
realtà rappresenta oggi un'importante opportunità nel panorama del
gioco e dell'accoglienza in Europa. Si sta quindi lavorando
sull'organizzazione aziendale, si sta lavorando sulla
riorganizzazione interna del lavoro, si sta operando sul
marketing
sia per difendere la quota di mercato che la Casa
da gioco aveva conquistato, sia per allargare e rafforzare il
posizionamento della stessa. Si sta lavorando sulla clientela
d'
élite
, come si sta lavorando sulla clientela di massa. Si
sta cercando di recuperare un rapporto e una collocazione del
Casinò sul territorio della Valle d'Aosta nella sua complessità,
come si sta cercando di recuperare un rapporto corretto e
importante con Saint-Vincent, cercando di farla diventare città del
gioco e del benessere in una sorta di sinergia tra Casinò e
territorio circostante. Si sta lavorando a delle azioni di
riqualificazione dell'offerta in generale con diverse iniziative e
diversi interventi che saranno dettagliati. Allo stesso modo si sta
lavorando ad azioni di riqualificazione del prodotto, che verranno
dettagliate in una fase successiva, anche con i lavoratori.
Si sta operando all'interno della Casa da gioco per interventi
volti all'efficienza, recuperando ancora efficienza laddove è
possibile e ne esista all'interno della Casa da gioco. Si sta
operando per delle azioni relative ai servizi alberghieri, cercando
in qualche modo di avere una forte attenzione anche alla gestione
sia della Casa da gioco, sia della parte alberghiera per quello che
riguarda la gestione degli organici della Casa da gioco. In
generale quindi si lavora cercando di motivare il personale,
facendo ricorso a tutte le strutture e a tutte le risorse positive
che esistono all'interno di questo
resort
, coinvolgendo le
parti sociali in questo difficile percorso. In questo contesto il
bilancio che presentiamo oggi all'approvazione di questo Consiglio
è un bilancio che segna, ovviamente per vari motivi, anche tecnici,
una perdita importante, ma immaginiamo che sia stato messo in piedi
un cammino che negli esercizi successivi produrrà un lento
miglioramento di questa gestione.
Voglio sottolineare che in un periodo di grande difficoltà lo
sforzo che ha fatto questo Consiglio, quest'Amministrazione
regionale è stato quello di investire su una struttura importante
che riteniamo fondamentale per il comprensorio e per la Valle
d'Aosta nel suo complesso. È chiaro che il raggiungimento di un
regime richiederà ancora un po' di tempo, richiederà ancora degli
sforzi per consentire ai mercati - è questa la direzione che
speriamo si possa prendere - di scoprire, di apprezzare
quest'azienda, che sottolineo ancora una volta in un periodo di
grande crisi e di grande difficoltà ha avuto il coraggio di
investire, cercando di avere un flusso di investimenti
assolutamente ragguardevole. Immaginiamo quindi che possano
esistere, avendo uno sguardo di positività, dei mercati che possano
apprezzare gli sforzi fatti da un
resort
nuovo, da un Casinò
all'altezza della sfida e in questo senso cerchiamo, consci delle
difficoltà presenti oggi, di avere uno sguardo di positività e di
ottimismo, grazie alla nuova
governance
, verso il futuro che
verrà. Grazie.
Presidente
- Grazie Assessore.
Ricordo solo ai colleghi che è pervenuta al tavolo della
Presidenza una risoluzione in base all'articolo 65 e quindi, in
occasione dei dibattiti in relazione a specifici argomenti, possono
essere presentate delle risoluzioni. Questa risoluzione non avrà
quindi bisogno dell'iscrizione in aula e si discuterà
immediatamente dopo la chiusura della discussione generale. Voglio
ricordare anche che questo è un atto che prevede solo la presa
d'atto, in quanto è una relazione da presentare all'aula del
Consiglio.
Si apre la discussione generale dell'atto. Chi chiede la parola?
Non vedo richieste di intervento. Chiudiamo la discussione
generale?
(interruzione di un Consigliere, fuori microfono)
...non vedo richieste...la parola al collega Gerandin.
Gerandin (UVP)
- Grazie Presidente.
Abbiamo seguito con attenzione la sua relazione, Assessore
Perron, e penso che lei con saggezza e umiltà abbia comunque
fotografato quella che lei chiama una "fotografia di grande
difficoltà". Noi pensiamo che sul discorso Casinò si sia già detto
tutto quanto era possibile dire, tutto quanto era possibile
eventualmente condividere e proporre, per cui l'intervento è
soprattutto in merito a quell'apertura di credito che in
commissione è stata comunque riconosciuta alla nuova Dirigenza del
Casinò. Devo dire che l'approccio è stato ancora comunque un
approccio...non di arroganza come eravamo abituati ad avere, è
stato un rapporto collaborativo, è chiaro che in quel contesto ci
siamo resi conto che, pur con quest'atteggiamento, avevamo comunque
di fronte delle persone che dovevano ancora capire qual era
l'effettivo funzionamento della macchina, una macchina complessa
come quella del Casinò e soprattutto capire quali potevano essere
le prospettive.
Noi in questo contesto ci siamo limitati a chiedere forse se
effettivamente questo nuovo Consiglio di amministrazione, questa
nuova Dirigenza aveva le mani libere, perché l'importante è avere
le mani libere se si vuole poi provare a raddrizzare la barca. Devo
dire che abbiamo apprezzato - l'ho già sottolineato - quello che è
stato l'approccio e pertanto è chiaro che viene molto difficile
giudicare l'operato di qualcuno che non c'è più.
Detto questo, noi riteniamo che una società con totale capitale
pubblico debba avere quella trasparenza che abbiamo sempre evocato,
che abbiamo sempre chiesto, che abbiamo sempre ritenuto quale
aspetto fondamentale per quello che riguarda la gestione della
società Casinò.
L'intervento si limiterà ad alcuni aspetti che...non voglio
entrare nel merito né della proposta riorganizzativa che è stata
presentata, di cui anche noi leggiamo, dal punto di vista del
personale e quant'altro, ma bensì dalla lettura di quelli che sono
gli aspetti per noi molto significativi...e vorremmo comprendere la
ratio
e soprattutto la prospettiva per quel che riguarda il
bilancio, sia questo, ma anche del futuro.
Parto da un dato che per noi è difficile da capire tenuto conto
che per il secondo anno di seguito l'agenzia di
rating
che
deve valutare le relazioni della società di revisione, ai sensi
dell'articolo 14 del decreto legislativo 27 gennaio 2010, n. 39,
scrive che - leggo testuali parole -: "
il bilancio di esercizio
del 31 dicembre 2014 evidenzia crediti per imposte anticipate per
complessivi 25 milioni 735 che includono imposte anticipate
calcolate sulle perdite fiscali generate nell'esercizio 2014 e in
esercizi precedenti sul presupposto dell'esistenza della
ragionevole certezza
". Ora, rispetto a quella che era la
relazione della stessa agenzia nell'anno precedente, beh, noi
leggiamo che l'arco temporale in cui si prevede il recupero delle
imposte anticipate è da sette a nove anni, cioè è peggiorato ancora
rispetto al bilancio di previsione che avevamo nella stessa
relazione evidenziato nell'esercizio precedente.
Ora, solo per dire che, per quello che ci riguarda, noi vorremmo
capire qual è il presupposto che ha dato fondatezza a questo
discorso legato alle imposte anticipate, perché dico questo? Perché
comunque il Codice civile presuppone che l'arco temporale a cui si
può eventualmente fare riferimento...ci dice che non potrebbe
andare oltre l'arco dei cinque anni: questa è un po' quella che è
l'interpretazione per quello che riguarda il discorso del Codice
civile. Dice anche per quello che riguarda le imposte anticipate:
"
devono essere verificate ogni anno per stabilire se continua a
sussistere la ragionevole certezza del loro recupero
,
in
caso contrario: svalutazione del credito
.
Coerenza del
profilo temporaneo:
riporto massimo: cinque anni,
coincidente con il versamento delle imposte
differite
"
.
Ora, siamo preoccupati da questa chiave di lettura che continua
ad essere riproposta all'interno di quelli che sono i bilanci
consuntivi della Casino. Vede, Assessore, se dopo un'operazione
così importante come quella che è stata fatta - quella della
ricapitalizzazione: è stato riportato il capitale a 120 milioni -,
se noi sommiamo il disavanzo di gestione dell'annualità 2014, come
giustamente lei ha sottolineato, circa 19 milioni, se ci mettiamo i
25,7 milioni di imposte anticipate, saremmo a 44,7 milioni, dopo un
anno di ricapitalizzazione, ai sensi del Codice civile, avremmo
dovuto procedere alla diminuzione del capitale.
Ora, alla gente che incontriamo per strada che ci chiede: "ma
scusa, ma avete investito 60 milioni...", perché io penso che alla
fine si tratti di un investimento...che gli dobbiamo dire che se
veramente noi andassimo a quella che è una contabilità reale,
corretta, perché noi sappiamo che le imposte anticipate...il
presupposto è, se vogliamo scalarle, avere un utile, se non abbiamo
utile, sono delle imposte scritte che noi non abbiamo nessun
diritto di iscrivere a bilancio. Ora, dico questo perché se dopo un
anno ci accorgiamo che i 60 milioni non sono serviti se non a
tappare le linee di credito con le banche, ad estinguere una parte
del mutuo con Finaosta...allora, beh, viene difficile spiegare
perché si tratta di un investimento e non di un contributo a fondo
perso: è questa la difficoltà che abbiamo. Io penso che sia la
difficoltà che ha anche lei, Assessore, perché probabilmente le
stesse cose gliele rivolgono anche a lei o comunque ai membri di
maggioranza. Allora, non si può continuare a fare come lo struzzo a
nascondere la testa sotto la sabbia per il semplice motivo che...e
glielo ho chiesto in commissione e lei, Assessore, mi ha risposto
che per il 2016 non applicherete il bilancio consolidato, ma voi
nel 2017 sarete obbligati ad applicare il bilancio consolidato! Le
perdite delle partecipate le iscriverete a bilancio. Il sistema di
contabilità, Assessore, che in questo momento voi avete cercato di
bypassare, già nel 2016 dovrete contabilizzarlo ai sensi della
contabilità...del bilancio consolidato, per cui è finita la
pacchia! Che sia chiaro per tutti: è finita la pacchia! Non avete
cancellato quest'anno 25 milioni di imposte anticipate? Le
cancellerete alla fine del prossimo bilancio, è la verità! È una
verità cruda, amara, ma mi pare di non avere fatto nessuna
dichiarazione che sia fuori da quelli che sono i crismi della
contabilità, questo è quanto avverrà per quello che
riguarda...all'atto dell'approvazione del prossimo bilancio. Ora,
ci siamo presi un anno di tempo? Bene. Vogliamo aprire questa
possibilità per capire qual è il margine di manovra e quale sarà
l'inversione di tendenza? Bene, però, quando si chiede trasparenza
nelle pubbliche amministrazioni e nelle società che sono a totale
capitale pubblico, società
in house
...bene, questa non è la
strada che noi abbiamo sempre detto che era necessario
perseguire.
Ultimo passaggio che per noi è assolutamente fondamentale.
Tenete conto che questa ricapitalizzazione, che peraltro è stata
votata in quest'aula con chiamata nominale, dove ognuno si è
assunto le proprie responsabilità...ora, io voglio solo citare che
continuare a tenere la testa come lo struzzo sotto la sabbia e non
prendersi le responsabilità e non arrivare a quella
trasparenza...bene, ci sono anche delle responsabilità in capo a
quelle che vengono chiamate responsabilità dei sindaci o comunque
di quelli che sono gli amministratori, o quelli che comunque
detengono queste quote. Ci sono due sentenze che dovrebbero quanto
meno farvi riflettere: sono quelle della Corte dei Conti di Trento
del 2008 e della Corte dei Conti del Friuli-Venezia-Giulia del
2009, che dicono: "
non solo, è la stessa costituzione o
ricapitalizzazione della società a poter essere sindacata se si
rivela inutile per essere stata tradotta in uno sperpero di risorse
pubbliche, a configurarsi quale fonte di responsabilità a carico
degli amministratori dell'ente socio
"
.
Due sentenze
della Corte dei Conti che citano per danno una ricapitalizzazione
che, bontà loro e purtroppo per noi...tipo questa che dopo un anno
si rivela un mero e proprio...diciamo contributo, perché non si può
chiamare una ricapitalizzazione in conto investimenti
questo...ecco, questi sono stati i 60 milioni che hanno permesso di
chiudere le linee di credito con le banche e dare un minimo di
liquidità per quello che riguarda il futuro; liquidità, Assessore,
che le ricordo che in tutta onestà ci è stato detto in commissione
essere già finita. La liquidità del Casinò, dopo quei 60 milioni, è
già finita, nel senso che in commissione ci è stato proprio detto
espressamente che, ahimè, in questo momento si sta vivendo un
momento di grande difficoltà dal punto di vista della liquidità e
la stessa Dirigenza...ci è stato detto in commissione: "
finito
qua stiamo andando a bussare alle banche per vedere se riusciamo ad
avere ulteriori linee di credito
". Ora, la responsabilità in
capo ad operazioni così importanti e soprattutto a società dove il
capitale pubblico è totalitario presume altre assunzioni di
trasparenza e quant'altro. Questo è quanto, per cui non entreremo
nel merito di altri passaggi che ha fatto.
È ovvio che a margine di un'operazione del genere è diminuito
quello che era l'indebitamento, però è un indebitamento che -
l'abbiamo saputo in diretta nell'audizione - tende a crescere,
perché? Perché è finita la liquidità, per cui anche l'indebitamento
crescerà. Nel prossimo bilancio che ci troveremo a discutere lei ci
dirà che l'indebitamento è salito, che i margini...diciamo che le
motivazioni per cui 25 milioni erano stati iscritti non ci saranno
più per cui probabilmente...anzi certamente ci troveremo nel
prossimo bilancio a discutere di una riduzione del capitale
sociale.
Si dà atto che dalle ore 18,23 assume la presidenza il
Vicepresidente Follien.
Follien (Presidente)
- Grazie Consigliere Gerandin. Siamo
in discussione generale. Ci sono colleghi che vogliono intervenire?
La parola al Consigliere Cognetta.
Cognetta (M5S)
- Grazie Presidente.
Su questo bilancio questa volta noi - il Movimento Cinque Stelle
- abbiamo fatto un'operazione un po' diversa: ci siamo affidati ad
un professionista, abbiamo cercato di entrare nel dettaglio e
quindi ci è stata fatta una sintesi di quello che sostanzialmente
non ci è chiaro, da lì poi la risoluzione che presenterò più
avanti. Che cosa dice il professionista? Beh, sicuramente ricalca
una delle cose che ha detto il collega Gerandin relativamente ai
crediti che sono di fatto inesigibili, o che comunque il tempo - i
crediti di imposta - per rientrare è talmente tanto lungo che va
ben oltre quello che la legge prevede.
C'è però un altro paio di passaggi che mi preme evidenziare: il
primo riguarda gli ammortamenti. Gli ammortamenti sono messi ai
massimi ed è una cosa piuttosto strana, ci dicono, perché con un
volume di attività che si riduce anche l'usura si riduce e invece
noi li manteniamo molto alti e questo è un grosso problema, a meno
che i lavori fatti non abbiano dei problemi, perché c'è anche da
dire questo: è notizia di oggi che dal 26 ottobre il Parc Hotel
sarà chiuso per manutenzione, ricordo che l'abbiamo aperto da un
anno. Allora qui veramente non si capisce qual è la situazione. La
notizia non la do io, ma la dà direttamente il Casinò, è una nota
ai...sostanzialmente dalla Direzione generale alle RSU dei servizi
alberghieri.
L'altra questione invece che salta agli occhi leggendo il
bilancio è dei crediti verso i clienti, che sono aumentati di
489.000 euro quando il gioco è diminuito. Allora, vede, questo fa
ancora a pugni col fatto che...se il gioco diminuisce, ma i crediti
verso i giocatori aumentano, anche una parte di gioco è stata
drogata. Abbiamo forse fatto crediti a persone a cui non andava
fatto. In sostanza ci dice il nostro esperto che questo bilancio,
nonostante sia stato...come dire? approvato da una nota società di
revisione, ha delle grossissime lacune, soprattutto ha dei grossi
punti interrogativi, che si potrebbero chiarire - mi dicono -
parlando direttamente con chi lo ha compilato...e anche qui si apre
un'altra discussione: il Direttore amministrativo è stato mandato
via.
Allora, voi capite che c'è tutta una situazione che ci sembra un
po'...come dire? nebulosa, per non dire altro e quindi noi
vorremmo, come al solito, prima di dare dei giudizi affrettati,
vederci un po' più chiaro ed è per questo che abbiamo cercato con
questa risoluzione, che poi vi spiegherò, di cercare di...come
dire? andare un po' più in là delle semplici apparenze e cercare di
capire meglio che cos'è successo fino ad oggi. È vero che adesso è
andata via la vecchia Dirigenza, c'è il nuovo Amministratore, c'è
il nuovo Direttore generale, però, insomma, con tutti i soldi che
gli abbiamo dato, il rischio della Corte dei Conti che avete -
perché vi ricordo che noi abbiamo votato contro, per fortuna, direi
a questo punto - e con il fatto che ci sono stati questi
spostamenti voi capite che...insomma, magari vederci un po' più
chiaro sarebbe d'uopo, sarebbe opportuno.
Mi riservo quindi poi di spiegare meglio la risoluzione in
oggetto che andremo a votare, però vi invito a riflettere su queste
risultanze, che sono evidenti, vi ripeto, e anche direi piuttosto
pressanti. Se quindi poi mi vuole dare qualche indicazione in più,
io l'aspetto. Grazie.
Presidente
- Grazie Consigliere Cognetta. Ci sono
interventi? Siamo in discussione generale. La parola al Consigliere
Chatrian.
Chatrian (ALPE)
- Sì, grazie Presidente.
Da una parte, qualche riflessione del gruppo ALPE per quanto
riguarda il bilancio 2014, ma siamo a fine 2015 praticamente,
quindi qualche considerazione anche sul 2015 e sul proseguo. Dubbi
sulla relazione che la società di revisione ha certificato
sinceramente ne abbiamo, è stato detto dai colleghi poc'anzi, ma
dubbi...come posso dire? di previsioni che non stanno in piedi né
in cielo, né in terra, non tanto le premesse della KPMG S.p.A., che
sarà strutturatissima e super competente...noi meno strutturati e
forse - non lo so, io ci metto un "forse" - meno competenti...il
dubbio più impattante e importante è sulle proiezioni elaborate,
inserite, firmate e controfirmate per un costo di quasi 100.000
euro, perché poi dobbiamo cercare di declinare quello che KPMG
S.p.A. ha certificato per un costo di quasi 100.000 euro e ci mette
nero su bianco nella sua certificazione che le proiezioni elaborate
andranno sicuramente oltre il 2.1 e il 2.8. Questo lo diceva
qualche mese fa e mi sembra che al 30 settembre 2015 abbiamo,
purtroppo, un segno ancora negativo superiore al 3 percento, quindi
già non in linea con quanto certificato dalla KPMG, quindi, oltre
al discorso di natura più tecnica dei 25 milioni di euro in poste
anticipate, ci vogliamo focalizzare sulle proiezioni che sono state
inserite in questa relazione, che, dal nostro punto di vista, non
rispecchiano assolutamente l'andamento quanto meno del 2015.
Stiamo affrontando una perdita nuovamente pesante - lo diceva
l'Assessore Perron - di circa 10 milioni di euro e un margine
operativo lordo che mantiene un piccolo "più" per quanto riguarda
la Casa da gioco, piccolo, e mantiene purtroppo invece un profondo
segno negativo, rosso che fa paura, a noi fa molta paura
sinceramente quel margine operativo lordo che poi alla fine è il
dato...è dove c'è la "ciccia", ma la "ciccia" può essere negativa,
in questo caso è nettamente negativa, perché il margine operativo
lordo sul ricettivo si avvicina ai 10 milioni di euro, 9 milioni
punto 5, ed è qualcosa di non pesante, ma stratosferico. Dall'altra
parte sono diminuiti i ricavi rispetto all'anno precedente e la
divisione delle due unità produttive...comunque hanno delle grosse
difficoltà non solo a convivere, ma a dare un risultato di natura
economico-finanziaria positivo.
Vorrei soffermarmi e fare qualche considerazione per quanto
riguarda non il gioco, ma i risultati del 2014, anche la tendenza
al 2015. La Casa da gioco che forse va un po' meglio, in questo
momento si sta consolidando quello che è il gioco elettronico. Il
Casinò di Campione sta consolidando comunque una
performance
ormai da più di quattro anni, una quota di mercato che sale, è un
consolidamento rispetto alla nostra Casa da gioco. Casa da gioco
che oltretutto ha avuto nel 2011, 2012 e 2013 più di 100 milioni di
euro di lavori, di potenziali miglioramenti, perché dovevano essere
dei potenziali miglioramenti, ma i risultati sono comunque sempre
purtroppo negativi. I ristoranti, i bar dell'unità produttiva Casa
da gioco stentano, ma sono i risultati a dichiarare quest'enorme
difficoltà e ci sembra, dalle informazioni di pochi giorni fa,
praticamente, che la
Brasserie
del Casinò rimarrà chiusa
tutti i mercoledì e tutti i giovedì. Allora, ci chiediamo
sinceramente...i dati, i risultati sono negativi, le informazioni
ci danno comunque, diciamo, la pianificazione inserita all'interno
dell'unità produttiva, quella che dovrebbe fare la vera
differenza...non lo sta facendo e, quando si iniziano a chiudere
delle attività appena ristrutturate, appena fatte, appena
pianificate per poter produrre, aggredire il mercato, fare utili,
aumentare il margine operativo lordo e si decide, dal punto di
vista strategico, di chiuderle, sinceramente la preoccupazione da
parte nostra aumenta.
L'altra considerazione che è stata fatta all'interno della
relazione dell'Amministratore unico...lui ci scrive nero su bianco
che è stato rafforzato il
marketing
, che la struttura
organizzativa è stata ristrutturata a fine anno con l'assunzione di
un nuovo "manager", ma ci sembra che i risultati non sono quelli,
perché poi, nel momento in cui ci si confronta su un bilancio, sono
i dati - e sovente sono crudi - a darci, diciamo, lo stato
dell'arte. Nel 2014 accordi sono stati fatti - è stato detto - per
ridurre, diminuire, calmierare quelli che sono i costi del
personale, si sta facendo nel 2015 praticamente la stessa
operazione. Lascerei da parte le questioni più tecniche, i debiti
pregressi, crisi di liquidità...il dibattito che è avvenuto in
quest'aula nell'ottobre-novembre 2014 sull'aumento di capitale.
Pochi mesi fa il Governo regionale ha deciso di cambiare un
vertice, non i vertici, quindi l'Amministratore unico. Penso che in
questo momento non abbiamo neanche gli elementi concreti per poter
dire: "si è fatto bene, si è fatto male", quindi sarebbe una
semplice demagogia o una posizione populista che non ci appartiene,
ma la nostra preoccupazione è alta per l'andamento dei flussi,
degli introiti lordi, che comunque sempre, nonostante un piccolo
segno nel mese di settembre, mantiene un segno negativo rispetto ad
un disastroso e dannoso 2014.
Come affrontare i prossimi mesi, i prossimi anni? Innanzitutto
queste cose le abbiamo dette all'Amministratore unico, Sommo, e al
Direttore generale in commissione consiliare, loro devono
guadagnarsi all'interno della società una credibilità, credibilità
che si guadagna giorno dopo giorno al proprio interno, nei piccoli
e grandi passi. Io penso che da subito tutta la struttura, tutti i
dipendenti abbiano la possibilità di verificare nel merito se le
due persone incaricate, nominate hanno la capacità, la credibilità
di invertire la rotta per quanto riguarda gli introiti e riuscire a
trovare delle soluzioni per calmierare e ridurre quelli che sono i
costi, perché poi non è che bisogna... Ci sono due leve importanti
in una società, in una s.p.a.: invertire la rotta per quanto
riguarda gli introiti lordi e, dall'altra, riuscire a calmierare in
maniera furba, con testa, quelli che sono invece i costi di
gestione, quindi grandi e piccole azioni che si possono misurare
subito. Avevamo fatto degli esempi in commissione, li farei
volentieri in quest'aula...i passi, le azioni si misurano subito
nel vedere se si premia all'interno della propria Casa da gioco,
dal punto di vista delle risorse umane, quindi del personale, chi
ha le capacità e chi no invece è o lo sarà se raccomandato o fa
parte del cerchio magico, quindi piccole azioni da subito si
calibreranno se ci saranno le condizioni.
Il secondo esempio che avevo fatto e che abbiamo fatto come
gruppo in commissione, Assessore Perron, era capire subito per
quanto riguarda le forniture - e sono degli esempi -, se c'è la
volontà da parte dei due nuovi nominati di creare le condizioni per
delle pari opportunità alle aziende valdostane: mi riferisco alla
somministrazione di alimenti, bevande, ad altri servizi che vengono
garantiti all'interno della Casa da gioco...quindi come dire? i due
nuovi nominati possono in questi mesi guadagnarsi una vera
credibilità nel momento in cui si sono azioni che vanno in una
certa direzione. Il nuovo Direttore generale ci ha detto che più
che essere un manager è un manager da
moquette
quello che è
in azione, che è sul pezzo, se è sul pezzo...gradiremmo vedere nei
prossimi mesi, nelle prossime settimane se è sul pezzo, come dicevo
prima, sulle grandi e sulle piccole azioni.
L'ultima considerazione che vorrei fare è legata al legame con
il territorio, con comunque un territorio che langue, che è un
momento comunque di grande difficoltà, probabilmente abituato fino
a pochi anni fa a godere di promozione fatta dalla Casa da gioco,
investimenti fatti dal pubblico e non solo, si è trovato negli
ultimi anni in grandissime difficoltà, basti vedere le
numerosissime attività che negli ultimi anni hanno chiuso a
Saint-Vincent e anche a Châtillon.
Detto questo, io penso che lì si possa solo migliorare e si
debba assolutamente migliorare. Se sono rose fioriranno, perché mi
sembra che quanto meno, rispetto alla passata legislatura, il
raccordo con le due Amministrazioni comunali di Châtillon e
Saint-Vincent...quanto meno dal punto di vista istituzionale ci
sono stati...ma poi non basta solo l'incontro formale o informale,
tali incontri poi devono...bisogna cercare di far scaturire
comunque delle azioni, delle idee per poter far uscire dal guado
quello che è un territorio, come dicevo prima, in grossissima
difficoltà. Anche su questo io penso che la valutazione che, come
gruppo ALPE, faremo sui due nuovi nominati sarà sulla credibilità e
sul dare gambe e corso a quelli che sono anche gli incontri che
sono già stati fatti con le amministrazioni locali, nella
fattispecie con il Comune di Saint-Vincent.
Termino quindi il mio intervento, il nostro intervento dicendo
che la situazione è brutta perché, leggendo anche attentamente il
bilancio 2014, ormai la proiezione che si sta assestando per il
2015, se non ci saranno sorprese - e speriamo che ce ne siano dal
punto di vista però positivo - la chiusura degli introiti lordi non
andrà oltre i 61.500.000-62.000.000 sicuramente, quindi vuol dire
che sarà una chiusura peggiore rispetto al 2014. Gradiremmo invece
avere, se così è, un
modus operandi
completamente diverso
all'interno della Casa da gioco...ripeto: aspettiamo azioni
concrete e se invece le azioni saranno nell'altra direzione, come
purtroppo in questi sette anni abbiamo notato, abbiamo cercato di
denunciare, abbiamo cercato di capire per poi spiegare le azioni
scientifiche...utilizzato come "bancomat elettorale" all'interno
della Casa da gioco, ha portato comunque ad un disastro totale e i
conti sono qui a dirlo nero su bianco, purtroppo questa è la
situazione. Grazie.
Presidente
- Grazie Consigliere Chatrian. Ci sono altri
interventi? Sono in corso di distribuzione le risoluzioni
depositate al tavolo della Presidenza. Ci sono altri interventi?
Colleghi, se desiderate intervenire...altrimenti chiudiamo la
discussione generale. Non ci sono interventi. La discussione
generale è chiusa. Se non ci sono repliche, passiamo all'esame
della risoluzione depositata dal gruppo del Movimento Cinque Stelle
iscritta al punto 32. Per l'illustrazione della risoluzione, la
parola al Consigliere Cognetta.
Cognetta (M5S)
- Grazie Presidente.
Bene, questa risoluzione sostanzialmente, come già anticipato
nel mio precedente intervento, cosa fa? Chiede, in buona sostanza,
di portare nella commissione competente la documentazione contabile
relativa agli anni 2012, 2013, 2014 e primo semestre 2015 in modo
da valutare in dettaglio le spese e gli eventuali sprechi o le
incongruenze di gestione. Perché chiediamo questo? Perché dalla
discussione che si è venuta a creare, che abbiamo fatto in
quest'aula, abbiamo in tanti diversi dubbi su ciò che è scritto
all'interno del bilancio. Ci sono tutta una serie di cose che sono
poco chiare e che, secondo noi, andrebbero finalmente chiarite,
anche per cercare di dare delle indicazioni per il futuro, anche
per aiutare chi oggi sta cercando in qualche modo di porre rimedio
ad una situazione che, diciamoci la verità, è parecchio complessa e
soprattutto molto disastrata. Ora, questo noi vorremmo farlo senza
nessun tipo di intento...come dire? punitivo, ma perché, ripeto,
ormai da un punto di vista tecnico, è chiaro che ci sono dei
grossissimi problemi, ci sono dei grossissimi punti interrogativi e
non vorremmo che in tutto questo discorso a farne le spese fossero
esclusivamente i dipendenti, cosa che invece attualmente sta
accadendo perché l'unica cosa di cui si parla alla fine è il taglio
degli stipendi.
Vi chiediamo quindi di votare la risoluzione presentata sul
punto all'ordine del giorno per poi discutere in commissione di
quelle che sono le risultanze contabili in modo da avere un
panorama più chiaro al di là del semplice bilancio.
Si dà atto che dalle ore 18,45 riassume la presidenza il
Presidente Viérin Marco.
Viérin M. (Presidente)
- Grazie collega per
l'illustrazione. Ci sono richieste di intervento? La discussione
generale è chiusa. Per la replica, la parola all'Assessore
Perron.
Perron (UV)
- Presidente, se mi consente cinque minuti di
sospensione soltanto per valutare all'interno del Governo regionale
due considerazioni sulla risoluzione che è stata portata...
Presidente
- Sono concessi cinque minuti di sospensione.
Grazie.
Si dà atto che la seduta è sospesa dalle ore 18,47 alle ore
19,04.
Viérin M. (Presidente)
- Riprendiamo i lavori. Eravamo al
momento della replica in merito alla presentazione della
risoluzione da parte del Movimento Cinque Stelle, il punto 31. Chi
prende la parola? La parola all'Assessore Perron.
Perron (UV)
- Grazie Signor Presidente.
Molto semplicemente per una precisione ringraziando tutti quelli
che sono intervenuti. La chiusura che lei citava, collega Cognetta,
è una normale chiusura per un'attività di manutenzione, nulla di
più, cosa che avviene. L'hotel è aperto, lei testerà in questo
periodo, se una prenotazione avviene in quell'hotel: c'è
accoglienza, c'è prenotazione, c'è una normale turnazione in quella
che è la gestione tipica di un hotel. Da questo punto di vista,
accadrà la stessa cosa per gli hotel, per i ristoranti, questo
permette in qualche modo di evitare che i cinque ristoranti
rimangano tutti aperti durante la settimana, prevedendo una
turnazione e il riposo del personale, questo va, collega Cognetta,
anche nella direzione di un contenimento ragionevole di quelle che
sono le spese, non pregiudicando l'offerta che deve esserci.
Mi permetto quindi di fare una dichiarazione di voto sulla
risoluzione. Vede, collega, io credo che se c'è una partecipata che
trova discussione e esame all'interno di quest'aula, cosa che è
anche giusto che avvenga, sia proprio quella del Casinò, nel senso
che qui passano puntualmente tutti i bilanci, si analizza il Casinò
più di ogni altra partecipata all'interno della galassia
transitante vicino alla Regione. Da questo punto di vista, quindi,
io credo che tutti i bilanci che sono stati presentati sono stati
approvati dai soci, validati e visti da Finaosta, validati e visti
dai collegi sindacali e dalle società di revisione di primordine,
peraltro tutte provenienti da fuori Valle. Da questo punto di
vista, quindi, io credo che non ci sia in questa fase la necessità
di consegnare alla commissione consiliare competente la
documentazione contabile che evocate in questa risoluzione relativa
agli anni 2012-2013-2014. Credo che all'interno della commissione
si possono fare delle valutazioni di merito, come vengono fatte in
aula, ma non trasformando queste commissioni, non stravolgendo il
loro ruolo, cercando di farle diventare delle sorti di commissioni
d'inchiesta laddove assolutamente non ce n'è la necessità. Il
nostro voto quindi sarà un voto contrario nei confronti di questa
risoluzione che è stata presentata.
Presidente
- Per dichiarazione di voto? La parola al
collega Ferrero.
Ferrero (M5S)
- Grazie Presidente.
Devo dire non ci stupisce più di tanto l'atteggiamento
dell'Assessore, che poi è stato sempre l'atteggiamento
dell'Amministrazione e dei Dirigenti della Casa da gioco. I bilanci
vanno bene, nel senso che formalmente vanno bene, i bilanci sono
certificati, va tutto bene, siamo tutti tranquilli, non ci sono
problemi. Mi pare che siano state evidenziate delle questioni che
sono sostanziali, al di là della forma del bilancio, della formale
regolarità del bilancio, perché se io inserisco nel bilancio delle
poste o dei crediti che poi non esistono...non esistono, perché lo
ribadisco e l'avevo già anche sottolineato precedentemente, alcuni
mesi fa, se voi mi mettete il nuovo Direttore di
marketing
e
me lo spacciate come l'uomo che arriva con la bacchetta magica, il
volume di gioco aumenta di due, tre, quattro, cinque volte, poi noi
ci troviamo dei crediti inesigibili raddoppiati di due, tre,
quattro, cinque volte, alla fine che cosa abbiamo ottenuto? Abbiamo
ottenuto un buco nell'acqua. Certo, possiamo dire: "il volume di
gioco è aumentato", ma ve lo avevo detto, ve lo ribadisco: voi
invitate dei personaggi a giocare, questi personaggi perdono, le
perdite vengono messe in un cantuccio e vengono accantonate. Quando
queste persone vincono, gli date, gli sganciate quello che devono
prendere e non sempre viene portato in detrazione al debito e, di
conseguenza, cosa succede? Che noi in bilancio abbiamo una bella
posta, che risulta comunque in qualcosa che dobbiamo ottenere, ma
sappiamo bene che i debiti di gioco non sono esigibili.
Puntualmente ogni due o tre anni li avete cancellati, avete
cancellato dei milioni di euro.
Allora, quando dico che il bilancio è "taroccato", è vero, è un
bilancio "taroccato", perché non ci fate vedere le fatture? Ma è
chiarissimo, perché se fosse tutto regolare, se tutto andasse bene,
che paura dovrebbero avere...l'ho detto anche a Scordato, l'ho
detto a Sommo: ma che problemi ci sono? Impostiamo un nuovo tipo di
rapporto, noi chiediamo qualcosa, voi ce lo fate vedere, non
facciamo questo gioco dei sospetti, questo gioco...che cosa si
nasconde dietro queste fatture che non ci fate vedere? La prossima
settimana, il 13, ci sarà un ricorso al TAR su documentazione che
non ci è stata data dalla Casa da gioco. Volevamo semplicemente
impostare un nuovo rapporto. Si può impostare un nuovo rapporto?
Perché sennò abbiamo la certezza matematica che lì c'è qualcosa che
si nasconde, c'è qualcosa che volete nascondere, perché
diversamente in qualsiasi partecipata, in qualsiasi Consiglio
regionale di tutta Italia i documenti li fanno vedere, qui ci sono
le strategie, ci sono queste segretezze, ma che segretezze! E lo
vedrete, lo vedrete! Perché adesso con la questione della
ricapitalizzazione chi ha votato la ricapitalizzazione in ogni caso
dovrà risponderne alla Corte dei Conti. Voi pensate che il Casinò
sia una partecipata che esula dal controllo della Corte dei Conti,
ma vi sbagliate e ve ne renderete conto. C'era la possibilità di
impostare un nuovo rapporto, noi abbiamo - ma questa volta
veramente per l'ultima volta - teso la mano. Adesso si andrà per
vie legali, vedremo chi avrà ragione, faremo i ricorsi, faremo i
controricorsi, faremo gli esposti dove li dobbiamo fare, però
questa era l'ultima possibilità, l'avete sciupata, ovviamente
abbiamo capito che si nasconde qualcosa di losco in questi conti
che non ci volete far vedere.
Presidente
- La parola al collega Cognetta.
Cognetta (M5S)
- Sì, anch'io mi associo a quanto detto
dal mio collega e vorrei anche farvi notare una cosa: abbiamo una
situazione all'interno del Casinò, all'interno della Casa da gioco,
rispetto alle maestranze, rispetto ai lavoratori, che è esplosiva.
L'avete creata voi nel corso degli anni e la crisi economica non
sta facendo altro che acuire questa situazione. Noi pensiamo che
anche in virtù, diciamo così, di una maggiore consapevolezza da
parte dei lavoratori al risanamento della loro società, avere
chiarezza, avere trasparenza vada in questa direzione, più tenete
nascoste le cose e più create un clima di sospetto, di sotterfugio,
di...come dire? di pensiero non corretto rispetto a ciò che
avviene. Allora, dobbiamo continuare a fare i cani da tartufo, ma
ci riusciamo benissimo. Lei ha detto che non lo chiudete, vabbè,
avete scritto qui sopra che dovete semplicemente fare attività di
manutenzione, poi vedremo cosa succederà, non c'è problema, però
questi modi di ragionare noi vorremmo superarli. Ve l'abbiamo
detto, diciamo così, con le buone, con le cattive, voi proprio non
volete ascoltare, perché chissà che cosa c'è lì sotto! Già in
passato abbiamo visto e abbiamo fatto notare che ci sono delle
situazioni poco chiare. Ve l'abbiamo fatto vedere rispetto a ciò
che è accaduto, vi faccio un ultimo esempio solo perché...non
volevo farvelo, ma adesso, se permette, glielo tiro fuori. È del 2
ottobre di quest'anno, venerdì, ed è un altro conto
maison
,
spese di rappresentanza, di un tavolo per quattro persone
organizzato, diciamo così, dal Direttore del Casinò per un'attività
che non ha nulla a che vedere con il Casinò stesso. Allora, quando
io ricevo queste cose...poi se vuole, glielo lo faccio vedere se
vuole, faccio nomi e cognomi, ma non mi sembra il
caso...chiaramente si capisce che ci sono delle spese che non hanno
nulla a che vedere con l'attività del Casinò. Chiaramente noi
vorremmo capire perché si fanno, prima di cominciare a dire che
sono gli amici degli amici che vanno a mangiare...se preferite
invece che continuiamo così, non c'è problema, lo facciamo. Gliene
do una copia, non c'è problema...
(interruzione dell'Assessore Perron, fuori microfono)
...guardi, gliene do una copia così poi lei interviene e la
vediamo questa cosa qui. Il punto non è discutere su questo singolo
pezzo di carta: il punto era andare un po' più a fondo e fare un
ragionamento un po' più elevato del solito, ma, come al solito, voi
tranquillamente chiudete le porte, perché? Forse perché l'abbiamo
presentata solo noi come Cinque Stelle? Se c'erano le firme dei
nostri colleghi, cambiava qualcosa? È questo il discorso? Comunque
continuate pure così, non c'è nessun problema.
Presidente
- Grazie. Altri? Poniamo in votazione l'atto?
Un attimo, ha chiesto la parola il collega Chatrian.
Chatrian (ALPE)
- Grazie Presidente.
È tutto il giorno, penso, che parliamo di trasparenza e di
possibilità di avere tutti gli elementi per poter affrontare
serenamente le prossime settimane e i prossimi mesi. Dopo mesi di
confronto, di lavoro, con i colleghi che qualche mese fa hanno
deciso di prendere altre strade, mi piacerebbe conoscere
sinceramente un rifiuto o una piccola astensione nel momento in cui
dei colleghi chiedono ad una commissione di poter avere della
documentazione contabile per fare quanto meno lo stato dell'arte,
avere la possibilità di avere quegli elementi che in questi anni
non abbiamo potuto ricevere, perché atti negati direttamente o
dall'Amministratore unico, o da dirigenti o funzionari regionali.
Il nostro gruppo quindi sosterrà questa risoluzione convintamente,
perché va nella direzione che in questi sette anni e mezzo abbiamo
segnato, abbiamo marcato il passo, che non è mai stato, ma non lo è
ancora di più in questo momento...i segreti, le cose che non si
devono sapere...e quindi noi voteremo a favore di questa
risoluzione. Grazie.
Presidente
- Grazie collega Chatrian. Altri? La parola al
collega Bertschy.
Bertschy (UVP)
- Grazie Presidente.
Sì, immaginavo intervenisse anche qualcuno della maggioranza,
perché la risposta dell'Assessore era tecnica. Mi pare che i temi
portati dai due colleghi del Movimento Cinque Stelle abbiano natura
di carattere politico, non solo tecnico, però il Governo viaggia
nel suo isolamento e la parte politica sta silenziosa in aula.
Detto questo, credo di aver avuto la possibilità sia
nell'incontro che abbiamo avuto informalmente - e dobbiamo
ringraziare l'Assessore per questo - che nell'incontro avuto in IV
Commissione di dire che sia il gruppo UVP, ma era un atteggiamento
comune dei gruppi di opposizione...si voleva chiudere col passato e
aprire una pagina nuova per il futuro del Casinò, dando anche un
po' di prospettiva e un po' di entusiasmo. È chiaro che, come detto
alle due persone che oggi rappresentano il Casinò: Scordato e
l'avvocato Sommo, abbiamo la necessità di costruire un rapporto di
fiducia e un rapporto che ci permetta di lavorare. Mi ricordo bene
che in quell'occasione il collega Ferrero, già nell'occasione
informale, aveva detto: "nessun problema, l'importante è che si
possa costruire questo rapporto di fiducia". L'atteggiamento di
oggi non va sicuramente in quella direzione, perché è un "no"
totale. Noi sosteniamo una proposta alla quale non ci è stato
chiesto di porre la firma, ma come corretto, come sta
nell'autonomia dei gruppi, anche nello stile dei gruppi che oggi
sono qua presenti in questo Consiglio. La proposta però la
sosteniamo, perché, per costruire una pagina nuova del Casinò, c'è
bisogno di avere anche la sicurezza che sul passato non lasciamo
solo le macerie, quindi chiudere politicamente la porta ad una
richiesta come questa che...voglio dire i bilanci sono fatti di
norme trasparenti, queste cose...l'Assessore si è già trovato solo
un paio di volte a rispondere a queste cose in aula, perché ci sono
state interrogazioni dei colleghi Cinque Stelle, ma anche degli
altri gruppi di opposizione. I bilanci fatti sui crediti non
esigibili dopo un po' si sgonfiano, no? E purtroppo qui abbiamo
crediti non esigibili, abbiamo imposte anticipate, abbiamo un po'
di tutto e soprattutto abbiamo bilanci che vanno da 20 a 20,
20.
Tutti stanno tranquilli e, per fortuna, che Scordato e Sommo si
sono caricati questo "
badò
" (traduzione letterale dal
patois: "peso")
per questo periodo, però mi dispiace che
politicamente non si voglia aprire questa fase nuova del Casinò,
che deve essere fatta con l'entusiasmo che un po' tutti dobbiamo
portare in una situazione che è di grande difficoltà, con un
atteggiamento politico diverso. Come gruppo UVP, quindi chiaramente
sosterremo la risoluzione e vi invitiamo ancora, colleghi
Capigruppo, a nome dei vostri gruppi, a dire qualche cosa, quanto
meno a sostegno della proposta di negazione di un qualche cosa che
non è né una commissione speciale, né una commissione di inchiesta,
sono dei dati che sono "appoggiati" al bilancio.
Presidente
- Grazie collega. Altri che chiedono la
parola? Non vedo richieste. Mettiamo in votazione l'atto. La
votazione è aperta. La votazione è chiusa.
Presenti: 35
Votanti: 35
Favorevoli: 14
Contrari: 21
Il Consiglio non approva la risoluzione e successivamente prende
atto della relazione annuale al Consiglio regionale sull'andamento
della gestione della "Casino de la Vallée S.p.A..
