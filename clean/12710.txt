Classificazione
(Nessuna classificazione presente)


Resoconto integrale del dibattito dell'aula
Oggetto del Consiglio n. 3646 del 17 luglio 1992 - Resoconto
OGGETTO N. 3646/IX Disegno di legge: "Approvazione del
rendiconto generale della Regione per l'esercizio finanziario
1991".
Presidente
Ha chiesto la parola l'Assessore al Bilancio e
alle Finanze Lavoyer, ne ha facoltà.
Lavoyer (ADP) Le risultanze finali dell'esercizio 1991
presentano un avanzo di amministrazione di complessive lire
50.660.000.603 accertate nel modo seguente:
Fondo cassa al 31 dicembre lire 219.000.952.702.397, residui
attivi al 31 dicembre lire 527.802.128.183, totale attivo lire
747.754.830.580, residui passivi al 31 dicembre lire
697.094.824.177. L'avanzo di amministrazione al 31 dicembre è
quindi di lire 50.660.000.000.
Componenti tecniche dell'avanzo si rilevano nei fondi statali
accertati non impegnati per lire 11.371.891.685 da riproporre sul
bilancio 1992 in sede di provvedimento di assestamento. E' nei
limiti di impegno non pagati per lire 6.506.400.415, con un
risultato di avanzo puro di lire 32.781.714.303.
La gestione di competenza dimostra un disavanzo di lire
110.523.208.000 con accertamenti di entrata per lire 1.632.686.910
ed impegni di spesa per lire 1.743.210.118.
Sulla gestione dei residui attivi si è riscontrato un
peggioramento di lire 207.728.000, mentre sulla gestione dei
residui passivi si evidenzia un miglioramento di lire
61.599.942.000 rispetto al carico iniziale.
L'analisi delle entrate di competenza dimostrano una
soddisfacente realizzazione delle stesse.
Gli accertamenti finali sono pari all'84 per cento delle
previsioni definitive. Le discussioni esauriscono l'81 per cento
degli accertamenti finali. Il mutuo preventivamente iscritto per
lire 200 miliardi a copertura di spese di investimento non è stato
contratto ed ha costituito quindi minore entrata.
La spesa corrente esaurisce il 51 per cento circa delle risorse,
mentre il 48,99 per cento è destinato a spese di investimento con
un rapporto migliorativo rispetto a quello risultante dei dati
previsti iniziali che prevedevano rispettivamente 55,34 per le
spese correnti e 44,66 per le spese di investimento.
Valutando inoltre che il funzionamento dei servizi scolastici e
le spese sanitarie derivanti dal fondo sanitario assorbono il 20,48
per cento delle risorse destinabili a spese correnti.
I fondi globali sono stati utilizzati per l'88 per cento del
carico previsto, dimostrando un'interessante realizzazione degli
interventi programmati.
I residui passivi formatisi alla chiusura 1991 sul conto della
competenza Residui di nuova formazione, ammontano al 34,70 per
cento delle somme impegnate ed incidono prevalentemente sulla
finanza locale. Negli altri interventi a carattere generale,
nell'assetto del territorio a tutela dell'ambiente sviluppo
economico e promozione sociale.
Rispetto ai due anni precedenti si registra complessivamente una
lieve flessione della capacità di pagamento così evidenziata in
modo percentuale: nei conti residui 1991: 61,93 per cento rispetto
al 68,23 del 1990; in conto competenza 65,30 per cento nel 1991
rispetto al 68,65 del 1990.
La situazione patrimoniale infine fa riscontrare un attivo netto
al 31 dicembre 1991 di complessive lire 521.366.655.000 con un
mi-glioramento rispetto alle risultanze iniziali di lire
2.112.000.000.
Per quanto attiene invece la parte più politica, i punti nodali
che vengono presentati in questa relazione, si possono coì
riassumere. La Valle d'Aosta è regione dalle sufficienti risorse
economiche che però non alimentano sufficientemente quel circolo
virtuoso che a partire dal reddito attraverso la finanza e gli
investimenti garantisca le opportunità per generare nuova
ricchezza.
Ne è una prova per esempio l'eccessivo livello del rapporto tra
depositi e impieghi bancari, tant'è vero che, attraverso i canali
redditizi, il risparmio valdostano sostiene preferibilmente
occasioni di crescita e sviluppo in realtà extra-regionali.
La Valle d'Aosta è la Regione dal delicato equilibrio tra
risorse produttive e ricchezza ambientale, tra presenza umana e
tutela del territorio. Questo equilibrio va mantenuto in futuro
verificando il profilo settoriale e territoriale di sviluppo con
esso compatibili, elevando la qualità della spesa.
La risorsa umana va considerata come perno per lo sviluppo
endogeno della Valle. Infatti, un disegno di crescita per
l'economia regionale non può prescindere dal ruolo rilevante delle
risorse professionali imprenditoriali.
Questa è un'esigenza che caratterizza trasversalmente tutti i
settori produttivi e ne condiziona la potenzialità di sviluppo e
non si tratta solo di verificare i fabbisogni soddisfatti di figure
professionali qualificate ma analizzare secondo un approccio
metodologico di carattere sociale antropologico se il tessuto
locale esprime oggi una vera e consistente propensione
imprenditoriale.
Infine ma non per ultimo, occorre ripensare all'autonomia tra
l'esigenza della sua autodifesa e la necessità di un suo rilancio.
L'autonomia regionale si trova infatti nella necessità di
fronteggiare la tendenza e la diminuzione delle risorse
disponibili, deve ricercare una posizione di maggiore equilibrio
tra la dimensione finanziaria dell'ente Regione e quella del
sistema economico locale. Deve stabilire le condizioni ed attivare
gli strumenti per porre le basi di uno sviluppo endogeno e
duraturo. Questa è la sfida che attende la Valle d'Aosta e che deve
vedere impegnati tutti i politici valdostani.
Qual'è il quadro economico che emerge dal consuntivo 1991? Da
quanto ho premesso analizziamo ora brevemente il quadro economico
del 1991, che ha rilevato nel complesso una congiuntura favorevole
e che si è estesa ai settori più rilevanti dell'economia regionale
proseguendo il ciclo espansivo degli ultimi anni e producendo in
Valle un crescente benessere economico.
Secondo i dati forniti anche dalla Banca d'Italia, la
valutazione del valore aggiunto al costo dei fattori fa ritenere
che il prodotto interno lordo sia stimabile intorno ai
3.350.000.000 di lire con un incremento reale del 2 per cento
superiore comunque a quello nazionale. Stando però alle previsioni
degli operatori, la congiuntura economica nell'immediato futuro
appare permeata da incertezze e prevale in essa un'atteggiamento di
prudente attesa.
Ma vediamo di entrare nello specifico dei vari settori per
offrire al Consiglio una panoramica della situazione oggettiva al
consuntivo dell'anno 1991 suffragata dalle analisi dei dati
relativi anche dalla relazione annuale della Banca d'Italia
sull'andamento dell'economia valdostana.
Alcuni cenni sulla produzione industriale. Il settore
industriale pur annoverando al suo interno, complessi di grandi
dimensioni, contribuisce per circa di un terzo alla formazione del
valore aggiunto per un quarto all'assorbimento delle forze
lavoro.
Nel 1991, si è manifestata una lieve tendenza all'ampliamento
dell'unità aziendale, tendenza che si è però associata ad un non
trascurabile tasso di mortalità delle imprese industriali pari al
5,48 per cento con una conseguente riduzione numerica - 1,4 per
cento che ha colpito prevalentemente le piccole aziende.
Delle imprese industriali valdostane, oltre una metà opera nel
ramo dell'edilizia e offre lavoro ad un buon numero di persone, ma
il settore più qualificato e più dinamico dell'industria locale è
rappresentato da quel gruppo di aziende elettroniche che include
imprese di recente costituzione e opera nel campo delle tecnologie
avanzate.
Nel complesso, il comparto industriale valdostano si presenta
assai sensibile all'andamento delle commesse per i lavori pubblici
ed è collegato all'evoluzione congiunturale dell'industria
dell'automobile e di quella elettronica, principali committenti
delle attività produttive regionali.
Il comparto edile contribuisce alla formazione del prodotto
interno lordo nella misura del 14 per cento assorbendo il 48 per
cento degli occupati dell'Industria, il 12 per cento del totale
delle forze lavoro.
Secondo i dati presentati anche dalla Banca d'Italia, la
consistenza dei lavori appaltati dall'Assessorato regionale ai
lavori pubblici nel 1991 si è quasi raddoppiata rispetto al 1990,
passando da 88 a 165 miliardi; di essi 60 sono riservati alla
costruzione di strade, 41 all'edilizia pubblica, 36 agli impianti
sportivi e circa 28 agli acquedotti, alle fognature, alle
sistemazioni idrauliche e alla difesa del suolo.
Il contrarsi dei finanziamenti che in campo nazionale ha
prodotto situazioni di crisi nell'edilizia pubblica, in Valle è
stato fortemente compensato dall'erogazione di mutui regionali.
Anche se permangono nel comparto dell'edilizia residenziali i noti
ostacoli che frenano lo sviluppo delle opere, in particolare
l'atavica carenza di aree soprattutto nella zona di Aosta. Sebbene
nell'arco del 1991 proprio con riferimento al Comune di Aosta si è
manifestato un limitato incremento delle concessioni rilasciate per
interventi di edilizia residenziale, grazie a taluni provvedimenti
che prevedono la ristrutturazione del quartiere Cogne.
Un impulso all'attività edilizia residenziale potrebbe essere
offerto anche dal recupero del patrimonio immobiliare esistente
soprattutto nelle zone del centro storico.
Da esso potrebbero trarre notevole vantaggio l'aspetto estetico
della città, gli operatori addetti al settore e l'economia nel suo
complesso. Per quanto riguarda le attività industriali, secondo le
indicazioni fornite dall'Associazione valdostana industriali, le
commesse ottenute nel 1991, sono state in leggera flessione per i
semilavorati.
Anche per i beni finali di consumo e di investimento, si è
riscontrata una diffusione contrazione della domanda, con qualche
eccezione per alcuni settori nei quali è stato possibile mantenere
e talvolta incrementare i già soddisfacenti livelli produttivi
dell'anno precedente. Tuttavia, il 1992 potrebbe essere nel settore
metallurgico l'anno di avvio a pieno regime produttivo grazie ad
importanti commesse dei grandi gruppi industriali ai quali sono
collegate alcune realtà industriali valdostane di recente
costituzione.
Nel 1992 si è inoltre avviato un progetto che vede impegnata la
Regione Valle d'Aosta, l'Assessorato alle finanze e la finanziaria
regionale, Finaosta, nell'offerta di servizi, di assistenza tecnica
alle piccole e medie imprese e nella promozione di iniziative
imprenditoriali. L'obiettivo è quello di creare strutture di
supporto per lo sviluppo industriale locale e per l'insediamento
dei giovani nell'imprenditoria. In favore dell'industria,
l'Amministrazione regionale ha adottato una politica di consistente
sostegno economico costituendo fondi di rotazione finalizzati a
precisi obiettivi: promozione ed iniziative, formazione
professionale e difesa dell'occupazione.
L'azione regionale si è mostrata particolarmente efficace nel
sostenere le medie e piccole imprese e nel favorire nuovi
insediamenti in armonia con le caratteristiche sociali ed
ambientali della Valle. Gli strumenti a tal fine utilizzati
dall'Ente pubblico, sono classificabili in due tipi: agevolazioni
in conto interessi in ciò svolgendo una funzione complementare a
quella del Confidi industriale e l'erogazione di mezzi finanziari a
fondo perduto.
Attraverso i suoi interventi la Regione intende agevolare
l'insediamento di nuove realtà produttive, rivitalizzare iniziative
già esistenti, sostenere la qualificazione tecnologica die processi
e dei prodotti. Per fare tutto questo, occorre puntare su un
complesso di sistemi di interventi accompagnati da opere
infrastrutturali che devono essere realizzati armonicamente secondo
un unico disegno generale. Un disegno che da un lato promuova un
equilibrato e polivalente sviluppo del sistema industriale nel suo
complesso e dall'altro selezioni le singole richieste di
incentivazione attualmente accolte forse in maniera troppo
indistinta secondo criteri di specializzazione e di peculiarità
dell'industria locale qualificandone il livello imprenditoriale
tecnologico, strategico, organizzativo e produttivo.
Una breve analisi sull'attività terziaria. Il comparto dei
servizi nel complesso dà lavoro al 66 per cento degli occupati
della Regione e contribuisce alla formazione del prodotto interno
lordo per circa oltre i due terzi.
Nel settore terziario operano più di 4.200 aziende dedite al
commercio e alla gestione di pubblici esercizi e dell'artigianato e
quasi 300 imprese di trasporti e comunicazioni oltre a numerose
altre realtà operanti nel ramo del credito, dell'assicurazione e
dei servizi alle imprese e dei servizi vari.
Tuttavia esso non si presenta come un settore saturo che ha
registrato nel 1991 un tasso di sviluppo in lieve flessione, meno
1,1 per cento rispetto al 1990.
Si sono determinate cessazioni che hanno colpito prevalentemente
le aziende minori, come viene confermato dall'Associazione
commercianti, la quale ha constatato che persiste il fenomeno della
chiusura di alcuni piccoli esercizi di vendita al dettaglio. Un
fenomeno che non incide sull'attività commerciale complessiva ma
che talvolta sottrae servizi essenziali in alcune località di
scarsa consistenza e non felicemente collegata. Di qui
l'opportunità che si costruisca una rete distributiva più
concentrata che annoveri imprese di adeguate dimensioni
convenientemente gestite, competitive e destinatarie di interventi
idonei al consolidamento e alla modernizzazione aziendale.
Complessivamente comunque la redditività del commercio è
soddisfacente, particolarmente nel campo della ristorazione dove si
sono formati utili consistenti. Del resto dal 1991 è diventato
operativo il Consorzio garanzia fidi ai commercianti ed i
finanziamenti erogati al tasso agevolato si sono raddoppiati
rispetto al 1990 raggiungendo ai 40 miliardi grazie a cospicui
interventi della Regione in conto interessi. Bisogna inoltre
insistere sulla stimolazione di promozione dell'attività terziaria
come quella legata alla valorizzazione dei prodotti locali.
Per quanto riguarda il discorso relativo ai trasporti e alle
telecomunicazioni, un indagine campionaria ha rilevato
un'espansione dell'attività di trasporto generato dall'incremento
della domanda di servizio. Il programma di investimenti futuri sono
volti per lo più a migliorare la qualità dei servizi offerti.
Due importanti iniziative sono da segnalare nel campo dei
servizi aeroportuali e delle telecomunicazioni. Le decisioni di
investimenti al fine di ampliare l'aeroporto e di potenziare le
strutture per una migliore agibilità dello stesso e nel biennio del
1992-1993 il completamento del progetto "Valle d'Aosta cablata" per
l'estrazione di una rete di fibre ottiche che offriranno servizi
avanzati di telecomunicazione.
Per quanto riguarda l'attività dell'autoporto, i dati ci dicono
che nel 1991 oltre a 75 mila autotreni trasportanti merci importate
hanno effettuato il pagamento dell'Iva a Pollein, il totale
percepito presso l'autoporto è stato di 467 miliardi circa, il 16
per cento in più rispetto al 1990 e ciò conferma che l'autoporto
della Valle d'Aosta è un'importante realtà del settore terziario
regionale in funzione del 1971 è un efficiente realizzazione dotata
di tutte le infrastrutture e di servizi di supporto al traffico
internazionale di merci.
Alla luce delle nuove normative che entreranno in vigore dopo il
1° gennaio 1993, l'area aeroportuale sarà un punto strategico per
il rilancio economico della nostra Valle nei prossimi 20-30
anni.
Per quanto attiene l'attività turistica, nel 1991 è proseguita
la contrazione turistica registrata nell'ultimo triennio con un
calo del 4,4 per cento degli arrivi, mentre le presenze sono
rimaste pressoché invariate, più 0,4 per cento. Da ciò si evince
che nel complesso la Regione è stata frequentata da un minor numero
di turisti i quali hanno però fruito di una permanenza più
lunga.
L'insoddisfacente andamento turistico del 1991 si è
particolarmente verificato durante i mesi invernali caratterizzati
da condizioni meteorologiche non favorevoli e da taluni eventi
bellici, vedi la guerra del Golfo, che hanno frenato le
tradizionali correnti di turisti stranieri.
Queste ragioni di carattere congiunturale, si possono però
associare a motivazioni di natura più propriamente strutturale,
consistenti in un affievolimento della capacità competitiva della
Valle d'Aosta. La qualità dei servizi infatti, non sempre appare
corrispondente alle esigenze dei più affinati dei turisti, né si
rivela pronta nell'adeguarsi tempestivamente alla variabilità ed
alla evoluzione del mercato.
La gestione dei piccoli alberghi generalmente affidata a
conduzione di tipo familiare si rivela spesso carente di
professionalità ed i prezzi applicati poco competitivi e non in
grado di sostenere la concorrenza di altre analoghe regioni.
Appare infine oggettivamente inadeguata la rete di
commercializzazione dei servizi turistici valdostani, privi di
moderne strutture che sappiano offrire pacchetti turistici
appetibili per una clientela sempre più esigente.
Allo scopo di fronteggiare tali carenze, la Regione ha investito
circa 8 miliardi nella diffusione in Italia e all'estero
dell'immagine turistica della Valle d'Aosta ed oltre 5 miliardi per
promuovere iniziative culturali e teatrali.
Occorre persistere su questa strada e predisporre una più ampia
gamma di servizi turistici e migliorarne la qualità anche con
prestazioni complementari che rendano più allettante ed
interessante la permanenza in Valle.
Nonostante queste difficoltà, gli interessi degli operatori ad
investire nel settore rimane vivo ed è dimostrato dal raddoppio
degli investimenti realizzati durante il 1991 nel campo alberghiero
con l'apporto finanziario regionale di 68 miliardi contro i 34 del
1990.
Anche l'iniziativa ammessa al finanziamento ai sensi della
legislazione regionale sono aumentati nello stesso periodo, da 29 a
36 miliardi e si prefiggono per circa il 50 per cento alla
realizzazione di nuovi alberghi.
L'espansione della ricettività alberghiera dovrebbe continuare
nel medio termine anche per effetto dell'approvazione della legge
31 agosto 1991, n. 36, la quale prevede la concessione di
finanziamenti agevolati in favore di 3 grandi complessi alberghieri
da costruire in Aosta, Ayas e Gressoney-Saint-Jean. Per tali opere
è previsto un investimento complessivo triennale di circa 38
miliardi. Quando l'attuale ciclo di investimenti sarà completato si
determinerà secondo notizie attinte presso il competente
assessorato regionale un incremento di circa 2.000 posti letto,
pari al 9 per cento dell'attuale disponibilità alberghiera
regionale.
Per quanto attiene l'attività agricola, gli stanziamenti del
bilancio 1991 dell'Assessorato regionale all'agricoltura e foreste,
per spese di investimento a favore dello sviluppo economico del
settore primario, superano i 160 miliardi, un più 12,3 per cento
rispetto al 1990 e comprendono però oltre il 60 per cento spese per
infrastrutture agricola tra le quali quelle per la realizzazione di
collegamenti rurali interpoderali per interventi di
elettrificazione, per adduzione di acque e per abitazioni
rurali.
Gli stanziamenti regionali destinati più propriamente alla
produzione rappresentano circa il 35 per cento del fatturato lordo
del settore, ponendosi il linea con i trasferimenti effettuati da
altre regioni italiane.
Un'ulteriore fascia di interventi regionali mira all'assetto del
territorio e alla tutela dell'ambiente ed estrinseca stanziamenti
per quasi 46 miliardi. Complessivamente sono stati resi disponibili
oltre 206 miliardi, ai quali vanno aggiunti 71 miliardi di residui
del 1990.
La morfologia della Valle non conferisce all'agricoltura un
duttilità di coltivazione per cui essa non può beneficiare di quei
processi di trasformazione e di adattamento alle mutate esigenze di
mercato. Ne consegue che l'esercizio dell'attività agricola è
possibile esclusivamente grazie alla serie di interventi regionali
resi necessari non solo dall'opportunità di raggiungere obiettivi
occupazionali, il settore impiega il 10 per cento della forza
lavoro, ma dalla necessità di perseguire finalità di difesa
ambientale e di promuovere quegli interventi agricoli atti ad
evitare che il territorio scivoli verso uno stato di degrado e di
abbandono.
Per quanto concerne l'attività creditizia, il 1991 ha
caratterizzato consumi interni pur con temporanei rallentamenti
sono cresciuti consentendo una evoluzione complessivamente
soddisfacente e comunque migliore di quella dell'anno
precedente.
Il fido bancario ha mostrato nel corso del 1991 un'evoluzione
analoga a quella del 1990 ed è stato indirizzato essenzialmente a
soddisfare le esigenze creditizie provenienti dalle imprese non
finanziarie.
La crescita degli impieghi è stata determinata sia dall'accesso
di nuova clientela sia da un più elevato utilizzo del credito
concesso a beneficiari già affidati. Per effetto di una più
accentuata crescita regionale degli impieghi, rispetto alla
raccolta, è apparso in netto miglioramento in rapporti
impieghi-depositi.
Ci troviamo comunque di fronte a valori ancora contenuti
notevolmente al di sotto del livello nazionale. Tra le ragioni che
limitano il ricorso al sistema bancario oltre all'azione della
Finaosta molto incisiva nel settore del credito, rimane costante la
politica di sostegno attuata dall'Amministrazione regionale.
Da questa analisi dell'anno 1991, emerge chiaramente che
l'evoluzione economica è stata accompagnata e notevolmente favorita
in tutti i settori dell'articolata azione di sostegno
dell'Amministrazione regionale. Un sostegno pubblico, realizzazione
di infrastrutture, contributi a fondo perduto, parziale accollo di
interessi che ha generato una serie di flussi finanziari di cui le
imprese si sono avvalse, sia in fase costitutiva, sia durante
l'ordinaria gestione; flussi che in qualunque forma erogati si
possono considerare proficui nella misura in cui ponendosi in
armonia con i principi della sana economia delle direttive
comunitarie, non si trasformano in anestetizzanti contributi
assistenziali che tolgono alle imprese interesse alla competizione
e capacità di migliorarsi, favorendo invece forme di
deresponsabilizzazione di una corretta gestione aziendale.
Anche la realizzazione del Mercato unico in Europa rende quanto
mai necessaria l'integrazione e l'armonizzazione dell'attività
eco-nomica valdostana con quella europea.
Discende da qui l'opportunità che l'azione regionale di sostegno
ai vari settori operativi ed i piani programmatici dei singoli
operatori confluiscano in un disegno strategico generale in grado
di sviluppare adeguatamente l'economia di questa Regione e di
condurla verso i livelli europei.
Quali sono le prospettive? Per dimostrare queste capacità di
programmazione bisogna saper leggere chiaramente la nostra realtà
regionale in una chiave culturale più vasta e comprendere i
fenomeni di trasformazione socio-economici che la stanno
interessando, come la rapidità della modernizzazione del fondo
Valle e della città di Aosta da una parte ed il rischio di una
marginalità crescenti delle valli laterali dall'altra.
La costruzione dell'autostrada è ora il suo prolungamento sono
stati il punto di riferimento di sviluppo e di modernizzazione del
tessuto economico e sociale della Valle centrale, ma hanno favorito
condizioni di isolamento della periferia e se questo isolamento è
un elemento positivo dal punto di vista del futuro sviluppo
turistico delle valli laterali, esso si rileva pericoloso sul piano
dell'equilibrio socio-ambientale visti i processi di spopolamento e
di invecchiamento demografico di queste zone.
Questo rischio di scissione profonda tra una nuova cultura
urbana e tradizione valligiana va tenuto presente con specifica
attenzione politica per poter orientare le politiche dell'azione
regionale verso la salvaguardia o meglio la ricomposizione di una
nuova integrazione territoriale.
Compito questo che spetta all'Amministrazione regionale che
continua a mantenere un grosso peso nel sistema economico locale.
Peso tanto più accentuato quanto meno si può contare sullo
spontaneismo dell'imprenditorialità e dello sviluppo, condizioni
che in molte altre realtà locali hanno invece permesso di
distaccare e rendere più autonome le forze economiche dalla volontà
e dall'azione politica.
Nella nostra Regione possiamo invece dire di trovarci in una
situazione di ricchezza ma con difficoltà a creare sviluppo, c'è
alto reddito e anche alto consumo, c'è alto risparmio, ci sono cioè
tutti gli indicatori di una società a benessere diffuso, ma non c'è
sufficiente investimento. C'è poca spinta imprenditoriale, c'è
sostanzialmente poca voglia di rischiare, anzi talvolta c'è una
vena di appagamento che è proprio la spia della non tensione allo
sviluppo ulteriore.
Però questa dipendenza dall'economia regionale dal flusso di
risorse finanziarie provenienti dallo Stato unitamente alla
dipendenza del sistema economico dell'operatore pubblico,
potrebbero a lungo andare mettere in discussione anche la stessa
autonomia sostanziale, non solo istituzionale e fiscale della
Regione.
Per evitare tutto ciò occorre: creare un sistema di
responsabilità che renda trasparente lo scambio tra l'operatore
pubblico, che individua con criteri selettivi comportamenti
economicamente premianti, e ad essi destina le proprie risorse e
che gli operatori privati accettino di adeguarsi agli indirizzi
politici regionali; introdurre nella logica delle politiche
regionali questi criteri selettivi che favoriscano i meccanismi
esemplari imitativi tra le forze imprenditoriali locali; fare
equilibrio dinamico tra la Valle principale che costituisce il
cuore della Regione e che dovrebbe rappresentare l'oggetto di nuove
politiche per lo sviluppo e le valli laterali, dove va mantenuta
una montagna realmente viva e non solo turistica.
Anche se non è un percorso facile, il Governo regionale ritiene
che sia una strada percorribile perché l'economia locale rivela
alcuni germi positivi sia in campo industriale con un gruppo
regionale di piccole e medie imprese che operano in collaborazione
con la Fiat e l'Olivetti e con una crescente accumulazione di
capacità tecnologiche nei settori dell'informatica ed in quello
della lavorazione delle plastiche, sia in campo terziario con la
crescita di buona attività di servizio e sia nel campo turistico
con la progressiva maturazione di una nuova imprenditorialità
turistica.
Si dà atto che dalle ore 11,58 alle ore 12,06 presiede il
Vicepresidente Trione.
Presidente
Ha chiesto la parola il Consigliere
Riccarand, ne ha facoltà.
Riccarand (VA)
Questo rendiconto fa parte di un
momento importante di analisi della situazione finanziaria della
Regione Valle d'Aosta, perché si colloca quasi alla fine di un
ciclo politico e finanziario che sta per modificarsi in modo
significativo.
Il consuntivo 1991 è il decimo consuntivo di un ciclo che per
schematizzare io definirei il ciclo dell'autonomia dell'Iva ed è il
penultimo consuntivo di questo ciclo. Ci sarà ancora il consuntivo
del 1992 cioè dell'anno in corso che però verrà discusso non da
questo Consiglio regionale ma da quello che verrà eletto l'anno
prossimo. E' un momento importante per tirare le somme su come è
stato gestito questo ciclo decennale; e per questo io mi attendevo
che ci fosse un'attenzione particolare rispetto a questo documento
sia in sede di commissione e sia all'interno del Consiglio. Mi pare
invece che da come si sono svolti i lavori in commissione e con un
silenzio totale di interventi ed una approvazione unanime nella
stessa relazione dell'Assessore, pare non ci sia sufficiente
attenzione rispetto al momento in cui si devono fare dei bilanci.
Magari si assegna più importanza alle discussioni sui bilanci di
previsione facendo soltanto delle ipotesi, ma quando si tratta di
andare a vedere in concreto che cosa si è fatto, allora molti si
dimenticano di esercitare questo compito. Credo comunque che dietro
a questa disattenzione ci siano evidenti motivazioni politiche.
Questo consuntivo 1991 deve essere approvato con una certa
reticenza di interventi, da parte delle forze della vecchia
maggioranza, perché sono quelle che l'hanno gestito e d'altra parte
anche nella nuova maggioranza, probabilmente manca la volontà di
mettere in discussione il ruolo di alcuni alleati; e poi c'è il
problema di approvare in fretta il consuntivo per utilizzare
l'avanzo di amministrazione.
Tuttavia anche se in questo Consiglio è imperante
l'opportunismo, io credo che un po' di serietà ci vorrebbe
nell'affrontare questo documento contabile che si è ridotto con il
passare degli anni ad un adempimento burocratico mentre è la più
importante occasione per osservare che cosa sta accadendo: i
risultati che sono stati raggiunti e i fallimenti che si sono
registrati.
Fatta questa premessa ne vorrei fare un'altra prima di entrare
nel merito del consuntivo e che riguarda il modo con cui viene
presentata la relazione di accompagnamento al disegno di legge e a
tutti gli elaborati. Io queste cose sulla relazione le avevo già
dette quando Assessore alle finanze era Voyat, le ho ripetute
quando lo è diventato Lavoyer e, pur cambiando assessori e
ragionieri-capo, la relazione rimane sempre la stessa.
E' uno schema che risale agli inizi degli anni '70 e che quindi
ha vent'anni. Anche se c'è stata la legge 690 del 1981, il nuovo
ordinamento finanziario della Regione, sono arrivate le nuove leggi
regionali di contabilità, si sta chiudendo il ciclo dell'autonomia
dell'Iva, la relazione è sempre quella. Vorrei solo fare un
esempio: a pagina 12 della relazione al consuntivo del 1991 viene
effettuato un confronto fra spese corrente e spese di investimento
che è uno dei dati più consueti per vedere se prevale la spesa
ordinaria o se prevale l'investimento.
Il consuntivo 1991, come il consuntivo 1990, come l'ha ripetuto
l'Assessore, guarda i dati sulla spesa corrente e notando che
quest'anno la spesa corrente è al 51 per cento, e la spesa di
investimento al 49 per cento, non fa il confronto con l'anno
precedente, per verificare la modificazione, ma fa il confronto con
le previsione del bilancio di inizio anno che naturalmente ha dei
dati completamente diversi.
Allora si dice che, siccome rispetto alle previsioni iniziali,
la percentuale del consuntivo è più favorevole, c'è stato uno
sforzo costante di mantenimento della spesa ordinaria e questa è la
barzelletta che in tutte le relazioni viene ripetuta anno dopo
anno, con il risultato che noi quest'anno abbiamo fatto un grande
sforzo di contenimento della spesa corrente e quindi abbiamo
conseguito un risultato positivo quando invece facendo il confronto
con il consuntivo 1990 e consuntivo '91 vediamo che ci sono 200
miliardi in più, in un anno, di spese correnti; e questo sarebbe
contenimento della spesa corrente?
Possiamo dire che è aumentato il bilancio, ma se andiamo a
vedere la percentuale della spesa corrente nel 1990 sulla spesa
assoluta era il 47 per cento, nel 1991 è il 51 per cento, in un
anno abbiamo aumentato la spesa corrente del 4 per cento; e questo
viene definito un risultato positivo. Io mi domando come si possano
scrivere queste cose sulla relazione della bilancio consuntivo.
E' la prima volta negli anni '80 in cui la percentuale della
spesa corrente nel conto consuntivo supera la spesa di
investimento. La spesa corrente è sempre stata inferiore del 50 per
cento, quest'anno siamo al 51 per cento, questo significa che la
spesa corrente ha avuto uno sbalzo incontrollato in avanti.
Questo significa una cattiva gestione del bilancio, e invece
viene spacciato come un dato positivo. Questi sono errori di
impostazione ripetuti negli anni e sono convinto che l'anno
prossimo avremo una relazione al consuntivo del '92 che sarà
esattamente uguale. Sono venti anni che le cose vanno avanti in
questa maniera.
Ora vorrei entrare nel merito del consuntivo del 1991 che si
chiude con un entrata complessiva di 1632 miliardi e una spesa di
competenza di 1743 miliardi, con un avanzo di amministrazione che
è, si, di 50 miliardi ma insieme ad un disavanzo di competenza di
110 miliardi; cioè nel 1991 abbiamo impegnato molto più denaro di
quello che abbiamo accertato come entrata.
Se poi calcoliamo il disavanzo di competenza al netto delle
contabilità speciali, ci rendiamo conto che questo disavanzo di
competenza ammonta a ben 156 miliardi, che è una cifra molto alta;
e anche questo è un dato che non denota una buona condizione
amministrativa.
E' ovvio comunque che molte delle spese previste, messe come
impegni di spesa, non si tradurranno poi in spese reali perché nel
ciclo degli anni 80 la capacità di spesa della Regione non è andata
oltre il 50-60 per cento; per cui gran parte di queste spese
andranno a finire ad alimentare la cifra imponente dei residui
passivi che sono arrivati al 31 dicembre del 1991, ad una mole
considerevole di 700 miliardi.
Il consuntivo del decimo anno dell'autonomia dell'Iva, sul
versante dell'entrata, non contiene comunque elementi particolari
di novità. Vorrei soffermarmi un attimo su questa parte
dell'entrata per sottolineare che ancora una volta l'incremento
dell'entrata è notevole. Facendo il confronto fra 1990 e 1991, si
passa dai 1335 miliardi del consuntivo 1990 ai 1632 miliardi del
1991, in un anno ci sono 300 miliardi in più di entrata.
Facendo poi un analisi delle entrate, al netto dei mutui e delle
contabilità speciali, in modo da avere un quadro reale dei dati, ci
si rende conto che anche qui l'incremento è molto forte, perché si
passa da 1147 miliardi del consuntivo '90 ai 1338 del consuntivo
'91 che significa 200 miliardi in più; un aumento di circa il 20
per cento delle risorse delle entrate reali del bilancio. Del resto
questo forte incremento è in linea con tutto il ciclo
dell'autonomia dell'Iva e sarà certamente confermato anche dal
consuntivo '92 che sarà l'ultimo del ciclo.
E' interessante credo, osservare ora da che cosa deriva questo
aumento del 20 per cento fra il 1990 e il 1991. Tre sono
sostanzialmente le voci: 1) i trasferimenti dello Stato che passano
da 140 miliardi nel 1990 a 228 miliardi nel 1991, con un aumento di
88 miliardi; 2) l'Irpef che passa da 199 miliardi a 223 con un
aumento di 24 miliardi; 3) la voce regina del nostro bilancio,
l'Iva, che passa da 385 a 441 miliardi con più 66 miliardi in un
anno, di cui 56 in più sono dell'Iva da importazione.
Con questo consuntivo del 1991 la Regione Valle d'Aosta si
conferma, come già era avvenuto negli anni precedenti, come la
Regione che di gran lunga in Italia ha il più alto livello di
entrate in proporzione agli abitanti, sia rispetto alle altre
regioni a Statuto speciale, sia, a maggior ragione, alle regioni a
statuto ordinario.
Noi siamo passati dai 168 miliardi di consuntivo del 1981, anno
zero del ciclo dell'autonomia dell'Iva, a 1632 miliardi del
consuntivo 1991; quindi in dieci anni le entrate della Regione si
sono moltiplicate per dieci. Può essere interessante fare un
confronto fra questo incremento delle entrate e l'incremento dei
salari e quello degli stipendi di un lavoratore dipendente.
Se noi guardiamo gli stipendi dei lavoratori dipendenti in
genere, c'è stato tra il 1981 al 1991 un aumento medio di circa 4
volte. Un insegnante di scuola media superiore prendeva nel 1981
circa 700.000 al mese, adesso prende 2.400.000, l'aumento non è
stato quadruplicato.
Le entrate dell'Amministrazione regionale Valle d'Aosta si sono
invece moltiplicate per dieci. Questo significa che c'è stata una
crescita delle entrate a ritmo doppio rispetto alle retribuzioni e
salari e c'è stata una disponibilità enorme di bilancio regionale
con un aumento del tasso medio annuo del 25 per cento. Un enorme
mole di risorse che sono state consegnate alla gestione di questo
Consiglio regionale e dei due Consigli regionali precedenti, quelli
che hanno gestito il ciclo degli anni ottanta.
Dal 1982 al 1991, abbiamo avuto a disposizione in una Regione di
115 mila abitanti, più di 11 mila miliardi, circa 100 milione di
lire per ogni abitante della Valle d'Aosta. Si tratta di cifre che
indicano una disponibilità finanziaria enorme, una ricchezza
finanziaria che non ha paragone con nessun'altra regione d'Italia o
d'Europa, e se questo è vero, e io credo che lo sia, dobbiamo
vedere che cosa ha prodotto questa enorme disponibilità finanziaria
di 1.000 miliardi all'anno dal momento che il bilancio non è
positivo.
Lo scorso anno l'Assessore alle finanze Lavoyer, sulla base
della relazione del Censis, aveva fatto un esame dei conti
consuntivi degli otto anni precedenti, arrivando a delle
conclusioni molto critiche sul modo in cui è stato gestito il
bilancio regionale. Oggi il discorso è stato più evasivo; è stata
fatta una fotografia sull'andamento economico del 1991 con qualche
indicazione a mio avviso molto generica rispetto al futuro.
Se però noi facciamo un'analisi accurata dei vari comparti
dell'economia della Valle d'Aosta, ci rendiamo conto che come forza
interna di questi comparti economici, agricoltura, industria,
terziario, siamo molto deboli, siamo molto fragili, i dati sono
critici ed emergono da tutte le analisi sulla situazione economica
e sociale della Valle d'Aosta.
Vorrei riprendere un punto della relazione del Censis dell'anno
scorso che a pagina 176 dice:
"Da un analisi del decennio
1980-1989, confrontando l'andamento del valore aggiunto regionale
con quello delle disponibilità complessive dell'Ente Regione,
emerge la scarsa capacità di trasformare le risorse crescentemente
disponibili in strumento di sviluppo delle forze produttive
locali"
.
Fra il 1980 e l'89 l'aumento medio della disponibilità
finanziare è cresciuto ad un tasso reale, cioè oltre il tasso
d'inflazione, al tasso reale del più 16 per cento all'anno, nello
stesso tempo l'andamento del valore aggiunto fra l'80 e l'89 a
livello regionale è diminuito del 25 per cento rispetto alla media
nazionale. Molti più soldi, molto meno sviluppo dal punto di vista
di tipo economico e questa era la sintesi di tutta una analisi che
il Censis aveva fatto.
Io ho letto con molta attenzione il volume di Massimo Levêque,
"l'Autonomia al bivio", in cui ci sono delle analisi e delle
considerazioni molto interessanti che meritano una riflessione. A
pagina 180 di questo volume, c'è riportato lo stesso concetto del
Censis. Probabilmente c'è stata una forma di collaborazione, si
dice che in effetti nel decennio appena trascorso, sembra proprio
essere avvenuto questo: le entrate regionali dall'80 all'89 sono
passate da 237 miliardi a 1864.
Sono cifre diverse dal consuntivo, crescendo in termini reali ad
un tasso composto medio annuo superiore al 16 per cento, e venendo
a pesare sul valore aggiunto regionale dal 25 al 67 per cento.
Contemporaneamente però il tasso medio annuo di crescita del valore
aggiunto regionale reale, è stato nel periodo solo pari all'1,8 per
cento contro il 2,4 per cento fatto registrare dall'analogo dato
nazionale. L'impatto generato delle disponibilità finanziare
regionali sull'economia locale è stato quindi debole, la ricchezza
finanziaria non si è tradotta proporzionalmente in crescita
complessiva per la Valle d'Aosta.
Vorrei leggere un'altra citazione dallo stesso libro, a pagina
168 dove si dice che ci si trova pertanto in presenza di
un'economia che perde colpi, che non evidenzia manifestazioni
patologiche chiaramente percepibili solo in quanto mantenute in
precario equilibrio fisiologico da terapie reiterate nel tempo, ma
non in grado di ristabilirne le condizioni di salute
complessiva.
Tali interventi al massimo consentono di mantenere basso il
livello della temperatura. Infatti l'analisi strutturata e la
disamina dei dati hanno dimostrato che la Valle d'Aosta evidenzia
significativi elementi di criticità strutturale che possono essere
schematizzati nel modo seguente: una condizione relativa di
ricchezza finanziaria di natura pubblica, che dà origine a flussi
di reddito ancora consistenti grazie ai trasferimenti e che non si
accompagna a una situazione di solidità economica.
L'abbondanza di risorse finanziarie circolanti all'interno del
sistema, non deriva, se non in minima parte, da una efficiente e
redditizia realtà economico-produttiva, fondandosi invece
prevalentemente sulla dotazione finanziaria regionale che per circa
i due terzi deriva dal meccanismo riparto fiscale e dagli introiti
provenienti dalla Casa da gioco di Saint-Vincent; né sembra che
tali disponibilità finanziarie, così rilevanti da circa un
decennio, siano state impiegate nel modo più efficacie, non essendo
riusciti a sviluppare un sistema produttivo locale solido dinamico,
moderno ed efficiente.
Io credo che queste considerazioni, che può fare chiunque,
indichino anche un giudizio politico su come è stato gestito questo
ciclo dell'autonomia dell'Iva.
Credo inoltre che si possa dire di più di quello che è scritto
in questi documenti. Non solo la ricchezza finanziaria della
Regione non è stata utilizzata bene; e questa si è rilevata come
una pesante condanna nei confronti della classe politica che ha
gestito il bilancio regionale. La ricchezza finanziaria è stata in
gran parte utilizzata molto male, perché non ha creato un'economia
solida, e con una sua forza interna, ma ha determinato dei danni
gravi ed ha generato una dipendenza dell'economia dal potere
politico che ha prodotto soltanto inefficienza.
Danni gravi, in alcuni casi irreparabili, come ad esempio
l'ambiente. Nella costruzione e nell'allargamento di strade di ogni
genere sono stati spesi nel decennio più di 1.000 miliardi che
hanno colpito duramente il territorio valdostano. In campo edilizio
si è incentivato, non solo e non tanto, il recupero del patrimonio
esistente e basta guardare in quali condizioni sono i borghi
medioevali e molti centri storici, mentre l'incentivazione è andata
soprattutto all'industria edilizia e all'industria delle nuove
costruzioni con una disseminazione di abitazioni e con pesanti
conseguenze dal punto di vista urbanistico.
Innumerevoli corsi d'acqua sono stati canalizzati con opere
spesso assurde dal punto di vista idraulico e negativi per il
pesante impatto ambientale. Stiamo trasformando la Valle d'Aosta
con il contributo dei miliardi della Regione, e oggi ne avremo
un'altra dimostrazione, in un corridoio privilegiato, per il
transito delle merci dell'Europa occidentale, in un corridoio
inquinato, fonte di malattie e di malessere. Quindi abbiamo usato
quanto meno quote significative di questa grande ricchezza per fare
dei danni.
Abbiamo sviluppato una dipendenza dell'economia valdostana dal
potere politico, non uso parole mie perché potrebbero sembrare di
parte, anche qui uso le parole del libro di Levêque a pagina 176
dove viene riportato:
"L'Amministrazione regionale destina
risorse per lo sviluppo di imprese e di settori senza consentire
loro di crescere effettivamente, poiché altrimenti verrebbero ad
acquisire quell'autonomia grazie alla quale fuoriuscirebbero dalla
sfera del controllo politico pubblico. Un'azione quindi che
principalmente si limita ad iniziative capaci di dar vita solo a
forme di crescita al guinzaglio, attraverso le quali l'affermazione
e lo sviluppo delle imprese possono avvenire alle condizioni
concertate col potere politico"
.
Sull'inefficienza basterebbe analizzare come funziona o come non
funziona questa mastodontica macchina che è l'Amministrazione
regionale. Con qualsiasi assessore si parli, si sente dire che ogni
assessorato è un disastro e che non funziona. Abbiamo speso
miliardi, abbiamo migliaia di dipendenti, servizi e uffici vari, e
poi non funziona niente o funziona molto poco!... Questo si dice
qui, al palazzo.
Se poi guardiamo fuori, all'assistenza sanitaria, o come
funziona il sistema pubblico dei trasporti, con una ferrovia che
funziona oggi come funzionava cento anni fa, ci rendiamo conto,
allora, come siamo inefficienti su questioni importanti e che non
hanno nessuna giustificazione dopo il ciclo di ricchezza
finanziaria a cui abbiamo assistito e di cui siamo stati
protagonisti.
Il decennio dell'autonomia dell'Iva si chiude con un fallimento;
una grande occasione è stata mancata. Abbiamo diffuso e si è
diffuso spreco e assistenzialismo, si sono sviluppati scadenti
meccanismi di dipendenza dalla Regione e di tutta la comunità. Un
fallimento di cui sono responsabili tutte le forze politiche che
sono presenti in questo Consiglio regionale, con l'unica eccezione
del nostro gruppo.
Rivendichiamo questa eccezione e questa nostra non
responsabilità, non solo perché siamo sempre stati all'opposizione,
chi è stato in maggioranza ha maggiori responsabilità, ma perché
noi abbiamo indicato fin dall'inizio degli anni '80 di come
bisognava gestire il bilancio del ciclo dell'autonomia dell'Iva;
proposta che noi abbiamo ripetuto in tutti i modi e su cui
purtroppo siamo rimasti soli. Il fallimento del decennio
dell'autonomia dell'Iva è il frutto di una cultura politica
inadeguata, del primato dato alle scelte clientelari invece che a
quelle del Governo.
Noi avevamo, ad esempio, proposto fin dall'inizio del ciclo di
distinguere quella che è un'entrata ordinaria cospicua dalla
regione, da quella che è invece un'entrata straordinaria che non ha
possibilità di essere mantenuta nel tempo al di fuori di questo
ciclo e ci riferivamo ad una voce ben precisa che era l'Iva da
importazione e che era ben qualificabile anno dopo anno. Separare
questa voce sia nella parte entrate e nella parte uscite, ed usare
le entrate dell'Iva di importazione solo per progetti specifici ben
definiti e finalizzati a qualcosa che possa essere utile nel
futuro.
Non mettiamo tutto nello stesso pentolone del bilancio senza
distinguere ciò che è frutto del lavoro e della ricchezza della
nostra comunità da ciò che è frutto da un imposta che non ha niente
a che vedere con il lavoro, la produzione e il risparmio della
nostra comunità.
Se noi avessimo sottratto i 3.200 miliardi dell'Iva di
importazione dalla gestione ordinaria, ci saremmo imposti una forte
regolamentazione, avreste potuto fare meno clientelismo e avremmo
potuto investire in modo più produttivo.
Con i consuntivi del 1991 e quello del 1992 si chiuderà quindi
definitivamente il decennale ciclo dell'autonomia dell'Iva, si
aprirà a questo punto, e si sta aprendo già adesso nel dibattito
politico, una fase nuova, rispetto alla quale c'è ancora molta
incertezza.
Gli elementi già sufficientemente chiari sono tre: 1) con il
primo gennaio 1993 si realizza il mercato unico europeo che
comporterà subito la scomparsa del concetto di importazione di
merci all'interno dei Paesi della CEE e forse comporterà anche una
modificazione nei meccanismi attuali di riscossione dell'Iva e ci
saranno inoltre dei progressivi aggiustamenti nell'arco di poco
tempo, mentre il regime attuale sta per finire; 2) il processo di
unificazione sociale e politico dell'Europa avanza e si modificano
i rapporti tra le regioni e gli stati e fra gli stati e la Comunità
europea.
La stessa autonomia finanziaria istituzionale della Valle
d'Aosta dovrà sempre più fare i conti, non solo con lo Stato
italiano, ma con la realtà dell'unione europea.
Già adesso lo vediamo: crisi siderurgica, vincoli sulla
siderurgia della comunità europea, vicenda SDS, la politica
agricola; è un quadro del tutto nuovo che si sta delineando e che
avrà un'accelerazione nei prossimi anni. 3) Lo Stato italiano è in
crisi profonda sul piano finanziario istituzionale e dovrà essere
ridisegnato.
Noi auspichiamo una evoluzione in senso federale dello Stato
italiano che rimetta in discussione una struttura basata
attualmente su poche regioni di serie "A", che sono quelle a
statuto speciale e tante di serie "B" che sono quelle a statuto
ordinario.
Il fenomeno della Lega lombarda, nasce da questa realtà, che è
la rivolta di una regione di serie "B" contro una situazione che è
intollerabile. Non è quindi pensabile che rimanga tutto come
adesso. La previsione che si può realisticamente fare e che nei
prossimi anni, a partire già dal 1993, si andrà verso una riduzione
della principale entrata del bilancio regionale: questa famosa Iva
da importazione che ha caratterizzato il ciclo degli anni '80 e
forse si andrà anche ad una contrazione dei trasferimenti dello
Stato, già a partire dall'anno prossimo. Noi siamo dell'avviso che
questo nuovo ciclo dovrà essere affrontato con onestà
intellettuale, con spirito autonomistico e con spirito
federalista.
Onestà intellettuale significa non confondere diritti con
privilegi, diritto è chiedere che la Regione possa gestire in
proprio gran parte del gettito tributario prodotto dalla
popolazione, dall'economia e dal risparmio della comunità
valdostana. Privilegio è chiedere di avere risorse finanziarie
enormemente maggiori rispetto a quelle derivanti dal lavoro, dalla
produzione, dalla ricchezza e dal risparmio locale.
Tanto per essere chiari, noi non siamo affatto d'accordo che
scomparendo l'Iva da importazione dobbiamo rivendicare un
contributo annuo dallo Stato che compensi il mancato introito
dell'Iva. Una richiesta di questo genere non ha niente a che vedere
con un discorso di autonomia e di federalismo. Il federalismo,
anzi, ci impone di partecipare con risorse anche locali, alla
costruzione e gestione di un organismo che abbia carattere
sovra-regionale come lo Stato e anche sovra statali come l'unione
europea.
Cosa che oggi noi non facciamo. Del resto abbiamo tutte le
possibilità di operare, anzi, forse possiamo operare anche meglio
senza questo flusso drogato di centinaia di miliardi dell'Iva di
importazione.
Certo però che non si potrà andare avanti come adesso, bisognerà
avere la capacità e la volontà di fare una politica delle entrate,
cosa che non è mai stata fatta. Noi abbiamo un gettito dell'Irpef
in Valle d'Aosta, che è bassissimo in proporzione al gettito
esistente sul territorio italiano. Abbiamo un gettito dell'Iva,
esclusa l'Iva da importazione, che è bassissimo; bisognerà anche
indagare perché questo succede e mettere in atto dei
correttivi.
Abbiamo la possibilità, come Regione, di introdurre sovra
imposte, addizionali, di fare una nostra politica fiscale, cosa che
noi non abbiamo mai preso in considerazione. Siamo paradossalmente
la regione italiana che ha più soldi e la comunità che paga meno
imposte perché abbiamo in commercio molti prodotti che vengono
distribuiti e consumati in esenzione fiscale con conseguenti
mancati introiti per la pubblica amministrazione che sono
nell'ordine di 100 miliardi, e poi sopratutto dobbiamo rivedere la
politica di spesa. C'è molto da tagliare, selezionare e
qualificare.
Rispetto a questa politica di spesa, dal consuntivo del 1991
emerge un dato che è disastroso, la spesa corrente è passata nel
1991 a 761 miliardi, un enorme sbalzo in avanti con il 51 per cento
della spesa, cosa che non si era mai verificata in tutti gli anni
'80. Soltanto per gli stipendi per il personale, 200 miliardi, noi
consumiamo tutta l'Irpef che incassiamo come Regione Valle d'Aosta.
Come se lo Stato italiano spendesse tutti gli introiti dell'Irpef
per i dipendenti dello Stato, una cosa assurda e che
significherebbe una impossibilità totale di gestione.
Per concludere io credo che alla luce dei dati del consuntivo
'91 emerge la necessità, se vogliamo essere seri, di aprire un
nuovo ciclo dell'autonomia, che io chiamerei giustamente, ed ho
trovato questa affermazione sempre nel libro che citavo prima, il
ciclo dell'autonomia responsabile, mi sembra una buona
definizione.
Vorrei fare un ultima citazione perché quando altri usano validi
espressioni io credo che sia opportuno riprenderle. Un nuovo
significato di autonomia, dice Levêque a pagina 182 che potrebbe
essere sintetizzato nel passaggio da una forma di autonomia goduta,
che è quella che abbiamo avuto, a un esercizio di autonomia
responsabile capace di giustificarsi politicamente sulla base di
una forza realmente esistente, una comunità economica locale
funzionante e non distanze solamente rivendicazioniste.
L'autonomia dell'Iva è stata un'autonomia goduta ed
irresponsabile che si conclude con un fallimento economico politico
ed io direi anche morale. Si tratta ora di decidere se si vuole
continuare per la vecchia strada, sempre che sia praticabile,
oppure di fare una scelta di coraggio, di onestà e di
responsabilità. Noi ovviamente siamo per la strada di autonomia
responsabile.
Presidente
Ha chiesto la parola l'Assessore al
bilancio e finanze Lavoyer, ne ha facoltà.
Lavoyer (ADP)
Potrei anche condividere molti dei punti
contenuti nell'analisi fatta dal Consigliere Riccarand, ma non
posso condividere l'approccio di fondo che lo stesso ha dato al suo
intervento, nel senso che a me la sua una analisi non pare
obiettiva.
Nella mia relazione politica al di là di quella che può essere
la relazione tecnica, che non so quali grandi modificazioni possa
avere una elencazione di numeri e di dati, ho evidenziato tutta una
serie di elementi e di preoccupazione che poi sono stati ripresi
dal Consigliere Riccarand. Certamente possiamo guardare alla
situazione economica complessiva della nostra Regione, guardando
solo le cose che non vanno oppure solo quelle che vanno bene. A me
pare che nella mia relazione ci sia stato un rilievo sull'andamento
positivo di alcuni settori della nostra economia e abbia
sottolineato alcuni elementi di preoccupazione.
L'intervento di Riccarand, puntualizza solo le cose che non
vanno e quando poi il suo intervento entra nell'esame dei dati, a
me sembra che vi sia da parte sua una manipolazione molto abile dei
dati del bilancio per sostenere le tesi e le affermazioni che ha
fatto a monte, e che cercherò - non per fare polemica ma per
chiarezza - di spiegare.
Le spese correnti: è ovvio che se la Regione fa degli
investimenti, questi investimenti, e mi riferisco alle
micro-comunità, alle scuole, alla creazione di servizi sul
territorio, poi questi servizi automaticamente devono essere
gestiti e comportano delle spese correnti. Al di là di questo, il
suo riferimento alla percentuale delle spese correnti, se è giusto
il raffronto che poteva essere fatto tra il consuntivo 1991-1990,
però il suo riferimento alle spese correnti che sono aumentate nel
consuntivo 1991 non tengono conto di un dato disaggregato che avevo
sottolineato già in fase di discussione del Bilancio di previsione
del 1991 e che si riferisce prevalentemente su due aspetti, uno
quello della spesa sanitaria e l'altro sui trasferimenti agli enti
locali in base all'attuazione statutaria del decreto legge 431.
Solo queste due voci comportano una così detta "partita di giro"
che se non viene disaggregata, e viene letta come l'ha letta il
Consigliere Riccarand, una partita di giro di 150 miliardi, va
chiaramente a sfalsare i dati di riferimento; quindi se vogliamo
avere dei riferimenti di tipo omogeneo occorre cercare di dare una
chiave di lettura omogenea ai dati.
Sul discorso della competenza delle minori entrate, ho detto
nella mia relazione che vi erano 200 miliardi di mutuo che non sono
stati utilizzati, quindi se la competenza è di meno 100 miliardi,
il dato era già stato sottolineato.
In riferimento invece ai trasferimenti dello Stato, che sempre
secondo le affermazioni di Riccarand, sarebbero aumentate nel 1991,
mi pare di aver una risposto ad un interpellanza nell'ultimo
Consiglio, dove evidenziavo che questi trasferimenti non erano
aumentati ma diminuiti. Sono aumentati quelli statali se viene
indicata la voce che ho già menzionato, che è quella del decreto
431 delle norme di attuazione dello statuto speciale: 50 miliardi
in più alla Regione che vengono poi ridistribuiti agli enti
locali.
E veniamo al raffronto con le altre regioni, dove i parametri
usati, dei 110 mila abitanti, sono quelli che noi contestiamo. Per
dare delle indicazioni e fare dei confronti omogenei sui
trasferimenti pro-capite tra le regioni a statuto ordinario e le
regioni a statuto speciale ed in particolare la Valle d'Aosta,
proprio ieri ho risposto ad una interpellanza del Consigliere
Limonet, dove evidenziavo che questa cifra in realtà è notevolmente
inferiore e si allinea su quelle che sono le cifre omogenee nelle
altre regioni non a statuto speciale.
Quindi, io direi che, tutto sommato, la ricchezza della Valle
d'Aosta, con tutti i suoi aspetti negativi, che ho anche
evidenziato, abbia degli aspetti positivi perché quando vengono
forniti dei dati tipo i 1.000 miliardi per le strade, occorre tener
conto che il Censis, tra le altre cose, ha sottolineato
l'importanza dell'azione politica dell'Amministrazione regionale,
che andava nella direzione di mantenere viva la montagna. Sempre
sulla relazione del Censis e in altre occasioni, abbiamo cercato di
fare il raffronto della situazione che esiste in Valle d'Aosta con
altre realtà a noi vicine perché le strade costano e sono una di
quelle competenze a carico dell'Amministrazione regionale mentre
nelle altre regioni sono a carico dello Stato.
Le strade sono un mezzo di comunicazione che consentono alle
persone di rimanere nel proprio territorio; e questi servizi
costano. I dati vanno esaminati tenendo conto anche di questa
situazione. Non entro poi nel merito del discorso sull'agricoltura
relativo al raffronto su quanto la Regione spende per il settore e
relativo profitto.
L'agricoltura va vista non solo in funzione delle attività a sé
stante, ma legata al discorso turistico e all'aspetto ambientale.
Io direi quindi, se non vogliamo riferirci solo al consuntivo
dell'anno 1991, che in questi 10 gli interventi sono stati
estremamente positivi nella nostra Regione.
A volte sono stati interventi tampone, di emergenza e qui mi
riferisco al grosso sforzo finanziario che ha dovuto sostenere la
Regione nella riconversione industriale dell'ultimo decennio, dove
l'impatto negativo di una crisi industriale è stato ammortizzato
dall'intervento regionale.
Posso condividere alcune dichiarazione di carattere politico, ma
non posso assolutamente condividere l'analisi di Riccarand e
sull'utilizzazione dei dati del bilancio.
Per la distinzione tra entrate Iva di importazione o altre
entrate, io su questo argomento, ho ripetutamente risposto al
Consigliere Riccarand che ha sempre avuto a disposizione dati
disaggregati per poter essere in grado di fare le sue analisi che
al limite possono anche essere condivisibili.
Vorrei ancora sottolineare due aspetti prima di concludere.
Un aspetto è quello legato all'Irpef che mi pare non tenga conto
il Consigliere Riccarand quando dice che è totalmente utilizzata
per pagare il personale. Si deve tener conto che, a carico
dell'Amministrazione, oltre al personale, strettamente regionale, l
paga anche le spese del personale scolastico, del personale
forestale ed altre spese che sono frutto di una competenza ma che
hanno oneri notevoli.
E' in questo senso che noi non vogliamo confondere il diritto
con il privilegio, quando chiediamo l'inserimento di una norma che
prevede entrate sostitutive qualora vengano a mancare i proventi
dell'Iva di importazione.
Non è un privilegio, è un diritto proprio perché riteniamo che
le competenze che la nostra Regione ha, e che altre regioni non
hanno, sono delle competenze estremamente onerose che si possono
quantificare sulla base di circa 350 miliardi.
Direi quindi che, al di là di alcuni aspetti che condivido -
come l'analisi che ci troviamo in una situazione difficile e di
importante cambiamento - il Governo regionale si sta ponendo questi
problemi e non è fermo ma si sta attivando per risolvere questa
situazione e presentarci con le carte in regola all'appuntamento
europeo.
Non posso infine condividere ciò che sta alla base
dell'intervento di Riccarand, che è un atteggiamento di tipo
catastrofico dove invece con un po' di obiettività elementi
positivi si possano trovare.
PresidenteSi passa all'esame dell'articolato. Do lettura
dell'articolo 1:
Articolo 1 (Approvazione del rendiconto generale:
situazioni di cassa, finanziaria e patrimoniale)
1. Il rendiconto generale della Regione Autonoma Valle d'Aosta
per l'esercizio finanziario 1991 è approvato nelle singole
risultanze e nelle risultanze riassuntive finali del presente
articolo e degli articoli successivi:
Situazione di cassa
- Fondo cassa alla chiusura dell'esercizio 1990 lire
330.552.555.980
- Riscossioni nell'esercizio 1991 lire 1.398.000.461.828
Totale delle riscossioni lire 1.728.523.017.808
- pagamenti nell'esercizio 1991 lire 1.508.570.315.411
Fondo cassa al 31 dicembre 1991 lire 219.952.702.397
Situazione finanziaria
- Fondo cassa al 31 dicembre 1991 lire 219.952.702.397
- Residui attivi al 31 dicembre 1991 lire 527.802.128.183
Totale dell'attivo al 31 dicembre 1991 lire 747.754.830.580
- Residui passivi al 31 dicembre 1991 lire 697.094.824.177
Avanzo di amministrazione al 31 dicembre 1991 lire
50.660.006.403
Situazione patrimoniale
- Attivo netto di inventario al 31 dicembre 1990 lire
519.254.627.483
- Variazioni attive nell'esercizio 1991
in aumento dell'attivo lire 1.828.152.825.654
in diminuzione del passivo lire 402.440.124.003
lire2.230.592.949.657
Totale lire 2.749.847.577.140
- Variazioni passive nell'esercizio 1991
in diminuzione dell'attivo lire 1.661.616.137.757
in aumento del passivo lire 566.864.784.061 lire
2.228.480.921.818
Attivo netto di inventario al 31 dicembre 1991 lire
521.366.655.322
Presidente
Ha chiesto la parola il Consigliere
Riccarand, ne ha facoltà.
Riccarand (VA) Per dichiarazione di voto sull'articolo 1, così
come sugli altri articoli e sul complesso del disegno di legge. Il
Gruppo Verde Alternativo vota contro il conto consuntivo del 1991
sia perché lo critichiamo dal punto di vista dell'impostazione
tecnica, ma soprattutto perché ne critichiamo la gestione che n'è
stata fatta nel 1991 ed il modo con cui si colloca questo bilancio
all'interno del ciclo degli anni 1980, del ciclo dell'autonomia
dell'Iva.
Il nostro è un giudizio negativo, non è un giudizio catastrofico
nel senso che quando si hanno grandi possibilità di intervento e
disponibilità, si possono anche fare cose positive.
L'obiettivo principale che si doveva, e si poteva, raggiungere
era quello di arrivare alla fine di questo ciclo con un'economia
locale solida ed in grado di permettere alla nostra comunità di
camminare con le proprie gambe. E' mancata un'occasione per
rafforzare l'autonomia e quindi il nostro giudizio è negativo.
PresidentePongo in votazione l'articolo 1.
Esito della votazione:
Presenti: 30
Votanti: 29
Favorevoli: 28
Contrari: 1
Astenuti: 1 (Maquignaz)
Il Consiglio approva.
Presidente
Do lettura dell'articolo 2:
Articolo 2 Gestione di competenza: entrate
1. Le entrate derivanti da tributi propri, dal gettito di
tributi erariali o di quote di esso devolute alla Regione, da
contributi e assegnazioni dello Stato ed in genere da trasferimenti
di fondi dal bilancio statale, da rendite patrimoniali, da utili di
enti o Aziende regionali, da alienazioni di beni patrimoniali, da
accensione di mutui, da prestiti e da altre operazioni creditizie e
per contabilità speciali, accertate nell'esercizio finanziario 1991
per la competenza propria dell'esercizio stesso, sono riassunte e
approvate in lire 1.632.686.910.771 delle
quali:
- Riscosse lire 1.318.186.029.748
------------------------------
- Rimaste da riscuotere lire 314.500.881.023
Presidente
Pongo in votazione l'articolo 2.
Esito della votazione:
Presenti: 31
Votanti: 30
Favorevoli: 29
Contrari: 1
Astenuti: 1 (Maquignaz)
Il Consiglio approva.
Presidente
Do lettura dell'articolo 3:
Articolo 3 (Gestione di competenza: spese)
1. Le spese correnti, di investimento, per rimborso di mutui e
prestiti e per contabilità speciali della Regione, accertate
nell'esercizio finanziario 1991 per la competenza propria
dell'esercizio stesso, sono riassunte ed approvate in lire
1.743.210.118.843 delle
quali:
- Pagate lire 1.222.089.062.060
-------------------------------
- Rimaste da pagare lire 521.121.056.783
Presidente
Pongo in votazione l'articolo 3.
Esito della votazione:
Presenti: 31
Votanti: 30
Favorevoli: 29
Contrari: 1
Astenuti: 1 (Maquignaz)
Il Consiglio approva.
Presidente
Do lettura dell'articolo 4:
Articolo 4 (Gestione di competenza: riassunto entrate
spese)
E' approvato il seguente riassunto generale delle entrate e
delle spese di competenza dell'esercizio finanziario 1991:
- Entrate lire 1.632.686.910.771
- Spese lire 1.743.210.118.843
---------------------------
Disavanzo della gestione di competenza
dell'esercizio finanziario 1991 lire 110.523.208.072
Presidente
Pongo in votazione l'articolo 4.
Esito della votazione:
Presenti: 31
Votanti: 30
Favorevoli: 29
Contrari: 1
Astenuti: 1 (Maquignaz).
Il Consiglio approva.
Presidente
Do lettura dell'articolo 5:
Articolo 5 (Residui attivi alla chiusura dell'esercizio
finanziario)
1. I residui attivi accertati alla chiusura dell'esercizio
finanziario 1991 sono riassunti ed approvati in complessive lire
527.802.128.183
come segue:
- Residui attivi iscritti in conto esercizio precedenti
in carico all'inizio dell'esercizio 1991 lire 293.323.407.240
- Minori accertamenti in conto residui attivi degli
esercizi precedenti lire 207.728.000
-----------------------------
Differenza lire 293.115.679.240
- Residui attivi riscossi lire 79.814.432.080
-----------------------------
- Residui attivi degli esercizi precedenti rimasti da
riscuotere al 31 dicembre 1991 lire 213.301.247.160
- Residui attivi accertati in conto esercizio 1991
(articolo 2) lire 314.500.881.023
-----------------------------
Totale residui attivi al 31 dicembre 1991 lire
527.802.128.183
Presidente
Pongo in votazione l'articolo 5.
Esito della votazione:
Presenti: 31
Votanti: 30
Favorevoli: 29
Contrari: 1
Astenuti: 1 (Maquignaz)
Il Consiglio approva.
Presidente
Do lettura dell'articolo 6:
Articolo 6 (Residui passivi alla chiusura dell'esercizio
finanziario)
1. I residui passivi accertati alla chiusura dell'esercizio
finanziario 1991 sono riassunti ed approvati in complessive lire
697.094.824.177
come segue:
- Residui passivi iscritti in conto esercizi precedenti
in carico all'inizio dell'esercizio 1991 lire 524.054.962.770
- Residui passivi pagati lire 286.481.253.351
----------------------------
Differenza lire 237.573.709.419
- Residui passivi degli esercizi precedenti
riconosciuti insussistenti o perenti agli
effetti amministrativi lire 61.599.942.025
----------------------------
- Residui passivi degli eserciziprecedenti
rimasti da pagare al 31 dicembre 1991 lire 175.973.767.394
- Residui passivi accertati in conto esercizio 1991
(articolo 3) lire 521.121.056.783
----------------------------
Totale residui passivi al 31 dicembre 1991 lire
697.094.824.177
Presidente
Pongo in votazione l'articolo 6.
Esito della votazione:
Presenti: 31
Votanti: 30
Favorevoli: 29
Contrati: 1
Astenuti: 1 (Maquignaz)
Il Consiglio approva.
Presidente
Do lettura dell'articolo 7:
Articolo 7 (Situazione finanziaria)
1. E' accertato ed approvato nell'ammontare di lire
50.660.006.403 l'avanzo di amministrazione alla chiusura
dell'esercizio finanziario 1991, risultante come segue:
Variazioni migliorative
- Avanzo di amministrazione alla chiusura
dell'esercizio 1990 lire 99.791.000.450
- Miglioramento della gestione
dei residui passivi lire 61.599.942.025
----------------------------
Variazioni peggiorative
- Peggioramento della gestione di
competenza (articolo 4) lire 110.523.208.072
- Peggioramento della gestione
dei residui attivi lire 207.728.000
----------------------------
- Avanzo di amministrazione alla
chiusura dell'esercizio 1991 lire 50.660.006.403
Presidente
Pongo in votazione l'articolo 7.
Esito della votazione:
Presenti: 31
Votanti: 30
Favorevoli: 29
Contrari: 1
Astenuti: 1 (Maquignaz)
Il Consiglio approva.
Presidente
Do lettura dell'articolo 8:
Articolo 8 (Situazione patrimoniale)
1. La consistenza patrimoniale alla data del 31 dicembre 1991
(articolo 1) è approvata nelle seguenti risultanze riassuntive
finali:
ATTIVO
Beni immobili lire 213.851.611.147
Beni mobili lire 56.608.358.017
Crediti diversi lire 846.567.437.586
Fondo Cassa lire 219.952.702.397 lire 1.336.980.109.147
PASSIVO
Mutui passivi lire 10.079.684.482
Debiti diversi lire 805.533.769.343 lire 815.613.453.825
----------------------------
Attivo netto patrimoniale al 31 dicembre 1991 lire
521.366.655.322
Presidente
Pongo in votazione l'articolo 8.
Esito della votazione:
Presenti: 31
Votanti: 30
Favorevoli: 29
Contrari: 1
Astenuti: 1 (Maquignaz)
Il Consiglio approva.
Presidente Do lettura dell'articolo 9.
Articolo 9 (Convalida prelievi dal fondi di riserva per le
spese impreviste e dal fondo di solidarietà regionale per
interventi in occasione del verificarsi di eventi
calamitosi)
1. Ai sensi dell'articolo 37 della legge regionale 27 dicembre
1989,
n. 90, sono convalidati i prelievi di complessive lire
7.907.885.585 (settemiliardi novecento sette milioni ottocento
ottanta cinquemilacinque-
centoottancinque) dal capitolo 67620 "Fondo di riserva per le spese
impreviste", come dai sottoelencati provvedimenti della Giunta
regionale:
(... omissis ...)
2. Sono altresì convalidati i prelievi complessivi lire
1.109.468.830
(un-miliardocentonovemilaquattrocentosessantottoottomilacentotrenta)
dal capitolo 37969 "Fondo di solidarietà regionale per interventi
in occasione del verificarsi di eventi calamitosi e di eccezionali
avversità atmosferiche - legge regionale 31 luglio 1986, n. 37",
come dai sottoindicati provvedimenti della Giunta regionale:
(... omissis ...)
Presidente
Pongo in votazione l'articolo 9.
Esito della votazione:
Presenti: 31
Votanti: 30
Favorevoli: 29
Contrari: 1
Astenuti: 1 (Maquignaz)
Il Consiglio approva.
Presidente
Do lettura dell'articolo 10.
Articolo 10 (Accertamenti sui capitoli di contabilità
speciale)
1. Sono approvati i seguenti accertamenti finali:
a) lire 2.535.486.705 sul capitolo n. 13100 "Gestione fondo per
il trattamento previdenziale integrativo regionale al personale
direttivo e docente delle scuole materne ed elementari - legge
regionale 2 febbraio 1968, n. 1 - legge regionale 21 giugno 1977,
n. 45 - legge regionale 16 giugno 1978, n. 31 - legge regionale 21
luglio 1980, n. 31" della parte Entrata e sul corrispondente
capitolo 70540 della parte Spesa;
b) lire 2.583.850 sul capitolo n. 13400 "Gestione fondi borse di
studio Ollietti, Plassier e Vitale" della parte Entrata e sul
corrispondente capitolo n. 70640 della parte Spesa.
Presidente
Pongo in votazione l'articolo 10.
Esito della votazione:
Presenti: 31
Votanti: 30
Favorevoli: 29
Contrari: 1
Astenuti: 1 (Maquignaz)
Il Consiglio approva.
Presidente
Do lettura dell'articolo 11:
Articolo 12 (Economie di stanziamento su fondi assegnati
dallo Stato)
1. I fondi relativi a trasferimenti dello Stato, di cui alla
tabella n. 2 allegata alla presente legge, non impegnati alla
scadenza dell'esercizio finanziario 1991 costituiscono economie di
spesa e saranno reiscritti sul bilancio di previsione
dell'esercizio 1992 con la legge di assestamento del bilancio
stesso.
Presidente
Pongo in votazione l'articolo 12.
Esito della votazione:
Presenti: 31
Votanti: 30
Favorevoli: 29
Contrari: 1
Astenuti: 1 (Maquignaz)
Il Consiglio approva.
Presidente
Do lettura dell'articolo 13:
Articolo 13 (Slittamenti di entrate e relative spese)
1. L'autorizzazione alla Giunta regionale a contrarre mutui per
la realizzazione di strutture turistiche ricettive prevista dalla
legge regionale 5 settembre 1991, n. 56, e la relativa iscrizione
di spesa, vengono slittate all'esercizio finanziario 1992.
2. All'iscrizione delle relative poste di bilancio si provvederà
in sede di provvedimento di assestamento del bilancio per l'anno
finanziario 1992.
Presidente
Pongo in votazione l'articolo 13.
Esito della votazione:
Presenti: 31
Votanti: 30
Favorevoli: 29
Contrari: 1
Astenuti: 1 (Maquignaz)
Il Consiglio approva.
Presidente
Do lettura dell'articolo 14:
Articolo 14 (Dichiarazione di urgenza)
1. La presente legge è dichiarata urgente ai sensi del terzo
comma dell'articolo 31 dello Statuto speciale ed entrerà in vigore
il giorno successivo a quello della sua pubblicazione sul
Bollettino Ufficiale della Regione.
Presidente
Pongo in votazione l'articolo 14.
Esito della votazione:
Presenti: 31
Votanti: 30
Favorevoli: 29
Contrari: 1
Astenuti: 1 (Maquignaz)
Il Consiglio approva.
Presidente
Pongo in votazione la Tabella 1 relativa
all'elenco dei capitolo recanti limiti di impegno considerati
economie di spesa da reiscrivere annualmente secondo la proiezione
degli impegni assunti.
Esito della votazione:
Presenti: 31
Votanti: 30
Favorevoli: 29
Contrari: 1
Astenuti: 1 (Maquignaz)
Il Consiglio approva.
Presidente
Pongo in votazione la Tabella 2 relativa
all'elenco dei capitolo recanti fondi derivanti da trasferimenti
dello Stato non impegnati al 31 dicembre 1991 considerati economie
di spesa da reiscrivere sul bilancio di previsione per l'esercizio
1992 con legge di assestamento.
Esito della votazione:
Presenti: 31
Votanti: 30
Favorevoli: 29
Contrari: 1
Astenuti: 1 (Maquignaz)
Il Consiglio approva.
Presidente
Pongo in votazione la legge nel suo
complesso.
Esito della votazione:
Presenti: 31
Votanti: 30
Favorevoli: 29
Contrari: 1
Astenuti: 1 (Maquignaz)
Il Consiglio approva.
