Classificazione
BILANCIO E CONTABILITA' REGIONALE



Oggetto del Consiglio n. 980 del 2 dicembre 2004 - Resoconto
OGGETTO N. 980/XII - Votazione del disegno di legge:
"Disposizioni per la formazione del bilancio annuale e pluriennale
della Regione autonoma Valle d'Aosta (legge finanziaria per gli
anni 2005/2007). Modificazioni di leggi regionali".
TITOLO I
DISPOSIZIONI IN MATERIA DI ENTRATE E CONTABILITA'
CAPO I
DISPOSIZIONI IN MATERIA DI ENTRATE E CONTABILITA'
Articolo 1
(Soppressione del tributo provinciale per l'esercizio delle
funzioni di tutela, protezione e igiene dell'ambiente)
1. A decorrere dal 1° gennaio 2005, nel territorio della
Regione cessa l'applicazione del tributo di cui all'articolo 19 del
decreto legislativo 30 dicembre 1992, n. 504 (Riordino della
finanza degli enti territoriali, a norma dell'articolo 4 della l.
23 ottobre 1992, n. 421).
Articolo 2
(Finanziamento delle funivie del Monte Bianco)
1. Per il rifacimento delle funivie del Monte Bianco, di cui
all'articolo 18, comma 2, della legge regionale 15 dicembre 2003,
n. 21 (Legge finanziaria per gli anni 2004/2006), sono utilizzate,
sino alla concorrenza di euro 60.000.000, le disponibilità già
destinate al finanziamento del fondo di dotazione della gestione
speciale della Finaosta S.p.A. di cui all'articolo 5 della legge
regionale 28 giugno 1982, n. 16 (Costituzione della società
finanziaria regionale per lo sviluppo economico della Regione Valle
d'Aosta), dall'articolo 18, comma 1, della l.r. 21/2003 e
dall'articolo 21 della legge regionale 17 agosto 2004, n. 19
(Assestamento del bilancio di previsione per l'anno finanziario
2004, modifiche ed integrazioni a disposizioni legislative,
variazione al bilancio di previsione per l'anno finanziario
2004).
2. L'articolo 3 della l.r. 21/2003 è abrogato.
Articolo 3
(Recupero di somme dalle disponibilità del fondo di dotazione
della gestione speciale)
1. La Giunta regionale è autorizzata a richiedere alla
Finaosta S.p.A. il rimborso, anche in più soluzioni, della somma
disponibile sul fondo di dotazione della gestione speciale di cui
all'articolo 5 della l.r. 16/1982, fino alla concorrenza massima di
euro 30.000.000, da introitare sul capitolo 9905 dello stato di
previsione dell'entrata del bilancio 2005.
Articolo 4
(Variazioni al bilancio di previsione con atto
amministrativo. Modificazione della legge regionale 16 luglio 2002,
n. 14)
1. L'articolo 26 della legge regionale 16 luglio 2002, n. 14
(Assestamento del bilancio di previsione per l'anno finanziario
2002, modifiche ed integrazioni a disposizioni legislative, prima
variazione al bilancio di previsione per l'anno finanziario 2002 e
per il triennio 2002/2004 ed interventi nel settore funiviario), è
sostituito dal seguente:
"Articolo 26
(Variazioni al bilancio di previsione con atto
amministrativo)
1. La Giunta regionale, su proposta dell'assessore competente
in materia di bilancio, è autorizzata ad apportare variazioni al
bilancio di previsione tra gli stanziamenti di capitoli destinati
alle manutenzioni ed iscritti nei seguenti obiettivi
programmatici:
a) Funzionamento dei servizi regionali 1.3.1;
b) Interventi su beni patrimoniali 2.1.4.01;
c) Istruzione e cultura - strutture scolastiche
2.2.4.03.
2. Sono esclusi dall'autorizzazione di cui al comma 1 gli
stanziamenti autorizzati con legge.".
Articolo 5
(Variazioni al bilancio di previsione con atto amministrativo
in materia di programmi comunitari)
1. La Giunta regionale, su proposta dell'Assessore competente
in materia di bilancio, è autorizzata ad apportare variazioni al
bilancio di previsione a favore dell'obiettivo programmatico
2.2.2.17 (Programmi comunitari cofinanziati) mediante riduzione di
stanziamenti iscritti nel bilancio di previsione aventi la stessa
finalità dell'intervento da finanziare.
Articolo 6
(Riassegnazione dei residui perenti e gestione del bilancio
di cassa)
1. La riassegnazione dei residui dichiarati perenti, di cui
all'articolo 65, comma 3, della legge regionale 27 dicembre 1989,
n. 90 (Norme in materia di bilancio e di contabilità generale della
Regione Autonoma Valle d'Aosta), come sostituito dall'articolo 11
della legge regionale 7 aprile 1992, n. 16, è disposta con
provvedimento dirigenziale.
2. Per il 2005, in deroga a quanto previsto dall'articolo 40,
comma 3, della l.r. 90/1989, il prelevamento di somme dal fondo di
riserva e le variazioni del bilancio di cassa sono disposte con
provvedimento dirigenziale.
TITOLO II
DISPOSIZIONI IN MATERIA DI SPESA
CAPO I
FINANZA LOCALE E PROGRAMMI DI INVESTIMENTO
Articolo 7
(Determinazione delle risorse destinate alla finanza
locale)
1. L'ammontare delle risorse finanziarie da destinare agli
interventi in materia di finanza locale è determinato, ai sensi
dell'articolo 6, comma 1, della legge regionale 20 novembre 1995,
n. 48 (Interventi regionali in materia di finanza locale), in euro
177.365.086 per l'anno 2005.
2. Per l'anno 2005, la somma di cui al comma 1 è ripartita,
in deroga all'articolo 18 della l.r. 48/1995, come sostituito
dall'articolo 9 della legge regionale 17 agosto 2004, n. 21
(Disposizioni in materia di opere di rilevante interesse regionale,
disciplina del Fondo per speciali programmi di investimento e
istituzione del Nucleo di valutazione e verifica degli investimenti
pubblici (NUVV). Modificazioni alla legge regionale 20 novembre
1995, n. 48 (Interventi regionali in materia di finanza locale), da
ultimo modificata dalla legge regionale 28 aprile 2003, n. 13), fra
gli interventi finanziari di cui all'articolo 5 della medesima
legge nel modo seguente:
a) trasferimenti finanziari agli enti locali senza vincolo
settoriale di destinazione: euro 109.957.252 (obiettivo
programmatico 2.1.1.01. - capitoli 20501, 20503 e 20745);
b) interventi per programmi di investimento: euro 35.473.017
da utilizzarsi, quanto ad euro 32.911.697, per il finanziamento dei
programmi del Fondo per speciali programmi di investimento
(Fo.S.P.I.) di cui al Titolo IV, Capo II, della l.r. 48/1995
(obiettivo programmatico 2.1.1.03.) e quanto ad euro 2.561.320 per
gli interventi previsti dalla legge regionale 30 maggio 1994, n. 21
(Interventi regionali per favorire l'accesso al credito degli enti
locali e degli enti ad essi strumentali dotati di personalità
giuridica) - (obiettivo programmatico 2.1.1.03. - capitolo
33755);
c) trasferimenti finanziari con vincolo settoriale di
destinazione: euro 31.934.817 (obiettivi programmatici 2.1.1.02 e
3.2), ripartiti ed autorizzati nelle misure indicate nell'allegato
A, ai sensi dell'articolo 27 della l.r. 48/1995.
3. Per l'anno 2005, in deroga ai criteri stabiliti dalla l.r.
48/1995, le risorse finanziarie di cui al comma 2, lettera a), sono
destinate:
a) per euro 4.441.529 al finanziamento dei comuni ripartiti
secondo il criterio di cui all'articolo 6, comma 2bis, della legge
regionale 17 dicembre 1997, n. 41 (Legge finanziaria per gli anni
1998/2000), aggiunto dall'articolo 1 della legge regionale 6 aprile
1998, n. 10 (obiettivo programmatico 2.1.1.01. - capitolo 20501
parz.);
b) per euro 100.217.963 al finanziamento dei comuni
(obiettivo programmatico 2.1.1.01. - capitoli 20501 parz. e
20503);
c) per euro 5.297.760 al finanziamento delle Comunità montane
(obiettivo programmatico 2.1.1.01. - capitolo 20745).
4. Per l'anno 2005, in deroga ai criteri stabiliti dalla l.r.
48/1995, una quota delle risorse finanziarie di cui al comma 3,
lettera b), è destinata:
a) per un importo pari a euro 4.265.214 alle spese
d'investimento (obiettivo programmatico 2.1.1.01. - capitolo
20503);
b) per un importo pari a euro 4.000.000 alle spese per gli
interventi di politica sociale, i cui criteri di riparto sono
determinati dalla Giunta regionale, sentito il Consiglio permanente
degli enti locali (obiettivo programmatico 2.capitolo
20501).
5. Salvo quanto previsto dalla presente legge, gli enti
locali si fanno carico degli oneri per la realizzazione degli
interventi previsti nell'allegato A, per quanto eccedente gli
stanziamenti iscritti nei competenti capitoli di spesa del bilancio
di previsione della Regione.
6. I comuni hanno l'obbligo di concorrere al finanziamento
delle Comunità montane di appartenenza, al fine di garantirne un
adeguato funzionamento.
7. Gli enti locali hanno l'obbligo di concorrere,
reciprocamente, per quanto di rispettiva competenza, al
finanziamento dei servizi erogati ai propri cittadini.
Articolo 8
(Fondo per speciali programmi d'investimento -
Fo.S.P.I.)
1. Per la realizzazione del programma definitivo Fo.S.P.I.
2003/2005, la spesa di euro 32.750.634, già autorizzata con la l.r.
21/2003, è rideterminata in euro 32.267.536 e stabilita, per l'anno
2005, in euro 7.064.234.
2. Per la realizzazione del programma definitivo Fo.S.P.I.
2004/2006, la spesa di euro 30.259.552, già autorizzata con la l.r.
21/2003, è rideterminata in euro 27.919.149 e ripartita, per gli
anni 2005 e 2006, rispettivamente, in euro 13.247.769 e euro
6.376.493.
3. Per la realizzazione del programma definitivo Fo.S.P.I.
2005/2007, di cui all'articolo 20 della l.r. 48/1995, è autorizzata
la spesa complessiva di euro 28.977.860 (obiettivo programmatico
2.capitolo 21245 parz.), così suddivisa:
a) anno 2005 euro 9.470.478;
b) anno 2006 euro 11.368.846;
c) anno 2007 euro 8.138.536.
4. Per l'erogazione dei contributi previsti dall'articolo 21
della l.r. 48/1995, come modificato dall'articolo 12 della l.r.
21/2004, è confermata la spesa di euro 2.329.216 per l'anno 2005,
già autorizzata dall'articolo 5, comma 5, della l.r. 21/2003, ed è
autorizzata, per l'anno 2006, la spesa di euro 2.371.553 (obiettivo
programmatico 2.capitolo 21255).
5. Ai fini dell'approvazione del programma Fo.S.P.I., di cui
all'articolo 20 della l.r. 48/1995, come modificato dall'articolo
11 della l.r. 21/2004, la spesa di riferimento per il triennio
2006/2008 è determinata in euro 29.675.271, di cui,
indicativamente, euro 11.932.401 per l'anno 2006 ed euro 11.149.390
per l'anno 2007. All'autorizzazione della spesa e alla sua
articolazione per annualità, ai fini dell'approvazione e del
finanziamento dei progetti esecutivi relativi alle opere inserite
nel programma, si provvederà con legge finanziaria per il triennio
2006/2008.
6. Per l'aggiornamento, nel periodo 2005/2007, dei programmi
triennali in precedenza approvati ai sensi della l.r. 51/1986, e
successive modificazioni ed integrazioni, della l.r. 46/1993,
nonché della l.r. 48/1995, e successive modificazioni e
integrazioni, è rideterminata la spesa complessiva in euro
2.400.000, ripartita in annui 800.000 euro per gli anni 2005, 2006
e 2007 (obiettivo programmatico 2.capitolo 21245 parz.).
Articolo 9
(Destinazione vincolata dell'avanzo di amministrazione.
Modificazioni dell'articolo 7 della legge regionale 12 gennaio
1999, n. 1)
1. Il comma 3 dell'articolo 7 della legge regionale 12
gennaio 1999, n. 1 (Legge finanziaria per gli anni 1999/2001), è
sostituito dal seguente:
"3. A decorrere dall'anno 2005, l'ammontare delle risorse da
destinare agli interventi in materia di finanza locale, di cui al
comma 1, è aumentato della quota dell'eventuale avanzo di
amministrazione dell'esercizio precedente derivante dalle economie,
sia della gestione dei residui sia della gestione della competenza,
realizzate nei settori 2.1.1.02 (Finanza locale - trasferimenti con
vincolo settoriale di destinazione) e 2.1.1.03 (Finanza locale -
speciali interventi) del bilancio della Regione.".
2. Dopo il comma 3 dell'articolo 7 della l.r. 1/1999, come
modificato dal comma 1, è aggiunto il seguente:
"3bis. Nello stato di previsione della spesa del bilancio
annuale sono iscritti appositi fondi destinati a fronteggiare la
riassegnazione dei residui dichiarati perenti ai sensi
dell'articolo 65, comma 3, della l.r. 90/1989, come sostituito
dall'articolo 11 della legge regionale 7 aprile 1992, n. 16, e per
i quali sia prevedibile l'esercizio del diritto a riscuotere da
parte dei creditori.".
3. Dopo il comma 3bis dell'articolo 7 della l.r. 1/1999,
introdotto dal comma 2, è aggiunto il seguente:
"3ter. I fondi di cui al comma 3bis sono iscritti nel settore
2.1 (Interventi a carattere generale - 2.1.1. Finanza locale -
obiettivo programmatico 2.Trasferimenti con vincolo settoriale di
destinazione) e finanziati con le risorse di cui alla l.r.
48/1995.".
4. Dopo il comma 3ter dell'articolo 7 della l.r. 1/1999,
introdotto dal comma 3, è aggiunto il seguente:
"3quater. Il prelievo delle somme è disposto con
provvedimento dirigenziale.".
5. Dopo il comma 3quater dell'articolo 7 della l.r. 1/1999,
introdotto dal comma 4, è aggiunto il seguente:
"3quinquies. Nel caso di cui al comma 3, la ripartizione tra
gli strumenti finanziari di cui all'articolo 5 della l.r. 48/1995,
nonché l'individuazione degli interventi di cui all'articolo 25
della medesima legge, sono determinate con la legge di assestamento
del bilancio di previsione della Regione.".
Articolo 10
(Finanziamento degli interventi per la riqualificazione di
Aosta quale moderno capoluogo regionale)
1. L'autorizzazione di spesa di cui all'articolo 4 della
legge regionale 2 marzo 1992, n. 3 (Interventi per la
riqualificazione di Aosta quale moderno capoluogo regionale), è
determinata in euro 28.000.000, nel triennio 2005/2007, di cui euro
8.000.000 nell'anno 2005, euro 10.000.000 nell'anno 2006 ed euro
10.000.000 nell'anno 2007 (obiettivo programmatico 2.1.1.05. -
capitolo 33665).
2. La Giunta regionale è autorizzata a contrarre mutui
passivi nella medesima misura e per il medesimo periodo di cui al
comma 1 (capitolo 11155).
Articolo 11
(Articolazione del finanziamento di speciali programmi di
investimento del Comune di Saint-Vincent)
1. Per l'attuazione del programma di investimento per la
riqualificazione del Comune di Saint-Vincent, di cui alla legge
regionale 24 dicembre 1996, n. 48 (Legge finanziaria per gli anni
1997/1999), la spesa complessiva di euro 20.658.276, già
autorizzata dalle leggi finanziarie 48/1996, 41/1997, 1/1999 e
1/2000, è articolata, ai sensi dell'articolo 10, comma 3, della
l.r. 48/1996, in euro 3.570.110, di cui euro 1.785.055 nell'anno
2006, ed euro 1.785.055 nell'anno 2007 (obiettivo programmatico
2.capitolo 33670).
CAPO II
POLITICHE DEL LAVORO E PROGRAMMI COMUNITARI
Articolo 12
(Piano politiche del lavoro)
1. L'autorizzazione di spesa per l'attuazione del piano
triennale degli interventi di politica del lavoro di cui alla legge
regionale 31 marzo 2003, n. 7 (Disposizioni in materia di politiche
regionali del lavoro, di formazione professionale e di
riorganizzazione dei servizi per l'impiego), è determinata per il
triennio 2005/2007 in complessivi euro 12.657.789, di cui euro
4.219.263 per ogni anno del triennio (obiettivo programmatico
2.capitolo 26010).
Articolo 13
(Programmi di investimento oggetto di cofinanziamento
comunitario e statale)
1. L'autorizzazione di spesa per la prosecuzione o il
completamento, nell'ambito del Documento unico di programmazione
(Docup) obiettivo n. 2 per il periodo 2000/2006, di cui al
regolamento (CE) n. 1260/1999 del Consiglio, del 21 giugno 1999,
recante disposizioni generali sui Fondi strutturali, degli
investimenti e delle connesse azioni di assistenza tecnica, di cui
all'articolo 11, comma 1, della legge regionale 21 agosto 2000, n.
27 (Modifiche ed integrazioni a disposizioni legislative aventi
riflessi sul bilancio, rideterminazione di autorizzazioni di spesa
per gli anni 2000, 2001 e 2002 e prima variazione al bilancio di
previsione 2000 e del triennio 2000/2002), intrapresi nell'ambito
dei programmi a finalità strutturale obiettivo n. 2 e di iniziativa
comunitaria Interreg, previsti dal regolamento (CEE) n. 2052/88 del
Consiglio, del 24 giugno 1988, dal regolamento (CEE) n. 4253/88 del
Consiglio, del 19 dicembre 1988, dal regolamento (CEE) n. 2081/93
del Consiglio, del 20 luglio 1993, e dal regolamento (CEE) n.
2082/93 del Consiglio, del 20 luglio 1993, già determinata, per il
periodo 2000/2006, in 39.968.709 euro, è rideterminata in euro
39.988.709, di cui 5.856.009 euro per il biennio 2005/2006, al
lordo delle risorse già autorizzate dall'articolo 6, comma 1, della
l.r. 19/2004, annualmente così suddivisi (obiettivo programmatico
2.capitolo 25026):
a) anno 2005: euro 4.722.998;
b) anno 2006: euro 1.133.011.
2. Gli investimenti di cui al comma 1 sono attuati, secondo
quanto previsto dall'articolo 11, comma 2, della l.r. 27/ 2000,
anche mediante l'utilizzo delle risorse finanziarie che l'Unione
europea e lo Stato italiano rendono disponibili, in applicazione
del reg. (CE) 1260/1999 e della legge 16 aprile 1987, n. 183
(Coordinamento delle politiche riguardanti l'appartenenza
dell'Italia alle Comunità europee ed adeguamento dell'ordinamento
interno agli atti normativi comunitari), per gli interventi, nelle
aree obiettivo n. 2, previsti dal Documento unico di programmazione
finalizzato al conseguimento del medesimo obiettivo (riconversione
economica e sociale delle zone con difficoltà strutturali) per il
periodo 2000/2006.
3. Gli oneri a carico della Regione per l'attuazione degli
interventi a titolo di sostegno transitorio del Fondo europeo di
sviluppo regionale (FESR), nel periodo 2000/2005, di cui al reg.
(CE) 1260/1999, già autorizzati per l'anno 2005, dall'articolo 6,
comma 3, della l.r. 19/2004 sono confermati in complessivi euro
683.646 (obiettivo programmatico 2.capitolo 43040 parz.).
4. Gli oneri a carico della Regione per l'attuazione dei
programmi di investimento, in applicazione dell'iniziativa
comunitaria Interreg III 2000/06 (volet A transfrontaliero),
oggetto di contributi del Fondo europeo di sviluppo regionale
(FESR) e del Fondo di rotazione statale di cui, rispettivamente, al
reg. (CE) 1260/1999 e alla l. 183/1987, già determinati
dall'articolo 10 della l.r. 21/2003, sono rideterminati in euro
2.035.114 per l'anno 2005 e euro 2.352.290 per l'anno 2006,
articolati come segue:
a) programma INTERREG III A italo-francese 2000/2006: euro
1.675.142 per l'anno 2005 ed euro 1.992.633 per l'anno 2006
(obiettivo programmaticocapitolo 25030);
b) programma INTERREG III A italo-svizzero 2000/2006: euro
359.972 per l'anno 2005 ed euro 359.657 per l'anno 2006 (obiettivo
programmatico 2.capitolo 25029).
5. Gli oneri a carico della Regione per la realizzazione dei
progetti attuativi dei programmi di investimento, in applicazione
dell'iniziativa comunitaria Interreg III C 2000/2006, oggetto di
contributi del FESR e del Fondo di rotazione statale di cui,
rispettivamente, al reg. (CE) 1260/1999 e alla l. 183/1987, già
determinati, dall'articolo 10 della l.r. 21/2003, in annui euro
30.000 per il periodo 2004/2006, sono rideterminati in annui euro
96.000 per il periodo 2005/2007 (obiettivo programmatico 2.capitolo
25045).
6. L'autorizzazione di spesa per la proposizione, l'avvio e
l'attuazione dei progetti in attuazione dei programmi di iniziativa
comunitaria Interreg III, già determinata in euro 113.000,
dall'articolo 10, comma 6, della l.r. 21/2003, come modificato
dall'articolo 6, comma 4, della l.r. 19/2004, è rideterminata in
annui euro 179.600, per gli anni 2005 e 2006 e in euro 159.600 per
il 2007 ed è finalizzata anche al coordinamento e all'animazione
dei suddetti programmi, oltre a quelli di Interact (obiettivo
programmatico 2.2.2.17, - capitolo 25033).
7. Gli oneri a carico della Regione per il cofinanziamento di
investimenti finalizzati allo sviluppo delle aree sottoutilizzate,
in applicazione di accordi di programma quadro tra lo Stato e la
Regione, sono determinati, con riferimento al periodo 2004/2007, in
complessivi euro 1.000.000 per l'anno 2005 (obiettivo programmatico
2.capitolo 47007).
8. Gli oneri a carico della Regione per l'attuazione del
programma di iniziativa comunitaria Leader Plus, nel periodo
2000-2006, di cui al reg. (CE) 1260/1999, sono determinati in euro
465.984 per l'anno 2005 ed euro 376.635 per l'anno 2006 (obiettivo
programmatico 2.capitolo 43080).
9. Gli oneri a carico della Regione per l'attuazione delle
azioni strutturali previste dallo Strumento Finanziario di
Orientamento Pesca (SFOP) nel periodo 2000/2006, di cui al
regolamento (CE) 1263/1999 del Consiglio, del 21 giugno 1999, sono
determinati, per l'anno 2005, in euro 8.184 (obiettivo
programmatico 2.capitolo 25050).
CAPO III
PERSONALE E FONDI PENSIONE
Articolo 14
(Disposizioni in materia di personale regionale)
1. Ai sensi dell'articolo 3, comma 1, lettera b), della legge
regionale 23 ottobre 1995, n. 45 (Riforma dell'organizzazione
dell'Amministrazione regionale della Valle d'Aosta e revisione
della disciplina del personale), la dotazione organica della
struttura regionale è definita in 2.865 unità di personale, di cui
149 unità con qualifica di dirigente, oltre a 86 unità di personale
dipendenti dal Consiglio regionale, di cui 11 unità con qualifica
di dirigente.
2. Il contingente di personale con qualifica di dirigente di
cui al comma 1 è comprensivo di quello di cui agli articoli 35 e
62, comma 5, della l.r. 45/1995 e di quello i cui incarichi possono
essere conferiti con le modalità di cui all'articolo 17, commi 2 e
3, della medesima legge. Gli incarichi al personale di cui
all'articolo 17, comma 2, lettera c), della l.r. 45/1995 non
concorrono alla determinazione del limite massimo del quindici per
cento della dotazione organica della qualifica unica dirigenziale,
ai fini del conferimento di incarichi a personale esterno
all'Amministrazione regionale.
3. Per i fini di cui all'articolo 8, comma 2, della l.r.
45/1995, i limiti di spesa relativi alla dotazione organica di cui
al comma 1 sono definiti in euro 126.433.217 per retribuzioni,
indennità accessorie ed oneri di legge a carico del datore di
lavoro, di cui euro 121.939.929 per il personale amministrato dalla
Giunta regionale (obiettivo programmatico 1.2.1. - capitoli 30500
parz., 30501, 30505, 30510, 30511, 30512, 30515, 30520, 30521,
39020 e 39021), euro 627.755 per il personale dell'Agenzia del
lavoro assunto con contratto di diritto privato (obiettivo
programmatico 1.2.1. - capitolo 30631) ed euro 3.865.533 per il
personale dipendente dal Consiglio regionale (obiettivo
programmatico 1.1.1. - capitolo 20000 parz.), ivi comprese le
assunzioni a tempo determinato.
4. Per il biennio economico 2006/2007, la spesa contrattuale,
stimata in complessivi euro 9.410.000, è suddivisa in ragione di
euro 3.710.000 nell'anno 2006 ed euro 5.700.000 a decorrere dal
2007 (obiettivo programmatico 1.2.1. - capitolo 30650
parz.).
Articolo 15
(Disposizioni in materia di fondi pensione)
1. L'autorizzazione di spesa per l'ulteriore applicazione
della legge regionale 26 giugno 1997, n. 22 (Interventi per
promuovere e sostenere i fondi pensione a base territoriale
regionale), è determinata, per il triennio 2005/2007, in euro
540.000, di cui euro 240.000 per l'anno 2005 ed euro 150.000
rispettivamente per gli anni 2006 e 2007 (obiettivo programmatico
2.1.2. - capitolo 20065).
2. Il trasferimento al fondo di previdenza del personale
direttivo e docente della scuola elementare di cui alla legge
regionale 2 febbraio 1968, n. 1 (Norme sulla corresponsione e sulla
pensionabilità della indennità regionale spettante al personale
scolastico in servizio presso le Scuole elementari della Valle
d'Aosta, in relazione al prolungamento di orario per l'insegnamento
della lingua francese), in applicazione dell'articolo 8, comma 2,
della legge regionale 2 luglio 1999, n. 16 (Modifiche ed
integrazioni a disposizioni legislative aventi riflessi sul
bilancio e rideterminazione di autorizzazioni di spesa per l'anno
1999), è determinato in euro 1.280.000 per l'anno 2006 ed euro
1.360.000 per l'anno 2007 (obiettivo programmatico 1.2.2. -
capitolo 54740).
3. Il trasferimento a favore dell'Istituto dell'assegno
vitalizio di cui alla legge regionale 8 settembre 1999, n. 28
(Interventi per il contenimento della spesa in materia di
previdenza dei consiglieri regionali. Costituzione dell'Istituto
dell'assegno vitalizio. Modificazioni alla legge regionale 21
agosto 1995, n. 33 (Norme sulle indennità spettanti ai membri del
Consiglio e della Giunta e sulla previdenza dei consiglieri
regionali)), è determinato per l'anno 2007 in euro 8.500.000
(obiettivo programmatico 1.1.1. - capitolo 20010).
Articolo 16
(Consorzi Garanzia Fidi. Modificazione della legge regionale
27 novembre 1990, n. 75)
1. Dopo l'articolo 3bis della legge regionale 27 novembre
1990, n. 75 (Adesione della Regione al Consorzio Garanzia Fidi tra
esercenti le libere professioni in Valle d'Aosta. Interventi a
favore dei Consorzi Garanzia Fidi), inserito dall'articolo 55 della
l.r. 21/2003, è inserito il seguente:
"Articolo 3ter
(Interventi per l'abbattimento del tasso su operazioni
di
consolidamento del debito a breve)
1. La Regione interviene, fino ad un massimo del 50 per cento
del tasso di riferimento stabilito dal Ministero dell'economia e
delle finanze per ciascun settore, per l'abbattimento del tasso sui
finanziamenti concessi dagli istituti di credito convenzionati che
siano finalizzati al consolidamento del debito a breve
termine.
2. Le convenzioni stipulate per le finalità di cui al comma 1
devono prevedere:
a) che i finanziamenti concessi a ciascuna impresa non
superino l'importo di 300.000 euro;
b) che la durata di ammortamento dei finanziamenti sia
compresa tra i 19 ed i 180 mesi;
c) che il tasso applicato dagli istituti di credito ai
finanziamenti non superi il valore ottenuto dall'EURIBOR a 6 mesi,
rilevato come da prassi di ogni singolo istituto di credito
convenzionato, maggiorato del 2 per cento.".
2. La spesa per l'anno 2005 è autorizzata in:
a) euro 800.000 a favore del consorzio garanzia fidi fra gli
artigiani (obiettivo programmatico 2.capitolo 35640);
b) euro 400.000 a favore del consorzio garanzia fidi fra i
commercianti (obiettivo programmatico 2.capitolo 35660);
c) euro 400.000 a favore del consorzio garanzia fidi fra gli
albergatori (obiettivo programmatico 2.capitolo 35700).
CAPO IV
INTERVENTI IN MATERIA SANITARIA E SOCIALE
Articolo 17
(Finanziamento della spesa sanitaria regionale di parte
corrente)
1. La spesa sanitaria di parte corrente è determinata per
l'anno 2005 in euro 232.558.310, di cui:
a) trasferimenti all'Azienda USL per complessivi euro
216.617.800, dei quali euro 208.350.000 quale assegnazione per
l'erogazione dei livelli essenziali di assistenza (obiettivo
programmatico 2.2.3.01. - capitolo 59900 parz.) e:
1) euro 1.800.000 per prestazioni sanitarie aggiuntive
(obiettivo programmatico 2.2.3.01. - capitolo 59980);
2) euro 115.000 per iniziative di formazione (capitolo 59900
parz.);
3) euro 2.557.800 per attuazione e potenziamento di
iniziative di assistenza sanitaria (capitolo 59900 parz.);
4) euro 295.000 per prestazioni sanitarie particolari e
ricerca (capitolo 59900 parz);
5) euro 3.500.000 per accordo integrativo di lavoro del
personale dipendente e convenzionato (capitolo 59900
parz.);
b) rimborso al Fondo sanitario nazionale degli oneri connessi
alla mobilità passiva di euro 14.568.000 di cui euro 4.000.000
quale saldo dell'anno 2002 ed euro 10.568.000 quale acconto
dell'anno 2004 (obiettivo programmatico 2.2.3.01. - capitolo
59910);
c) interventi diretti della Regione, euro 1.372.510
(obiettivi programmatici 2.2.3.01. e 2.2.3.03. - capitoli 59920,
61265).
2. La Giunta regionale è autorizzata ad apportare al bilancio
di previsione variazioni compensative tra le assegnazioni disposte
dal comma 1, lettera a).
Articolo 18
(Strutture ed apparecchiature sanitarie, ospedaliere e
territoriali)
1. La spesa per la manutenzione straordinaria e per
l'adeguamento tecnologico delle strutture ospedaliere, da
trasferire all'Azienda USL, è determinata, per il triennio
2005/2007, in euro 6.000.000, di cui 2.000.000 per l'anno 2005,
2.000.000 per l'anno 2006 e 2.000.000 per l'anno 2007 (obiettivo
programmatico 2.capitolo 60380).
2. La spesa per la progettazione e la realizzazione di
strutture sanitarie è determinata, per il triennio 2005/2007, in
euro 39.500.000, di cui 950.000 per l'anno 2005, 14.050.000 per
l'anno 2006 e 24.500.000 per l'anno 2007 (obiettivo programmatico
2.capitolo 60310).
3. La spesa per la realizzazione di opere urgenti di
ripristino e straordinaria manutenzione di strutture ospedaliere è
determinata, per il triennio 2005/2007, in euro 10.580.354, di cui
euro 1.081.000 per l'anno 2005, euro 5.268.392 per l'anno 2006 ed
euro 4.230.962 per l'anno 2007 (obiettivo programmatico 2.capitolo
60420).
4. La spesa per la realizzazione di presidi sanitari e
socio-sanitari territoriali è determinata, per il triennio
2005/2007, in euro 4.330.000, di cui euro 300.000 per l'anno 2005,
euro 2.115.000 per l'anno 2006 ed euro 1.915.000 per l'anno 2007
(obiettivo programmatico 2.capitolo 60480).
5. La spesa per l'adeguamento tecnologico delle
apparecchiature sanitarie, da trasferire all'Azienda USL, è
determinata ai sensi dell'articolo 1, comma 2, della legge
regionale 24 giugno 1994, n. 31 (Interventi finanziari per
l'adeguamento tecnologico delle apparecchiature sanitarie), in euro
6.000.000, per il triennio 2005/2007, di cui euro 2.000.000 per
l'anno 2005, euro 2.000.000 per l'anno 2006 ed euro 2.000.000 per
l'anno 2007 (obiettivo programmatico 2.2.3.02, capitolo
60445).
Articolo 19
(Fondo regionale per le politiche sociali. Legge regionale 4
settembre 2001, n. 18)
1. L'autorizzazione di spesa del Fondo regionale per le
politiche sociali, istituito dall'articolo 3 della legge regionale
4 settembre 2001, n. 18 (Approvazione del piano socio-sanitario
regionale per il triennio 2002/2004), è determinata, per il
triennio 2005/2007, in euro 58.164.114, di cui euro 18.817.857 per
l'anno 2005, euro 19.382.393 per l'anno 2006 ed euro 19.963.864 per
l'anno 2007 (obiettivo programmatico 2.capitoli 61310, 61311,
61312, 61313, 61316 e 61317).
Articolo 20
(Esercizio transitorio di funzioni in materia di assistenza.
Modificazioni della legge regionale 11 dicembre 2002, n.
25)
1. Al comma 1 dell'articolo 20 della legge regionale 11
dicembre 2002, n. 25 (Legge finanziaria per gli anni 2003/2005),
sono apportate le seguenti modificazioni:
a) le parole "31 dicembre 2004" sono sostituite dalle
seguenti: "31 dicembre 2007";
b) le parole "e I.P.A.B" sono soppresse.
2. L'onere derivante dall'applicazione del comma 1 trova
copertura nel Fondo regionale per le politiche sociali, istituito
dall'articolo 3 della l.r. 18/2001, e l'autorizzazione di spesa è
determinata dall'articolo 19 della presente legge.
Articolo 21
(Sviluppo dei servizi socio-sanitari. Professioni
sociali)
1. La Regione, nell'ambito dello sviluppo dei servizi
socio-sanitari, corrisponde, secondo modalità stabilite con
deliberazione della Giunta regionale, un assegno annuale di
formazione professionale ai cittadini residenti ed effettivamente
domiciliati in Valle d'Aosta che siano iscritti e frequentino corsi
di laurea afferenti a professioni sociali a partire dall'anno
accademico 2004/2005.
2. L'onere di cui al comma 1, valutato in euro 22.330, trova
copertura nel Fondo regionale per le politiche sociali, istituito
dall'articolo 3 della l.r. 18/2001 secondo le modalità di cui
all'articolo 22, comma 3, della legge regionale 11 dicembre 2001,
n. 38 (Legge finanziaria per gli anni 2002/2004), e
l'autorizzazione di spesa è determinata dall'articolo 19 della
presente legge.
Articolo 22
(Opere pubbliche destinate all'assistenza delle persone
anziane ed inabili)
1. La spesa per l'ampliamento, per la ristrutturazione,
nonché per altri interventi di manutenzione straordinaria
finalizzati all'adeguamento funzionale di opere pubbliche destinate
all'assistenza delle persone anziane ed inabili, previste
dall'articolo 17 della l.r. 21/2003, è autorizzata, per il triennio
2005/2007, in euro 7.000.000, di cui euro 3.000.000 per l'anno
2005, euro 3.000.000 per l'anno 2006 ed euro 1.000.000 per l'anno
2007 (obiettivo programmatico 2.capitolo 33690).
Articolo 23
(Associazioni ex-combattenti ed ex- internati. Modificazioni
della legge regionale 27 novembre 1990, n. 69)
1. Il comma 1 dell'articolo 4 della legge regionale 27
novembre 1990, n. 69 (Contributi alle associazioni di
ex-combattenti ed ex-internati, operanti in Valle d' Aosta, a
sostegno dell'attività di promozione sociale e di tutela degli
associati), è sostituito dal seguente:
"1. Il contributo fisso annuo per ogni associazione è così
determinato:
a) euro 2.065 per le associazioni con più di 500
iscritti;
b) euro 516 per le altre associazioni.".
2. Dopo il comma 2 dell'articolo 4 della l.r. 69/1990 è
aggiunto il seguente:
"2bis. In deroga all'articolo 7 della legge regionale 27
agosto 1994, n. 61 (Concessione di contributi per attività,
iniziative e manifestazioni diverse a carattere sociale, ricreativo
e culturale), le associazioni di cui alla presente legge possono
accedere ai contributi di cui all'articolo 4 della l.r. 61/1994
alle condizioni ivi previste.".
3. La spesa, per il triennio 2005/2007, è autorizzata in euro
23.238, di cui euro 7.746 per ogni anno (obiettivo programmatico
2.capitolo 22360).
CAPO V
INTERVENTI IN MATERIA DI PATRIMONIO E PARTECIPAZIONI
Articolo 24
(Trasferimenti al fondo di dotazione della gestione speciale
di Finaosta S.p.A.. Revoca di autorizzazione)
1. L'autorizzazione di spesa disposta dal comma 1
dell'articolo 18 della l.r. 21/2003 per gli anni 2005 e 2006,
rispettivamente di euro 65.000.000 e di euro 20.500.000, è revocata
(obiettivo programmatico 2.capitolo 35620 parz.).
Articolo 25
(Interventi per la valorizzazione del Forte e del Borgo
medioevale di Bard)
1. Per gli interventi da effettuarsi tramite la gestione
speciale della Finaosta S.p.A., di cui all'articolo 5 della l.r.
16/1982, come modificato dall'articolo 4 della legge regionale 16
agosto 1994, n. 46, è autorizzata, per il triennio 2005/2007, la
spesa di euro 8.900.000, di cui euro 2.500.000 per l'anno 2005,
euro 3.400.000 per l'anno 2006 ed euro 3.000.000 per l'anno 2007
(obiettivo programmatico 2.capitolo 35620 parz.).
Articolo 26
(Casino de la Vallée S.p.A.. Legge regionale 30 novembre
2001, n. 36)
1. È autorizzata la riduzione del capitale sociale della
Casino de la Vallée S.p.A. per la copertura delle perdite accertate
alla data del 31 dicembre 2004 e la successiva ricostituzione del
capitale sociale fino ad euro 5.000.000.
2. La Giunta regionale è autorizzata, per l'anno 2005, a
sottoscrivere gli aumenti del capitale sociale sino alla
concorrenza di euro 4.950.000 (obiettivo programmatico 2.capitolo
35857).
Articolo 27
(Concessione di contributi in conto interessi. Autorizzazioni
di limiti di impegno)
1. Il limite di impegno, della durata massima di dieci anni,
previsto dalla legge regionale 31 maggio 1983, n. 35 (Sviluppo
della meccanizzazione forestale e delle strutture produttive per la
prima lavorazione del legno), è autorizzato, per l'anno 2005, in
euro 4.000 (obiettivo programmatico 2.capitolo 38600
parz.).
2. Il limite di impegno, della durata massima di quindici
anni, previsto dalla legge regionale 31 marzo 2003, n. 6
(Interventi regionali per lo sviluppo delle imprese industriali e
artigiane), è autorizzato, per l'anno 2005, in euro 101.556
(obiettivo programmatico 2.capitolo 35750 parz.).
3. Il limite di impegno, della durata massima di quindici
anni, previsto dalla l.r. 6/2003, è autorizzato, per l'anno 2005,
in euro 107.138 (obiettivo programmatico 2.capitolo 47590
parz.).
4. Il limite di impegno, della durata massima di dieci anni,
previsto dalla legge regionale 15 gennaio 1997, n. 1 (Norme per il
recupero e la valorizzazione dei prodotti forestali di scarto e dei
rifiuti lignei), è autorizzato, per l'anno 2005, in euro 55.000
(obiettivo programmatico 2.2.2.15, capitolo 48830 parz.).
5. Il limite di impegno, della durata massima di quindici
anni, previsto dalla legge regionale 8 giugno 2004, n. 7
(Interventi regionali a sostegno delle imprese artigiane ed
industriali operanti nel settore della trasformazione dei prodotti
agricoli), è autorizzato, per l'anno 2005, in euro 27.000
(obiettivo programmatico 2.capitolo 35805, e obiettivo
programmatico 2.capitolo 47645).
CAPO VI
INTERVENTI IN MATERIA DI ASSETTO DEL TERRITORIO E TUTELA
DELL'AMBIENTE
Articolo 28
(Fondo per il finanziamento delle opere di rilevante
interesse regionale)
1. Per l'attuazione del Capo II della l.r. 21/2004, è
autorizzata, per il triennio 2005/2007, la spesa complessiva di
euro 18.500.000, di cui euro 1.500.000 per l'anno 2005, euro
5.000.000 per l'anno 2006 ed euro 12.000.000 per l'anno 2007
(obiettivo programmatico 2.capitolo 51845).
Articolo 29
(Conferenza transfrontaliera Mont Blanc. Modificazione della
legge regionale 2 maggio 1995, n. 13)
1. Dopo il comma 1 dell'articolo 1 della legge regionale 2
maggio 1995, n. 13 (Realizzazione o recupero funzionale di
strutture afferenti ad aree naturali protette e a Espace Mont
Blanc), è aggiunto il seguente:
"1bis. La Regione attua, altresì, ogni iniziativa utile al
conseguimento delle finalità concordate in seno alla Conferenza
transfrontaliera Mont Blanc, con particolare riguardo alle seguenti
iniziative:
a) promozione ed attuazione di programmi e di progetti di
valorizzazione del territorio, di riqualificazione ambientale e di
sviluppo sostenibile;
b) promozione ed effettuazione di indagini, ricerche, studi
ed altre iniziative a carattere scientifico, tecnico e culturale,
anche mediante incarichi esterni;
c) organizzazione o partecipazione a convegni, seminari,
esposizioni e manifestazioni;
d) realizzazione e diffusione di pubblicazioni, materiale
informativo e divulgativo su tematiche di interesse
ambientale;
e) coordinamento, assistenza tecnica e segretariato a
sostegno della partecipazione regionale alla Conferenza
transfrontaliera.".
2. La spesa per il triennio 2005/2007 è autorizzata in
complessivi euro 360.000, di cui euro 120.000 per ogni anno
(obiettivo programmatico 2.capitolo 67386).
Articolo 30
(Agenzia regionale per la protezione dell'ambiente -
ARPA)
1. Il trasferimento annuale all'Agenzia regionale per la
protezione dell'ambiente (ARPA), istituita con legge regionale 4
settembre 1995, n. 41 (Istituzione dell'Agenzia regionale per la
protezione dell'ambiente (ARPA) e creazione, nell'ambito dell'Unità
sanitaria locale della Valle d'Aosta, del Dipartimento di
prevenzione e dell'Unità operativa di microbiologia), è
autorizzato, per l'anno 2005, in euro 4.500.000 (obiettivo
programmatico 2.capitolo 67380).
2. L'autorizzazione di spesa disposta dall'articolo 15, comma
2, della l.r. 21/2003, è prorogata all'esercizio finanziario 2007
ed è determinata in euro 460.000 (obiettivo programmatico 2.2.1.09.
- capitolo 67382).
Articolo 31
(Parco naturale del Mont Avic. Leggi regionali 7 aprile 1992,
n. 18, e 10 agosto 2004, n. 16)
1. L'autorizzazione di spesa per la realizzazione delle
infrastrutture tecniche per il Parco regionale del Mont Avic, di
cui alla legge regionale 7 aprile 1992, n. 18 (Finanziamento dei
lavori di costruzione di infrastrutture di servizio per il Parco
del Monte Avic), è determinata, per il triennio 2005/2007, in euro
9.000.000, di cui euro 3.300.000 per l'anno 2005, euro 3.350.000
per l'anno 2006 ed euro 2.350.000 per l'anno 2007 (obiettivo
programmatico 2.2.1.08. - capitolo 50150).
2. La Giunta regionale è autorizzata a contrarre mutui
passivi nella medesima misura e per il medesimo periodo di cui al
comma 1 (capitolo 11175).
3. Il trasferimento annuale all'ente gestore per il
funzionamento del Parco naturale del Monte Avic è autorizzato, per
l'anno 2005, in euro 1.200.000 (obiettivo programmatico 2.capitolo
67300).
Articolo 32
(Interventi di delocalizzazione degli edifici a rischio
idrogeologico. Legge regionale 24 giugno 2002, n. 11)
1. L'autorizzazione di spesa disposta dall'articolo 26 della
legge regionale 24 giugno 2002, n. 11 (Disciplina degli interventi
e degli strumenti diretti alla delocalizzazione degli immobili siti
in zone a rischio idrogeologico), è determinata, per il triennio
2005/2007, in euro 1.500.000, di cui 500.000 per ogni anno
(obiettivo programmatico 2.capitolo 38100).
Articolo 33
(Disposizioni in materia di gestione della fauna selvatica.
Modificazioni all'articolo 39 della legge regionale 27 agosto 1994,
n. 64)
1. Il comma 4 dell'articolo 39 della legge regionale 27
agosto 1994, n. 64 (Norme per la tutela e la gestione della fauna
selvatica e per la disciplina dell'attività venatoria), è
sostituito dal seguente:
"4. La tassa di concessione regionale non è dovuta
se:
a) la caccia non è esercitata durante l'intero anno cui la
tassa si riferisce;
b) la caccia è esercitata esclusivamente fuori del territorio
regionale;
c) la caccia è esercitata sul territorio regionale
esclusivamente nei confronti di esemplari di avifauna di specie
cacciabili responsabili di alterazioni dell'equilibrio naturale, di
danni alle produzioni agro-forestali o di problematiche di ordine
sanitario, individuate, di anno in anno, dalla Giunta regionale con
propria deliberazione.".
2. Il comma 5 dell'articolo 39 della l.r. 64/1994, come
sostituito dall'articolo 33, comma 1, della l.r. 38/2001, è
sostituito dal seguente:
"5. Il pagamento della tassa di concessione regionale è
effettuato, entro il 31 marzo, mediante versamento del relativo
importo sul conto corrente postale intestato all'Amministrazione
regionale della Valle d'Aosta, specificando sul retro la causale
del versamento.".
3. Al comma 5bis dell'articolo 39 della l.r. 64/1994,
introdotto dall'articolo 33, comma 2, della l.r. 38/2001, le parole
"della rata a titolo di acconto" sono sostituite dalle seguenti
"della tassa di concessione regionale".
4. Al comma 5ter dell'articolo 39 della l.r. 64/1994,
introdotto dall'articolo 33, comma 3, della l.r. 38/2001, le parole
"della rata a titolo di acconto, entro il 31 luglio," sono
sostituite dalle seguenti "della tassa di concessione
regionale".
5. L'autorizzazione di spesa per l'anno 2005 è determinata in
euro 168.000 (obiettivo programmatico 2.capitolo 40460) ed è
collegata all'autorizzazione di entrata ai sensi degli articoli 15
e 39 della l.r. 64/1994 (capitolo 255).
CAPO VII
INTERVENTI PER LO SVILUPPO ECONOMICO
Articolo 34
(Disposizioni in materia di razionalizzazione,
diversificazione e risparmio di fonti energetiche)
1. L'applicazione della legge regionale 24 dicembre 1996, n.
44 (Concessione di contributi regionali per l'incentivazione
dell'utilizzo del gas metano), è prorogata al 31 dicembre
2007.
2. L'autorizzazione di spesa per l'applicazione della l.r.
44/1996 è determinata, per il triennio 2005/2007, in euro 700.000,
di cui euro 300.000 per l'anno 2005 ed annui euro 200.000 per gli
anni 2006 e 2007 (obiettivo programmatico 2.capitolo
33751).
Articolo 35
(Autorizzazione di spesa, limitatamente all'anno 2005, per
l'avviamento della Camera valdostana delle imprese e delle
professioni - Chambre valdôtaine des entreprises et des activités
libérales. Legge regionale 20 maggio 2002, n. 7)
1. La Regione provvede direttamente, per l'anno 2005, alle
spese necessarie all'avviamento della Camera valdostana delle
imprese e delle professioni - Chambre valdôtaine des entreprises et
des activités libérales, istituita ai sensi dell'articolo 1 della
legge regionale 20 maggio 2002, n. 7 (Riordino dei servizi camerali
della Valle d'Aosta), qualora il Consiglio della Chambre non
deliberi il bilancio preventivo o non disponga delle strutture
necessarie al proprio funzionamento. Le spese di cui al presente
comma sono sostenute previa richiesta del Presidente della
Chambre.
2. La gestione diretta da parte della Regione delle spese cui
al comma 1 è interrotta, su richiesta del Presidente della Chambre,
nel momento in cui la stessa è in grado di provvedere in modo
autonomo al proprio funzionamento; in tal caso, la Regione eroga il
finanziamento annuale di cui all'articolo 12, comma 3, della l.r.
7/2002, autorizzato per l'anno 2005 in euro 400.000, decurtando
dallo stesso le spese già sostenute nel corso della gestione
diretta (obiettivo programmatico 2.1.2. - capitolo 20080).
3. La Giunta regionale, per l'applicazione del presente
articolo, è autorizzata ad apportare con propria deliberazione, su
proposta dell'assessore regionale competente in materia di
bilancio, le occorrenti variazioni di bilancio e, nell'ambito delle
finalità della norma stessa, variazioni tra i capitoli 20080, 20085
(obiettivo programmaticoIstituzioni diverse) e 21845 (obiettivo
programmatico 2.Consulenze e incarichi).
Articolo 36
(Interventi di realizzazione di infrastrutture ricreativo -
sportive. Legge regionale 7 agosto 1986, n. 45)
1. L'autorizzazione di spesa per la realizzazione di
infrastrutture ricreativo - sportive di cui alla legge regionale 7
agosto 1986, n. 45 (Interventi per la realizzazione di
infrastrutture ricreativo - sportive), è determinata, per il
triennio 2005/2007, in euro 3.000.000, di cui euro 500.000 per
l'anno 2005, euro 1.500.000 per l'anno 2006 ed euro 1.000.000 per
l'anno 2007 (obiettivo programmatico 2.capitolo 64821).
2. La Giunta regionale è autorizzata a contrarre mutui
passivi nella medesima misura e per il medesimo periodo di cui al
comma 1 (capitolo 11165).
Articolo 37
(Contributo straordinario all'Aero Club Valle
d'Aosta)
1. La Giunta regionale è autorizzata ad erogare un contributo
straordinario a favore dell'Aero Club Valle d'Aosta a titolo di
concorso nelle spese finalizzate all'acquisto di beni funzionali
allo svolgimento delle attività istituzionali dell'ente.
2. Il contributo è concesso fino ad un massimo del 90 per
cento della spesa ammissibile, su presentazione di apposita domanda
alla struttura competente, corredata di idonea documentazione di
spesa relativa all'investimento effettuato.
3. La spesa per il triennio 2005/2007 è autorizzata in
complessivi euro 150.000, di cui euro 50.000 per ogni anno
(obiettivo programmatico 2.capitolo 66575).
CAPO VIII
INTERVENTI PER LA PROMOZIONE SOCIALE
Articolo 38
(Interventi in materia di pubblica istruzione)
1. Per l'attuazione delle funzioni amministrative in materia
scolastica a favore di studenti universitari, previste
dall'articolo 23 del decreto del Presidente della Repubblica 22
febbraio 1982, n. 182 (Norme di attuazione dello statuto speciale
della regione Valle d'Aosta per la estensione alla regione delle
disposizioni del D.P.R. 24 luglio 1977, n. 616 e della normativa
relativa agli enti soppressi con l'articolo 1- bis del D.L. 18
agosto 1978, n. 481, convertito nella L. 21 ottobre 1978, n. 641),
ed in applicazione dell'articolo 3 della legge 2 dicembre 1991, n.
390 (Norme sul diritto agli studi universitari), sono autorizzate
le seguenti spese:
a) per il concorso nel pagamento dei buoni mensa a favore
degli studenti frequentanti i corsi attivati dall'Università della
Valle d'Aosta - Université de la Vallée d'Aoste e i corsi della
terza facoltà di ingegneria dell'informazione del Politecnico di
Torino con sede ad Aosta, la spesa di euro 144.000 per l'anno 2005,
di euro 166.000 per l'anno 2006 ed euro 166.000 per l'anno 2007
(obiettivo programmatico 2.capitolo 55560 parz.);
b) per l'assegnazione di benefici economici (assegni di
studio e contributo affitto) a favore degli studenti non residenti
nella regione e frequentanti i corsi attivati dall'Università della
Valle d'Aosta - Université de la Vallée d'Aoste e i corsi della
terza facoltà di ingegneria dell'informazione del Politecnico di
Torino con sede ad Aosta, i cui bandi sono emanati ai sensi della
legge regionale 14 giugno 1989, n. 30 (Interventi della Regione per
l'attuazione del diritto allo studio nell'ambito universitario), la
spesa di annui euro 30.000 per gli anni 2005, 2006 e 2007
(obiettivo programmatico 2.capitolo 55560 parz.).
Articolo 39
(Corsi per favorire il completamento dell'obbligo scolastico
e corsi di lingue. Modificazione della legge regionale 20 agosto
1993, n. 68)
1. Il comma 1 dell'articolo 20 della legge regionale 20
agosto 1993, n. 68 (Interventi regionali in materia di diritto allo
studio), è sostituito dal seguente:
"1. Possono essere concessi finanziamenti annuali,
compatibilmente con le disponibilità del pertinente stanziamento
del capitolo del bilancio, a favore del Centro di documentazione
del Comitato sindacale unitario di Aosta, per:
a) il funzionamento dei corsi sperimentali di scuola media
per lavoratori e dei corsi di alfabetizzazione;
b) lo svolgimento dei corsi monografici per adulti;
c) la gestione dei corsi di lingue per lavoratori
stranieri.".
2. L'autorizzazione di spesa per il triennio 2005/2007 è
determinata in complessivi euro 62.100, di cui annui euro 20.700
per gli anni 2005, 2006 e 2007 (obiettivo programmatico 2.capitolo
56680 parz.).
Articolo 40
(Tutela e censimento del patrimonio storico di architettura
minore.
Ulteriore proroga del termine di cui all'articolo 5
della legge regionale 1° luglio 1991, n. 21)
1. Il termine di dieci anni di cui all'articolo 5, comma 1,
della legge regionale 1° luglio 1991, n. 21 (Tutela e censimento
del patrimonio storico di architettura minore in Valle d'Aosta), da
ultimo prorogato dall'articolo 41 della l.r. 21/2003, è
ulteriormente prorogato di tre anni.
2. La spesa per il triennio 2005/2007 è autorizzata in
complessivi euro 330.000, di cui euro 110.000 per ogni anno
(obiettivo programmatico 2.capitolo 66100).
CAPO IX
DISPOSIZIONI FINALI
Articolo 41
(Determinazione di autorizzazioni di spesa recate da leggi
regionali)
1. Le autorizzazioni di spesa recate dalle leggi regionali
indicate nell'allegato B e dalle leggi regionali modificative delle
stesse sono determinate, ai sensi dell'articolo 19 della l.r.
90/1989, nelle misure indicate nello stesso allegato B.
Articolo 42
(Disposizioni finanziarie)
1. Le spese autorizzate dalla presente legge trovano
copertura nelle risorse iscritte nello stato di previsione
dell'entrata del bilancio di previsione 2005 e pluriennale
2005/2007.
Articolo 43
(Dichiarazione d'urgenza)
1. La presente legge è dichiarata urgente ai sensi
dell'articolo 31, comma terzo, dello Statuto speciale per la Valle
d'Aosta ed entrerà in vigore il giorno successivo a quello della
sua pubblicazione nel Bollettino ufficiale della Regione.
Allegati
(omissis)
Presidente - Ricordo che questo disegno di legge ha avuto il
parere della II Commissione all'unanimità con presentazione degli
emendamenti, inoltre ha avuto il parere favorevole del "CELVA".
Articolo 1. La parola alla Consigliera Squarzino Secondina.
Squarzino (Arc-VA) - Vorrei che fosse chiaro che la sottoscritta
non ha partecipato alla votazione del bilancio in II Commissione,
per questo c'è il voto all'unanimità, e... per quali motivi? Non
perché non abbia ascoltato con attenzione i vari assessori o quelli
che sono intervenuti, non perché sia stata assente alle riunioni o
non abbia avuto risposta alle domande fatte, ma perché mancava un
documento importantissimo per l'iscrizione all'ordine del giorno in
Consiglio di questo atto importante: mancava il parere del
"CELVA"!
Avevo dichiarato la mia disponibilità a partecipare a un'altra
riunione della commissione, convocata in modo urgente, in cui preso
atto del parere del "CELVA", la commissione esprimeva le sua
valutazioni sul bilancio. Questo non è stato accettato dalla
commissione, ed io, rispettando il mio senso della legalità, mi
sono rifiutata di partecipare ad una votazione che ritenevo
perlomeno inopportuna. Per questo motivo risulta il voto
all'unanimità, non vorrei che il Governo pensasse che tutte le
forze presenti in quella commissione fossero favorevoli al
bilancio.
Presidente - La parola al Consigliere Frassy.
Frassy (CdL) - Per quanto riguarda l'articolo 1 esprimiamo un
giudizio positivo, nel senso che quando si tratta di eliminare dei
tributi, soprattutto se sono tributi che portano più oneri che
introiti, non possiamo che condividere questo tipo di impostazione
finanziaria.
Abbiamo letto la relazione tecnica in accompagnamento al
provvedimento di legge che stiamo esaminando, dalla quale sembra di
capire che questa tassa fosse difficilmente controllabile e che
fosse riscossa insieme a quella sui rifiuti solidi urbani. Ci
sembra di capire che fosse riscossa nei confronti dei soggetti
tenuti al pagamento della tassa dei rifiuti e che fosse riscossa
tramite le esazioni comunali. Saremo forse particolarmente
distratti, ma non ci sembra di avere memoria nell'ambito della
tariffa sui rifiuti, che facesse riferimento a questo genere di
tributo, perciò condividiamo l'abrogazione di questa tassa, ma
vorremmo capire se era mai stata praticata e di conseguenza qual
era il gettito che c'era nei bilanci passati.
Presidente - La parola al Consigliere Stacchetti.
Stacchetti (SA) - Siamo in sintonia con quanto detto dal
collega, in quanto riteniamo una tassa iniqua che più che produrre
profitto produce deficit.
Presidente - La parola all'Assessore al bilancio, finanze,
programmazione e partecipazioni regionali, Marguerettaz.
Marguerettaz (UV) - In risposta al Consigliere Frassy, abbiamo
avuto modo di approfondire l'argomento in commissione e il provento
di questa tassa era quantificabile grosso modo in 80mila euro;
siccome da questo punto di vista i soggetti che sono assoggettati a
questa tassa e alla "TARSU" sono gli stessi, volendo i Comuni
possono provvedere ad un'azione sulla "TARSU" per introitare
l'importo equivalente. In compenso, tutte le attività di
accertamento di questa tassa che è conglobata con tutto il resto è
di difficile gestione, sia per i Comuni sia per la Regione, quindi
dal punto di vista tecnico il confronto con gli uffici delle
entrate ha portato a questa determinazione.
Presidente - La parola al Consigliere Frassy.
Frassy (CdL) - Ribadiamo il giudizio positivo su questo
articolo, confermiamo però una perplessità alla luce della
spiegazione dell'Assessore.
Il concetto di "conglobamento" è un concetto di difficile
individuazione; non vorremmo che, al di là dell'esercizio di tipo
legislativo al quale ci sottoponiamo abolendo questa tassa, non
cambiasse nulla rispetto all'utenza finale, cioè rispetto al
cittadino che doveva corrispondere la tassa. Perché diciamo questo?
Perché ha confermato che non era individuata una tassa in quanto
tale, perché era conglobata nella tassa che le amministrazioni
comunali riscuotevano e riscuotono per il ritiro dei rifiuti
urbani. Visto che questa tassa è calcolata in base ad una serie di
parametri nazionali che obbligano a dare determinate coperture e se
non vado a ricordare male, siamo ormai prossimi all'obbligo di
coprire al 100% il costo di servizio dei ritiri solidi urbani,
vorremmo avere la certezza che a seguito di questa abolizione ci
sia un decremento della tassa che i comuni riscuotono, perché nel
momento in cui veniva conglobata ci sfugge quale sia lo strumento
tecnico finanziario per far sì che dal 1° gennaio 2005 questo
conglobamento abbia evidenza. Quando si parla di "conglobamento",
si parla di qualcosa che non è percepibile, allora il senso della
nostra preoccupazione è che va bene l'abolizione, ma com'è che
viene evidenziata questa situazione?
Presidente - Pongo in votazione l'articolo 1:
Consiglieri presenti e votanti: 27
Favorevoli: 24
Contrari: 3
Il Consiglio approva.
Presidente - Articolo 2. La parola al Consigliere Riccarand.
Riccarand (Arc-VA) - Per una spiegazione di carattere tecnico,
nel senso che questo articolo 2 conferma la disponibilità fino a 60
milioni di euro sul fondo di dotazione della gestione speciale
della "Finaosta" ai fini del rifacimento delle funivie del Monte
Bianco. Siccome queste disponibilità erano già state assegnate e
attribuite, la domanda è come mai viene introdotta questa ulteriore
affermazione su una destinazione che già esiste, perché è già stato
assegnato al fondo di dotazione questo importo.
Presidente - Sempre sull'articolo 2, la parola al Consigliere
Viérin Marco.
Viérin M. (SA) - Credo che uno dei motivi sia il fatto che nella
passata finanziaria i 65 milioni di euro siano stati previsti con
finanziamento a mutuo, credo di aver capito così andando a vedermi
le cose indietro. Nella passata finanziaria, articolo 18, comma 2,
parrebbe che siano stati - con la precisazione nella finanziaria -
previsti a mutuo, quindi credo che qui sia stato deciso di non
farlo più con investimento a mutuo e siano state messe le risorse
proprie, però poi si collega con l'articolo 3, dove si fa un
investimento di 30 milioni di euro. Se è così, c'è qualcosa che va
chiarito, perché avremmo avuto delle risorse in "Finaosta" di una
certa rilevanza.
Presidente - La parola all'Assessore al bilancio, finanze,
programmazione e partecipazioni regionali, Marguerettaz.
Marguerettaz (UV) - Non sono sicuro di aver capito bene i due
interventi, ma l'investimento che era stato introdotto l'anno
scorso prevedeva un finanziamento con un mutuo, quest'anno
all'interno del fondo in gestione speciale vi era capienza tale da
poter finanziare questo tipo di investimento con il fondo in
gestione speciale, quindi se vi era capienza all'interno dei fondi
in gestione speciale, che sono allocati presso "Finaosta", ci
sembrava inutile ricorrere al capitale di terzi per fare questo
investimento. Ecco che l'articolo 2 va in questa direzione.
Presidente - La parola al Consigliere Viérin Marco, per
dichiarazione di voto.
Viérin M. (SA) - Solo per dire che il nostro gruppo si asterrà
su questo articolo per un motivo tecnico e uno di sostanza, perché
sulla necessità di fare questa opera concordiamo appieno, abbiamo
sempre avuto delle perplessità sulla località di partenza di questo
impianto. Per coerenza ci asterremo, sia da un punto di vista
tecnico che amministrativo.
Sul discorso tecnico l'Assessore ha confermato la mia titubanza,
nel senso che l'anno passato erano lì perché si prevedeva di
introitarli come mutuo per finanziare l'opera, ci sono state delle
risorse in più in questo fondo di "Finaosta", si è deciso di non
fare più questo intervento con mutuo ma con soldi di "Finaosta" in
gestione speciale. Qui si collega però l'articolo 3, dove sempre
dallo stesso fondo si fanno tornare 30 milioni di euro alle casse
della Regione; l'operazione è corretta, nel senso che non lasciamo
dei soldi in giacenza presso "Finaosta", anche perché probabilmente
lo sono stati per troppo tempo, perché 90 milioni di euro giacenti
a "Finaosta"... o non si sono fatte alcune opere previste, oppure
c'è stato in passato qualche svista dal punto di vista
tecnico-finanziario, anche perché i soldi che "Finaosta" gestisce
per noi ci costano 0,50 per la gestione dei fondi che stanno lì,
quindi il ragionamento... è chiaro che "Finaosta" è di proprietà
pubblica, ma c'è anche un 25% che è privato.
Presidente - Sempre sull'articolo 2, la parola alla Consigliera
Squarzino Secondina.
Squarzino (Arc-VA) - Per una richiesta di informazione. Vorrei
essere sicura di aver capito bene per quel che riguarda le funivie
del Monte Bianco: c'è un capitolo specifico nel bilancio per
questo? Su questo capitolo avremmo a disposizione soldi stanziati
l'anno scorso di 32 milioni più 34,5 e quest'anno 60... in tutto
126 milioni di euro? Non è così. Allora, se non è così, la prego di
dirmi qual è il capitolo e quante risorse sono disponibili oggi e
se sono previste risorse per il triennio.
Presidente - La parola all'Assessore al bilancio, finanze,
programmazione e partecipazioni regionali, Marguerettaz.
Marguerettaz (UV) - Qui vedo che abbiamo degli imbarazzi
reciproci, nel senso che abbiamo dei dubbi se ci capiamo a
vicenda.
Credo che ci sia un equivoco, il primo è quello presentato dal
collega Viérin, che confonde, da un lato, la previsione in bilancio
di fondi da destinare a "Finaosta" e una liquidità giacente presso
"Finaosta", nel senso che i due importi indicati dalla collega
Squarzino, i 30 milioni e i 34, nessuno li ha mai versati, quindi
non c'è nessuna liquidità giacente in "Finaosta".
Dal punto di vista dell'opera evidentemente nel momento in cui
viene eseguita con dei fondi in gestione speciale, non la troverà
più in bilancio, perché "Finaosta" con i fondi in gestione speciale
provvede a fare l'opera, esattamente come nel bilancio non troverà
se non in un'altra dimensione, quella del patrimonio, le quote di
proprietà di "Finaosta" e di tutte le società partecipate. Quelle
sono rappresentate dal conto della gestione del fondo in gestione
speciale, quindi a fronte di questo tipo di scelta lei nel bilancio
non troverà nulla, quei 120 milioni non sono un qualcosa che ha un
significato. Poi si collega all'articolo 3, anche qui, idem: erano
trasferimenti previsti nel senso che vi era una previsione, cosa
diversa è il trasferimento della liquidità. Per avere la
determinazione della liquidità presso "Finaosta", è sufficiente
prendere il bilancio di "Finaosta" e lì si individueranno tutte le
attività conseguenti alla gestione speciale.
Voglio anche tranquillizzarla sull'altro aspetto, sull'utilizzo
della liquidità; dal punto di vista della remunerazione della
liquidità, che comunque esiste accumulata negli anni, gli interessi
conseguenti al fondo in gestione speciale vanno ad incrementare
esclusivamente il fondo in gestione speciale, quindi escludendo
questi interessi dal dividendo che va a beneficio dei soci privati
che fanno parte della compagine sociale di "Finaosta". Per darle un
ulteriore esempio, le quote di partecipazione di "Finaosta" che
detiene in gestione speciale nella "CVA", qualora la "Finaosta"
deliberi in sede assembleare di "CVA" l'erogazione dei dividendi,
quei dividendi andrebbero esclusivamente ad incrementare il fondo
in gestione speciale di stretta competenza dell'Amministrazione
regionale, quindi non ci sono questi incroci.
Presidente - Pongo in votazione l'articolo 2:
Consiglieri presenti: 31
Votanti: 25
Favorevoli: 22
Contrari: 3
Astenuti: 6 (Comé, Frassy, Lattanzi, Stacchetti, Tibaldi, Viérin
Marco)
Il Consiglio approva.
Presidente - Articolo 3. La parola al Consigliere Viérin
Marco.
Viérin M. (SA) - Qui - se ho capito bene la spiegazione che
l'Assessore ha appena fatto, volevo verificare il discorso dei 65
milioni - si dice: "la Giunta regionale è autorizzata a richiedere
a "Finaosta" il rimborso di 30 milioni"... questo significa che
devono ridarceli, quindi non è un'operazione di previsione.
La domanda che pongo è: sono delle opere che non sono state
eseguite da "Finaosta" in gestione speciale o c'è qualche altra
cosa? Non voglio con questo fare un'accusa a lei che ha fatto il
suo dovere di farli rientrare e non lasciarli in giacenza lì, che
fanno gli interessi di qualcuno, ma non della Regione.
Presidente - La parola all'Assessore al bilancio, finanze,
programmazione e partecipazioni regionali, Marguerettaz.
Marguerettaz (UV) - Per intenderci, nel momento in cui vi sono
degli impegni in bilancio e questi vengono approvati dal Consiglio,
quelli sono dei debiti che l'Amministrazione regionale ha nei
confronti del fondo in gestione speciale. Nel momento in cui si
delibera il rientro, ci può essere una compensazione. Dal punto di
vista pratico il rientro di 30 milioni può essere il frutto di una
gestione, perché negli anni che furono le attività in gestione
speciale hanno fatto maturare delle remunerazioni che via via hanno
incrementato il fondo stesso.
L'operazione può essere condivisa o meno, ma è decisamente
trasparente, vi è una disponibilità che può essere di crediti o una
disponibilità liquida nei confronti della gestione speciale, vi è
la necessità di utilizzarli all'interno del bilancio regionale, si
chiede di fare un provvedimento che è esattamente opposto a quelli
che abbiamo fatto lo scorso anno, dove abbiamo attribuito delle
risorse.
Presidente - Sempre sull'articolo 3, la parola al Consigliere
Riccarand.
Riccarand (Arc-VA) - Mi sembrava di aver capito prima la
spiegazione sull'articolo 2, ma adesso temo di non aver più capito,
perché se lei prima ci dice: "l'intervento sulle funivie non lo
facciamo più sui capitoli con un mutuo della Regione, ma diamo al
fondo speciale della "Finaosta"" e lo dichiariamo, quindi ci
impegniamo a trasferire questi finanziamenti... questo è chiaro. Ma
se lei mi dice: "adesso recuperiamo 30 milioni di euro, questo
recupero è legato a un intervento che era stato deciso e che non
era stato realizzato", altrimenti non si spiega come un
riequilibrio. Bisognerebbe capire qual è l'intervento per cui sono
stati assegnati nella competenza questi fondi e quale intervento è
venuto meno, per cui recuperiamo questi fondi.
Presidente - La parola all'Assessore al bilancio, finanze,
programmazione e partecipazioni regionali, Marguerettaz.
Marguerettaz (UV) - L'articolo 2 non prevede alcun
trasferimento, dice solo che l'intervento previsto nella
finanziaria dello scorso anno a regia regionale, finanziato con
mutuo, venga effettuato da "Finaosta" a valersi sul fondo in
gestione speciale. Il fondo in gestione speciale è rappresentato da
tutti quelli impegni che nel tempo la Regione ha assunto e nel
tempo ha fatto i trasferimenti. Quelli dell'anno scorso - per
intenderci -, gli impegni di trasferimento nel fondo in gestione
speciale 30 e 34, vi ho detto che non sono stati effettuati dal
punto di vista della cassa, ma non con questo è venuto meno
l'impegno a trasferirli, quindi sono degli impegni assunti. Se
nulla ci fosse stato in questa finanziaria, nel tempo si sarebbe
completato il trasferimento, indipendentemente dalle funivie del
Monte Bianco.
Nel momento in cui invece proponiamo l'articolo 3, proponiamo
un'operazione esattamente opposta, cioè un'operazione di recupero
di previsioni di finanziamento del fondo in gestione speciale. Se
il trasferimento non fosse stato liquidato, l'operazione si
compenserebbe con quella precedente non eseguita: ecco perché
l'aspetto della liquidità è uno, l'aspetto della competenza è un
altro.
I trasferimenti nel fondo in gestione speciale - come lei ben sa
- hanno una serie di possibilità. L'anno scorso avevamo allo studio
due o tre interventi che poi non si sono concretizzati, ecco perché
non c'è stato questo sforzo di rendere liquide queste somme e
disponibili alla gestione speciale; abbiamo individuato questo che
è sempre un investimento sul sistema produttivo, nelle funivie, e
verificata l'eccedenza abbiamo diminuito questa previsione di
trasferimento facendo un'operazione esattamente contrapposta,
facendo rientrare 30 milioni.
Presidente - Pongo in votazione l'articolo 3:
Consiglieri presenti: 31
Votanti: 23
Favorevoli: 20
Contrari: 3
Astenuti: 8 (Comé, Frassy, Lattanzi, Lavoyer, Salzone,
Stacchetti, Tibaldi, Viérin Marco)
Il Consiglio approva.
Presidente - Articolo 4. La parola al Consigliere Frassy.
Frassy (CdL) - Abbiamo capito il senso di questo articolo che
demanda alla Giunta la possibilità di fare ulteriori variazioni di
bilancio con atto amministrativo, ma le parti che vengono inserite,
mi riferisco in particolare alla lett. c) dove si fa riferimento
alle strutture scolastiche, di conseguenza si dà evidenza che non
rientrano nei beni patrimoniali, allora vorremmo capire cosa
comprendono i beni patrimoniali. Se non ci sono le strutture
scolastiche, quelle sanitarie, quelle sportive, i beni a
destinazione produttiva e quant'altro... dove rientrano? Ossia: al
di fuori dei beni patrimoniali, rimanevano solo le strutture
scolastiche o ci sono altri beni che non sono interessati da questa
tipologia di variazione amministrativa del bilancio?
Presidente - La parola all'Assessore al bilancio, finanze,
programmazione e partecipazioni regionali, Marguerettaz.
Marguerettaz (UV) - Dal punto di vista tecnico la lett. a)
indica i beni destinati ad uffici, la lett. b) i beni patrimoniali
non destinati ad uffici, la lett. c) le attività scolastiche:
questa è una richiesta che proviene dai Lavori pubblici, per poter
coordinare all'interno di questi tre obiettivi gli interventi in
modo più diretto ed efficace.
Presidente - La parola al Consigliere Frassy.
Frassy (CdL) - Ho capito la sua risposta, ma lei non ha capito
la mia domanda, nel senso che nel funzionamento dei servizi si
intendono i beni destinati ad uffici, uffici istituzionali,
perfetto! Nei beni patrimoniali, fino a ieri l'altro, pensavamo ci
fossero tutti gli altri beni; le scuole sono separate, perfetto, ma
le strutture sanitarie - poiché ci sono strutture sanitarie che
fanno riferimento all'assessorato e non all'USL -, le strutture
sportive, i beni a destinazione produttiva - pensiamo agli
insediamenti ad uso industriale ed artigianale - sono inseriti o no
nei beni patrimoniali? E se così non fosse, qual è la motivazione
che ha portato all'esigenza di affrontare solo le problematiche
delle strutture scolastiche e non di queste altre strutture che ho
citato, ma le ho citate senza sapere se siano incluse o meno nei
beni patrimoniali. Tra l'altro c'è una legge regionale recente in
cui veniva individuato l'obbligo in capo all'Amministrazione
regionale di andare a classificare i beni patrimoniali; la domanda
è: se c'è una correlazione legislativa fra quella norma regionale,
la classificazione che state facendo come Giunta a stralcio e
questa previsione.
In sintesi, tutto ciò che non è indicato nei beni patrimoniali
della lett. b) sono solo le strutture scolastiche indicate in lett.
c) o ci sono altri beni che non sono né in c) né in b) e che non so
per quale motivo non considerate?
Presidente - La parola all'Assessore al bilancio, finanze,
programmazione e partecipazioni regionali, Marguerettaz.
Marguerettaz (UV) - Il collega Frassy rappresenta una
classificazione degli immobili che nulla ha a che fare con questi
obiettivi programmatici. La classificazione che viene enunciata
porta gli immobili di proprietà regionale ad essere distinti in tre
categorie: demanio, patrimonio disponibile, patrimonio
indisponibile, quindi è una classificazione che - come lei ha modo
di vedere - stiamo progressivamente facendo e dando indicazione ai
vari assessorati. Qui stiamo parlando di obiettivi e nell'ambito di
questi obiettivi per intenderci, abbiamo il capitolo 35020, spese
di sistemazione, che è nell'obiettivo 2.1.4.01, integrazione,
modifica, manutenzione dello stabilimento maturazione fontina di
Pollein: questo è nella tipologia "B", per cui abbiamo gli uffici
per lo svolgimento di attività istituzionali che sono al punto 1,
abbiamo in questa tipologia questi fabbricati e abbiamo le
istituzioni scolastiche che sono qui. Ricordo anche che per le
istituzioni scolastiche c'è un obbligo di intervenire per la
Regione...
(interruzione del Consigliere Frassy, fuori
microfono)
... tutto il resto è in "B", se di proprietà regionale mi pare
di sì. Nell'ambito delle tipologie abbiamo: uffici regionali,
scuole e tutti gli altri.
Presidente - Pongo in votazione l'articolo 4:
Consiglieri presenti: 31
Votanti: 29
Favorevoli: 20
Contrari: 9
Astenuti: 2 (Lavoyer, Salzone)
Il Consiglio approva.
Presidente - Articolo 5. La parola al Consigliere Frassy.
Frassy (CdL) - Questo articolo ripete la filosofia dell'articolo
che abbiamo votato. Se con difficoltà siamo riusciti a chiarire un
concetto di classificazione e dunque un concetto tecnico, perché
appurato che i beni patrimoniali rientrano tutti nella lett. b) di
questo articolo che abbiamo votato salvo la destinazione a servizi
istituzionali, lett. a), e istituzioni scolastiche, lett. c),
nell'articolo 5 vi fate delegare come Giunta ulteriori possibilità
di variazione con atto amministrativo al bilancio... su che cosa?
Su obiettivi programmatici, mediante riduzione di stanziamenti
aventi la stessa finalità dell'intervento da finanziare.
Ci sembra difficilmente gestibile questa procedura o meglio
facilmente eludibile, perché se la classificazione dell'articolo 4
è una codifica che cristallizza una certa situazione, andare a dire
- se la finalità è la stessa e scriverlo in legge - secondo una
valutazione che abbiamo dato, viene utilizzato in una legge
finanziaria, dunque in un meccanismo tecnico, un concetto che è
totalmente "atecnico", quello della "stessa finalità". La "stessa
finalità" non è un concetto finanziario, ma è un concetto di tipo
politico-amministrativo; di conseguenza, sommamente discrezionale e
su una materia come il bilancio sarebbe opportuno rimanere ancorati
a classificazioni di tipo tecnico.
Vorremmo capire quali sono i criteri, anche perché se lo
chiariamo stasera, nelle prossime variazioni di bilancio terremo a
mo' di atti preparatori la spiegazione che stasera lei vorrà
esternare, perché "stessa finalità", lei lo sa, si interpretano le
finalità e diventa difficile trovare un filo conduttore!
Presidente - La parola all'Assessore al bilancio, finanze,
programmazione e partecipazioni regionali, Marguerettaz.
Marguerettaz (UV) - All'interno del ragionamento fatto dal
collega Frassy sembra emergere una discrezionalità nell'ambito di
scelte fra un obiettivo e un altro... così non è! Questa non è una
discrezionalità, ma è un procedimento per dare una migliore
rendicontazione contabile e una procedura più diretta, la
possibilità di gestire con un obiettivo unico delle attività che
potrebbero essere indicate come attività comunitarie cofinanziate,
ad esempio ricerche e progetti nell'ambito di valorizzazioni di
scavi archeologici e, nel contempo, avere nel nostro bilancio degli
interventi diretti, dove all'interno delle attività di competenza
della Regione vengono stanziati dei fondi.
Con questa procedura faremmo un obiettivo unico, in modo da
poter gestire congiuntamente sia interventi diretti da parte
dell'Amministrazione regionale sia interventi comunitari
cofinanziati, e all'interno di questo obiettivo unico effettuare le
variazioni che in corso d'opera potrebbero emergere. La finalità
del progetto è unica... se quello è uno scavo archeologico, non si
può utilizzare quel fondo per fare valorizzazioni di aree umide
piuttosto che altro.
Presidente - La parola al Consigliere Frassy.
Frassy (CdL) - Su questo articolo manteniamo un giudizio
negativo.
Ci sembra di aver capito che questa finalità abbia un
riferimento tecnico che è il medesimo obiettivo, di conseguenza al
di fuori del medesimo obiettivo che lo si individua sul bilancio di
gestione c'è il vincolo di questo tipo di correlazione. Rimaniamo
perplessi sulla possibilità di evitare margini eccessivamente
discrezionali.
Presidente - Pongo in votazione l'articolo 5:
Consiglieri presenti: 32
Votanti: 29
Favorevoli: 23
Contrari: 6
Astenuti: 3 (Comé, Stacchetti, Viérin Marco)
Il Consiglio approva.
Presidente - Articolo 6. La parola al Consigliere Frassy.
Frassy (CdL) - Anche su questo articolo non possiamo esimerci
dal fare alcune riflessioni, che attingono alla esperienza di un
recente passato ed è l'esperienza di fine scorsa legislatura, la
cosiddetta "vicenda Maccari", nella quale abbiamo avuto modo di
vedere come un funzionario infedele avesse ampie possibilità di
giocarsi dei fondi, sia con liquidazione di provvedimenti che non
erano stati precedentemente oggetto di definizione, sia con
pagamenti contestati nelle stesse note della Segreteria di Giunta
come impropria utilizzazione di sanatorie, che in realtà non
erano.
Noi riteniamo che questo sia un aspetto importante, che potrebbe
essere condiviso come filosofia, ma dovrebbe rientrare in una
revisione più ampia di quella legge regionale n. 45/1995 sulla
quale, a più riprese, e da più tempo, ci sforziamo di chiedere a
voi dell'Esecutivo qual è lo stato dell'arte sulla sua
revisione.
Il Presidente Perrin più volte ha detto che il gruppo di lavoro
sta procedendo, sta facendo dei passi avanti... noi, questi passi,
non riusciamo a vederli! Questo è un altro spezzettamento di un
problema molto più grosso, perciò prima di andare a delegare nuove
funzioni ai dirigenti sarebbe opportuno andare a monitorare in
maniera complessiva la problematica emersa nella legge n. 45.
Prendiamo atto che a distanza di un anno e mezzo da quei fatti
non ci sono novità significative e che procedete con delle deleghe
parziali in assenza di una visione più complessiva. Aspettiamo di
poterci confrontare in aula sulla revisione della "45", di
conseguenza esprimiamo un giudizio negativo su questa
impostazione.
Presidente - Sempre sull'articolo 6, la parola al Consigliere
Viérin Marco.
Viérin M. (SA) - Oltre a quello che ha appena detto il collega
Frassy, crediamo che questo articolo crei un ulteriore problema,
cioè faccia decadere il ruolo del controllo ispettivo da parte dei
Consiglieri. È vero che possiamo andare a vedere tutti i
provvedimenti dirigenziali, ma sfido qualsiasi Consigliere a
leggersi tutti i provvedimenti dirigenziali, deliberazioni di
Giunta e altro ancora, anche perché con questi residui perenti
sappiamo cosa stanno a significare... un domani, andare a fare una
ricostruzione di alcune situazioni, è più difficile che adesso!
Presidente - La parola all'Assessore al bilancio, finanze,
programmazione e partecipazioni regionali, Marguerettaz.
Marguerettaz (UV) - Può darsi che sia io che non capisco, ma non
riesco a mettere insieme il ragionamento fatto dal collega Frassy
con il contenuto dell'articolo 6.
Il comma 1 parla della riassegnazione dei residui dichiarati
perenti; semplicemente va a indicare che tutti quegli impegni
assunti nei confronti di fornitori, quindi creditori identificati
nella loro natura dopo 2 o 3 anni, a seconda che la loro natura
fosse di spesa corrente piuttosto che di spesa di investimento,
vengono dichiarati perenti. Questo vuol dire che il debito, in una
logica di contabilità economica e finanziaria privata, sparisce dal
bilancio. In realtà non sparisce, perché il fornitore -
immaginatevi nell'ambito delle opere pubbliche - magari ha un tempo
di effettuazione di 3-4 anni, per cui queste attività potrebbero
sparire dalla contabilità. Vi ho fatto un ragionamento quando
abbiamo determinato l'avanzo di amministrazione, ma successivamente
c'è la pretesa del fornitore e bisogna far fronte all'impegno e a
fronte di questo viene costituito un fondo di riserva residui
perenti, per cui non c'è discrezionalità, è un'attività che ha un
supporto logico e temporale molto preciso, è un atto dovuto.
Sul comma 2, probabilmente il concetto di fondo di riserva ha
tratto in inganno il collega Frassy: questo è un fondo di riserva
di cassa, quindi non è il fondo di riserva per spese impreviste, è
solo un fondo di riserva per la disponibilità di cassa. In questi
provvedimenti, poi, se andate a vedere le sedute della Giunta
settimanali, troverete una deliberazione dove vi è un prelievo a
seconda delle necessità per la cassa. Nulla questo ha a che vedere
con le spese impreviste o obbligatorie. Ecco perché non riuscivo a
mettere in collegamento: sono due cose diverse, è un aspetto che di
discrezionale non ha nulla.
Presidente - Pongo in votazione l'articolo 6:
Consiglieri presenti: 29
Votanti: 27
Favorevoli: 22
Contrari: 5
Astenuti: 2 (Stacchetti, Viérin Marco)
Il Consiglio approva.
Presidente - Articolo 7. La parola al Consigliere Tibaldi.
Tibaldi (CdL) - Più volte abbiamo sentito affermare in
quest'aula da parte del Presidente di turno che la Valle d'Aosta, a
differenza di altre Regioni, garantisce ai suoi enti locali delle
risorse certe, che derivano ai sensi della legge n. 48/1995 da
quella larga parte della quota dell'IRPEF che viene devoluta a
tutti gli enti locali valdostani. Un principio codificato che
garantisce la certezza di risorse, ma abbiamo anche letto sul
giornale un'autorevole dichiarazione del Presidente Perrin che
lanciava un monito agli enti locali: basta spendere troppo!
Leggendo quella dichiarazione e coniugandola alle recenti linee
intraprese a livello nazionale, dove nella finanziaria statale si è
fissato il tetto di contenimento della crescita della spesa nel 2%,
che ha suscitato anche delle critiche a livello locale, dico:
"finalmente un Presidente di Giunta regionale - come quella
valdostana - si è reso conto che c'è una spesa che in molti Comuni
valdostani è fuori controllo e che bisogna assumere delle
determinazioni in merito". Qualcuno aveva annunciato una revisione
della legge n. 48/1995 quanto meno per introdurre degli elementi di
controllo della spesa pubblica.
Nell'intervento dell'Assessore Marguerettaz questo concetto
della certezza delle risorse è stato ribadito, ed è stato detto che
in accordo con il "CELVA" l'intero ammontare di aumento della
finanza locale rispetto al 2004 è destinato a spesa di
investimento, come per dire: "guardate che l'incremento di spesa
corrente non è così scriteriato, ma noi vogliamo cominciare a
fissare dei paletti". Va bene, facciamo un passo avanti, ma anche
la dichiarazione del Presidente Perrin che porta la data di due
mesi fa, in questo articolo 7 non trova alcuna corrispondenza! Ci
sta bene l'annuncio stampa ad effetto, ma ci piacerebbe che a
questi annunci ci fosse anche una corrispondenza in legge e, visto
che stiamo esaminando il principale atto di indirizzo politico di
un ente pubblico, in questo articolo 7 c'è la consueta e ripetitiva
determinazione di risorse destinate alla finanza locale senza
alcuna novità.
Allora, visto che le osservazioni fatte dal Consigliere Lattanzi
sono state reiterate rispetto agli anni scorsi, dove si diceva:
"basta, la spesa corrente sta crescendo in maniera smisurata e la
spesa degli enti locali è una di queste", ci sarebbe piaciuto
vedere nella finanziaria una norma di principio, l'avvio di un
nuovo corso nella gestione di queste risorse. Ad esempio, il Comune
di Courmayeur, tra il 1997 e il 2002 ha aumentato il suo organico
di 7 unità, ma è uno dei tanti, perché i comuni hanno i soldi,
vengono incontro alle esigenze dei singoli, più per simpatia che
per obiettivi istituzionali e amministrativi precisi, e hanno
allargato in una misura smodata la spesa anzitutto con assunzioni.
Questo vale per le Comunità montane, delle quali non si parla mai,
in quest'aula, ma che annoverano grosso modo 500 persone; hanno
competenze marginali, assorbono una quantità di risorse notevole,
il 90% dei bilanci delle Comunità montane è vincolato da spese per
il personale, per il mantenimento di una sede o di strutture
funzionali, nulla di più... un minimale 10% viene destinato ai
servizi...
Sapete che gli stessi Comuni nel procedere alle deleghe nei
confronti delle Comunità montane stanno diventando restii perché
non hanno grandi risorse da dilapidare in quella direzione,
preferiscono inoltre gestirsi in proprio determinati servizi, e poi
qualcuno sta pensando che è più opportuno ricorrere
all'associazione fra Comuni per gestire specifici servizi. Siamo
contenti che uno dei "fiori all'occhiello" della Regione sia la
certezza di risorse per gli enti locali, ma non avete trasformato
in norma alcuna cosa di ciò che avete annunciato o sui giornali o
in sede di relazione come ha fatto l'Assessore due giorni fa. Di
qui le nostre perplessità; non so se altri colleghi hanno notato
questa divaricazione fra l'affermato e il fatto... di fatto non c'è
nulla, perché gli articoli 7, 8, 9 riprendono il contenuto degli
articoli corrispondenti nelle finanziarie precedenti.
Presidente, il patto di stabilità che l'Europa impone a tutti
gli Stati membri non riguarda solo gli Stati come entità statuale
nei confronti della comunità, ma bisogna guardarlo anche in senso
interno, quindi per tutti gli enti che dallo Stato in senso
territoriale passano attraverso le Regioni, le Province, le
Comunità montane e i Comuni, si impone un minimo di fissazione di
principi che devono essere rispettati. La Regione potrebbe essere
anche pioniera in questo senso, lo è stata per la certezza delle
risorse finanziarie, potrebbe esserlo anche per un minimo di
controllo perché, pur nel rispetto della capacità di questi enti
locali di autodeterminarsi, di soldi non ce ne sono da
scialacquare! Va bene che ci siano i 9/10 dell'IRPEF che vengono
loro destinati, ma è vero che queste garanzie domani potrebbero
ridursi o essere meno certe di oggi.
Ci piacerebbe sapere come mai non avete codificato questo avvio
di nuovo corso in questa legislatura, poteva essere un'occasione,
siamo quasi a metà legislatura, questa programmazione poteva essere
avviata nel 2005 e in prospettiva sul triennio 2005-2007. Ci manca
una risposta che poteva essere fatta con legge, ma la risposta oggi
non c'è... magari ci darà qualche motivazione in merito.
Presidente - La parola al Presidente della Regione, Perrin.
Perrin (UV) - Il collega Tibaldi ha espresso molto bene qual è
il tenore della finanza locale, che significa certezza di entrate
per i Comuni, che rappresenta una garanzia; certezza di entrate che
è data dal calcolo del 95% dell'IRPEF suddiviso fra Comuni e
Comunità montane: 95,18% ai Comuni e 4,82% alle Comunità montane.
Diciamo che un vincolo c'è stato in questo trasferimento, vincolo
indicato nel "PREFIN", cioè il maggior trasferimento di quest'anno,
che si aggira sui 2 milioni di euro, può essere destinato solo a
spese di investimento e non a spese di gestione. Credo quindi che
un segnale importante sia stato dato, senza tener conto che stiamo
facendo le prove generali sul patto di stabilità: attraverso una
deliberazione di Giunta fissiamo le modalità del rispetto del patto
con gli enti locali e stiamo perseguendo questa via non solo con
dichiarazioni, ma con un atto amministrativo. Fra l'altro il 10
dicembre è previsto un convegno con i Comuni sul valore e natura
del patto di stabilità, finalizzato al contenimento della spesa
pubblica.
L'indirizzo è chiaro, ci sono alcuni segnali importanti quali la
destinazione quest'anno del maggiore trasferimento che non sono
indifferenti anche dal punto di vista politico; l'indirizzo e il
rispetto dell'orientamento sia a livello statale sia a livello di
direttiva europea, quindi la volontà politica di andare in questa
direzione c'è e ci sono degli atti concreti che trovano
applicazione con questa finanziaria.
Presidente - Pongo in votazione l'articolo 7:
Consiglieri presenti e votanti: 33
Favorevoli: 27
Contrari: 6
Il Consiglio approva.
Presidente - Articolo 8. La parola alla Consigliera Squarzino
Secondina.
Squarzino (Arc-VA) - ... la quale attende i dati che ieri notte
mi sono stati promessi riguardo al "FOSPI"... ho aspettato tutto il
giorno fiduciosa questi dati dalla Giunta... Avevo chiesto
all'Assessore Cerise come mai c'erano delle risorse così importanti
sul capitolo del "FOSPI", l'Assessore aveva preso atto che c'erano
delle grosse risorse, ma che dipendevano dal fatto che negli anni
precedenti, in seguito all'alluvione, non erano stati utilizzati
questi fondi e che tutti i programmi sono slittati. Concludendo,
aveva detto che mi avrebbe fornito questi dati. Ripeto, pensando
che fossero dati difficili da reperire, non ho insistito nel
chiedere, credo alla parola degli Assessori quando promettono le
cose, quando non lo fanno mi ricredo...
Vorrei sapere a chi devo chiedere questi dati...
Presidente - La parola al Presidente della Regione, Perrin.
Perrin (UV) - Seulement pour dire qu'on s'est pas bien compris,
mais on fera avoir la programmation "FOSPI" à Mme Squarzino.
Presidente - Pongo in votazione l'articolo 8:
Consiglieri presenti e votanti: 32
Favorevoli: 26
Contrari: 6
Il Consiglio approva.
Presidente - Pongo in votazione l'articolo 9:
Consiglieri presenti e votanti: 32
Favorevoli: 26
Contrari: 6
Il Consiglio approva.
Presidente - Articolo 10. La parola al Consigliere Tibaldi.
Tibaldi (CdL) - La legge in oggetto, la n. 3/1992, è quella che
è conosciuta come "Aosta capitale" o perlomeno la legge che è nata
come "Aosta capitale"... adesso è diventata "Aosta come moderno
capoluogo regionale", è stata declinata verso il basso, questa
iniziale definizione.
"Aosta capitale", se ricordo bene, prevede un finanziamento
articolato su un decennio; inizialmente, quando si ragionava ancora
in lire erano 150 miliardi, un finanziamento che poi si è arenato
almeno un paio di volte perché il Comune di Aosta non era in grado
di spenderli, quindi c'è stata un'incapacità in corso d'opera.
Adesso, da qualche anno a questa parte, c'è una più o meno regolare
costanza nelle dotazioni che vengono trasferite dalla Regione al
Comune, però non è che si vedano con impatto le opere che sono
realizzate dal Comune di Aosta nelle varie amministrazioni che si
sono succedute con tutti questi denari! Non è per fare il
sostenitore dei Comuni minori, però se si va a Saint-Vincent,
articolo 11, con un piano sessennale 50 miliardi, 40 dati dalla
Regione e 10 autofinanziati, si vede che questi 50 miliardi da
qualche parte sono stati messi! Su Aosta, con tutto questo flusso
di denari non è che si percepiscano nell'immediatezza delle opere
particolari: ci risulta che siano stati finanziati gli ascensori
del "Quartiere Cogne", qualche lotto dello stesso, la strada di
Vignole, un po' di illuminazione, però sono opere che non possono
essere qualificate per una "Aosta capitale", inizialmente, e per un
moderno capoluogo regionale, poi! Allora: o gli amministratori
comunali hanno visto in piccolo, non hanno messo una lente di
prospettiva che permettesse di avere più lungimiranza, o tante
risorse non hanno avuto quell'impatto che forse gli stessi
cittadini aostani si aspettavano!
Non so il Presidente - o chi per esso - risponde alle
considerazioni che ho espresso a nome del gruppo, ma riferisce
anche su quello che il sindaco ha fatto con questi flussi di
denaro. È vero che la competenza è comunale e le risposte migliori
potrebbero arrivare dagli amministratori comunali, ma il soggetto
sovventore è la Regione, quindi visto che la Regione ha messo il
denaro ci piacerebbe sapere cosa è stato fatto di qualificante per
questo moderno capoluogo regionale che è Aosta!
Presidente - La parola all'Assessore al territorio, ambiente e
opere pubbliche, Cerise.
Cerise (UV) - Domani posso portare in Consiglio lo specchietto
dettagliato degli interventi fatti, perché si possono citare tutte
le opere di pavimentazione, i cunicoli tecnologici... ce ne sono di
opere, però qui c'è stato un programma che ha avuto tante
vicissitudini, perché Aosta è una città ingestibile per certi
versi, in quanto, dal momento stesso che tocchi qualcosa, vai ad
imbattere con dei reperti di tipo archeologico. Dovrebbe partire
adesso la riqualificazione di Piazza S. Francesco, con quattro anni
di ritardo perché si sono dovute fare prima tutte le campionature,
comunque domani le porterò il quadro completo di tutte le opere
fatte.
Presidente - Pongo in votazione l'articolo 10:
Consiglieri presenti: 33
Votanti: 30
Favorevoli: 27
Contrari: 3
Astenuti: 3 (Frassy, Lattanzi, Tibaldi)
Il Consiglio approva.
Presidente - Pongo in votazione l'articolo 11:
Consiglieri presenti: 33
Votanti: 30
Favorevoli: 27
Contrari: 3
Astenuti: 3 (Frassy, Lattanzi, Tibaldi)
Il Consiglio approva.
Presidente - Pongo in votazione l'articolo 12:
Consiglieri presenti: 33
Votanti: 30
Favorevoli: 27
Contrari: 3
Astenuti: 3 (Frassy, Lattanzi, Tibaldi)
Il Consiglio approva.
Presidente - Pongo in votazione l'articolo 13:
Consiglieri presenti e votanti: 32
Favorevoli: 26
Contrari: 6
Il Consiglio approva.
Presidente - Articolo 14. La parola alla Consigliera Squarzino
Secondina.
Squarzino (Arc-VA) - Sul personale già ieri sera abbiamo
espresso alcune riserve, adesso mi interesserebbe completare il
discorso. Qui, al 1° comma, si dice che l'organico rimane
invariato, cioè 2.951 unità; a queste si aggiungono oppure sono già
ricomprese le unità di personale di cui al comma 3 che riguarda
l'Agenzia del lavoro? Queste sono assunte con contratto di diritto
privato, quindi non fanno parte dell'organico... sono altre,
ecco... e quante sono più o meno? Quindi più 15. A questi
dovrebbero essere aggiunti quei 400 di progetti obiettivo che nel
2004 abbiamo avuto. A questi dovremmo aggiungere anche quei 1.200
di operai forestali e poi operai dei cantieri agricoli...
(interruzione dell'Assessore Vicquéry, fuori
microfono)
... 900 operai forestali, certo, ma i dati 900 più 200 lei li ha
forniti in commissione, comunque prendiamo pure solo 900... quindi
siamo già ad una cifra di 3.866 persone... a questi dovrebbe essere
aggiunta quella parte di personale dell'Ufficio di collocamento che
passa nel Dipartimento politiche del lavoro, che sono 27.
A me sembra che quasi 4.000 persone che lavorano per
l'Amministrazione, senza contare tutti gli altri nel comparto unico
degli enti locali... mi sembra che questa sia una dimensione
abbastanza consistente: il doppio degli insegnanti, che sono già
tanti! Rispetto al personale regionale rifaccio la domanda che era
implicita nel mio intervento di ieri sera: c'è la volontà di
cominciare a invertire questa modalità di agire e, se è così,
quando si cominciano a mettere alcuni dati significativi? Questo è
uno dei punti cruciali.
Presidente - La parola al Presidente della Regione, Perrin.
Perrin (UV) - Due brevissime precisazioni. Solo una nota al
conteggio che la collega Squarzino ha fatto ed è che la pianta
organica, che è rimasta invariata, non è del tutto coperta, ci sono
cento e... qualche posto.
Alcune iniziative le ho già evidenziate in sede di replica al
bilancio, stiamo analizzando i carichi di lavoro, stiamo
analizzando le modalità di progressione interna, stiamo mettendo in
piedi un progetto per la rilevazione automatica delle presenze:
sono tutti elementi che sono propedeutici a poter fare dei
ragionamenti precisi sull'organizzazione e l'impostazione della
"macchina regionale".
L'impegno, in questa finanziaria, di non andare a modificare la
pianta organica, lo abbiamo mantenuto; questo è un paletto
importante. A partire da qui ci saranno delle azioni da fare,
soprattutto volte a migliorare e a razionalizzare il ruolo del
personale di questa Amministrazione.
Presidente - Sempre sull'articolo 14, la parola al Consigliere
Comé, per dichiarazione di voto.
Comé (SA) - Per dichiarare l'astensione da parte del gruppo
della "Stella Alpina" su questo articolo, perché le riflessioni
fatte dalla collega sono state portate avanti anche da noi, nel
momento in cui si era parlato di "PREFIN", in cui erano state
evidenziate le unità che sono all'interno della struttura
regionale.
La collega ha elencato tutta una serie di altri numeri che,
rispetto ai 2.865, portano a 3.800; ritengo che sia quanto mai
urgente avere questi dati dei carichi di lavoro, perché qui noi
possiamo anche condividere il discorso di dire "manteniamo fisso il
numero dei dipendenti", però abbiamo attivato già da alcuni anni
dei trasferimenti di competenze negli enti locali, abbiamo
istituito società e aziende para-regionali che svolgono attività
prima svolte qui dal personale regionale.
Ritengo sia fondamentale avere questi dati dei carichi di lavoro
in tempi molto brevi, perché dobbiamo renderci conto di quali sono
le strutture che lavorano e quelle che non lavorano, non possiamo
più permetterci di avere una struttura così grande con servizi che
vengono sempre più distribuiti all'esterno! Allora, dall'esterno ci
chiedono cosa fanno le persone che sono all'interno... questo
ritengo che dobbiamo chiedercelo e dare delle risposte!
Presidente - Pongo in votazione l'articolo 14:
Consiglieri presenti: 33
Votanti: 28
Favorevoli: 22
Contrari: 6
Astenuti: 5 (Comé, Lavoyer, Salzone, Stacchetti, Marco
Viérin)
Il Consiglio approva.
Presidente - Pongo in votazione l'articolo 15:
Consiglieri presenti: 33
Votanti: 30
Favorevoli: 27
Contrari: 3
Astenuti: 3 (Frassy, Lattanzi, Tibaldi)
Il Consiglio approva.
Presidente - Pongo in votazione l'articolo 16:
Consiglieri presenti: 33
Votanti: 30
Favorevoli: 27
Contrari: 3
Astenuti: 3 (Frassy, Lattanzi, Tibaldi)
Il Consiglio approva.
Presidente - All'articolo 17 vi è l'emendamento della II
Commissione, che recita:
Emendamento
Dopo il comma 2 dell'articolo 17 è aggiunto il
seguente:
"3. La Giunta regionale può autorizzare l'Azienda USL ad
apportare variazioni compensative tra le assegnazioni trasferite,
come disposte dal comma 1, lettera a).".
La parola alla Consigliera Squarzino Secondina.
Squarzino (Arc-VA) - Volevo sapere cosa sono quegli interventi
diretti per la Regione, per cui sono riservati 1.372.000,00 euro.
Rispetto alle risorse messe per la sanità abbiamo già parlato a
lungo oggi, quindi non ritorno sulla quota capitaria, non ritorno a
riprendere temi già trattati. Rispetto a questo tema sono
interessata a sapere la tipologia degli interventi. Se non è questo
il punto riprenderò la parola quando trovo l'emendamento che mi
interessa.
Presidente - La parola all'Assessore alla sanità, salute e
politiche sociali, Fosson.
Fosson (UV) - Sono due capitoli nuovi: il primo, è l'attivazione
delle cooperative psichiatriche sul territorio; il secondo, è un
programma epidemiologico (epidemiologico come reparto di
prevenzione).
Presidente - La parola all'Assessore al bilancio, finanze,
programmazione e partecipazioni regionali, Marguerettaz.
Marguerettaz (UV) - Mi pare che avesse chiesto anche in
relazione all'emendamento... non ha chiesto sull'emendamento?
Allora sto zitto!
Presidente - Pongo in votazione l'articolo 17 nel testo così
emendato:
Articolo 17
(Finanziamento della spesa sanitaria regionale di parte
corrente)
1. La spesa sanitaria di parte corrente è determinata per
l'anno 2005 in euro 232.558.310, di cui:
a) trasferimenti all'Azienda USL per complessivi euro
216.617.800, dei quali euro 208.350.000 quale assegnazione per
l'erogazione dei livelli essenziali di assistenza (obiettivo
programmatico 2.2.3.01. - capitolo 59900 parz.) e:
1) euro 1.800.000 per prestazioni sanitarie aggiuntive
(obiettivo programmatico 2.2.3.01. - capitolo 59980);
2) euro 115.000 per iniziative di formazione (capitolo 59900
parz.);
3) euro 2.557.800 per attuazione e potenziamento di
iniziative di assistenza sanitaria (capitolo 59900 parz.);
4) euro 295.000 per prestazioni sanitarie particolari e
ricerca (capitolo 59900 parz);
5) euro 3.500.000 per accordo integrativo di lavoro del
personale dipendente e convenzionato (capitolo 59900
parz.);
b) rimborso al Fondo sanitario nazionale degli oneri connessi
alla mobilità passiva di euro 14.568.000 di cui euro 4.000.000
quale saldo dell'anno 2002 ed euro 10.568.000 quale acconto
dell'anno 2004 (obiettivo programmatico 2.2.3.01. - capitolo
59910);
c) interventi diretti della Regione, euro 1.372.510
(obiettivi programmatici 2.2.3.01. e 2.2.3.03. - capitoli 59920,
61265).
2. La Giunta regionale è autorizzata ad apportare al bilancio
di previsione variazioni compensative tra le assegnazioni disposte
dal comma 1, lettera a).
3. La Giunta regionale può autorizzare l'Azienda USL ad
apportare variazioni compensative tra le assegnazioni trasferite,
come disposte dal comma 1, lettera a).
Consiglieri presenti: 33
Votanti: 30
Favorevoli: 24
Contrari: 6
Astenuti: 3 (Comé, Lavoyer, Salzone)
Il Consiglio approva.
Presidente - Articolo 18. La parola alla Consigliera Squarzino
Secondina.
Squarzino (Arc-VA) - All'articolo 18, che non so se è collegato
a questi capitoli oppure no, si parla di "manutenzioni
straordinarie" e poi anche di "adeguamento tecnologico"... mi sono
chiesta: ma quella sala operatoria che è arrivata su un camion, che
hanno fatto vedere collocare, che si intravede passando in Via
Saint-Martin de Corléans, quanto è costata? Dove sono state prese
le risorse per questo? Questo tipo di sala operatoria è una
struttura fissa, nel senso che durerà nel tempo come le altre
strutture murarie, oppure ci sono dei tempi di durata di questa
struttura e... quali sono, eventualmente?
Presidente - Sempre sull'articolo 18, la parola al Consigliere
Frassy.
Frassy (CdL) - Su questo articolo e sull'insieme delle risorse
finanziarie non vogliamo anticipare dei giudizi sulla gestione di
dette risorse, però ci consenta, Assessore, di esprimere una
perplessità. Il Ministro Tremonti è diventato famoso per la finanza
creativa... noi non vorremmo che lei diventasse famoso per una
sanità creativa che poi, con un'elisione, potrebbe dare un
significato diverso!
I problemi della sanità valdostana sono noti; noi pensavamo che
ci fosse lo spazio in termini di risorse finanziarie per fare degli
interventi che dessero stabilità a un sistema sanitario che aveva
dei momenti di grande instabilità, al di là delle certezze
dell'Assessore che l'ha preceduta per lungo tempo nella gestione
della sanità che ha delle responsabilità.
Dobbiamo però dire che, a distanza di un anno e mezzo, su alcune
scelte nutriamo delle perplessità, perché la sensazione è quella di
avere una sanità da "baraccone", e mi spiego, una sanità su ruote:
abbiamo il camion della "PET", che è utile, ma che dà questa
immagine di precarietà, la sala tecnologica che dovrà essere la
sala d'emergenza delle emergenze arriva dalla Germania e sappiamo
che i tedeschi sono bravi, hanno la tecnologia, inoltre si dice a
qualcuno "sei teutonico" per significare che è una persona
quadrata... Ora, il fatto di ipotizzare in sala operatoria che è
stata messa su con la gru, che sta sospesa a mezz'aria, che viene
attaccata in modo precaria all'Ospedale ci crea qualche
perplessità! Capiamo che a fronte di quella precarietà della sanità
valdostana lei sta cercando di gestire in "maniera tampone" una
situazione che rischiava di diventare di emergenza, a fronte della
terza fase dell'Ospedale, però obiettivamente questa riflessione ci
sentiamo di fargliela.
Non vorremmo che, alla fine, in un comparto che ha risvolti
importanti per l'evidente implicazione sulla salute della comunità,
si procedesse a "pezzi e bocconi"! Le modalità di realizzazione
dell'ampliamento infausto dell'Ospedale con il senno del poi, ma
obbligatorio da portare a compimento, le conosciamo tutti! Mi
auguro che si chiudano una serie di "tira e molla" che hanno
caratterizzato questo anno e mezzo di confronto in Giunta, con
posizioni che lei ha difeso, e mi riferisco alla vicenda
"elicottero sì-elicottero no" nell'ambito del Presidio ospedaliero.
Lei ha assunto una scelta che auspichiamo definitiva rispetto a
quelle precedenti e rispetto ai supplementi di studio commissionati
a più riprese da "Finaosta".
Auspichiamo di non dover assistere questa sera a situazione
imbarazzanti per lei, più che per noi, tipo quella di Cogne, dove a
fronte di una situazione che lei ha gestito con un ragionamento di
funzionalità sanitaria, ma con un occhio ai "cordoni della borsa",
si è trovato smentito dal braccio operativo dell'USL! Lei
sicuramente argomenterà che non è così, ma il percepito
dell'opinione pubblica - e anche il nostro - è che la scelta di
politica sanitaria e finanziaria sia stata poi smentita. Ma da chi
è stata smentita? È stata smentita da chi, in questa Regione, è
stato abituato a fare i buchi di bilancio, a fare i deficit ed
essere ripianato a piè di lista, perché la sanità in questa Regione
è sempre stata una sanità che dava risposte a tutti... perché?
Perché c'era l'Amministrazione regionale che continuava a
rifinanziare quelle che, a volte, erano scelte discutibili!
Sicuramente lei ha innovato rispetto a un certo "trend" della
gestione della politica sanitaria in questa Regione, vorremmo però
poter dire da qui a qualche anno che la sua sia stata
un'innovazione positiva e non un'innovazione di precarizzazione
della sanità!
Un altro aspetto che è legato non a questo bilancio, ma nella
prospettiva della risoluzione dei problemi che lei si trova ad
affrontare, non so se dopo la "Pila Ferrovie S.p.a." faremo anche
l'USL ricerche petrolifere, ma, in una battuta, la Radioterapia è
un buco che non finisce più! Anche su questo aspetto penso che
dovranno essere date delle risposte forti, ma certe, perché il
rischio che corriamo nei prossimi anni è quello di non assumere
scelte definitive e di impegnare risorse di bilancio importanti per
creare una sanità fatta di scelte precarie! Prima c'era una sanità
fatta di mezze scelte, di non scelte, di rinvii e di bisticci,
adesso troviamo una sanità da "baraccone", che non vuole essere
un'espressione denigratoria, ma che vuole evidenziare un certo
disagio nell'entrare in una struttura sanitaria che dà il senso
della precarietà. Su questo ragionamento la pregherei di dare delle
risposte concrete, di prospettiva.
Presidente - La parola all'Assessore alla sanità, salute e
politiche sociali, Fosson.
Fosson (UV) - Quella struttura che è stata posizionata è una
struttura stabile, non è un "baraccone", è una struttura impiantata
su una struttura metallica fissa, infatti in questo momento non è
ancora funzionante perché deve essere collegata e fissata. È
costata un miliardo e mezzo e ha una durata superiore alle normali
sale operatorie, è garantita per 10 anni ed è stata acquisita
dall'USL.
Per quanto riguarda le sue osservazioni "colorite", forse è ora
che qualcuno vada a giocare al baraccone, invece questo è un
argomento serio, penso che in parte lei abbia ragione, ma per dare
una stabilità a certi servizi ci vogliono le strutture!
Obiettivamente lei ci riconoscerà il coraggio di aver sollevato il
problema di collegare di nuovo i due corpi operatori che abbiamo,
cioè mettendo in bilancio dei soldi proprio per dare stabilità a
una mancanza di strutture. Non tutto si può costruire facendolo
venire dalla Germania, tanto più se deve essere inserito
all'interno di una città!
Sul fatto di Cogne non siamo tornati indietro, sarebbe stato
facile mandare una lettera e dare un ordine; secondo me, siccome la
comunità di Cogne non aveva affrontato in modo corretto anche per
la vicinanza delle elezioni un problema di servizio alternativo a
cui non aveva dato una risposta - e secondo me era molto importante
avere una risposta del "CELVA" perché sarà importante nel prosieguo
delle nostre decisioni - abbiamo spostato la decisione al "CELVA",
però le assicuro che questo discorso della ristrutturazione va
avanti, lo chiedono le altre Comunità montane, lo chiede
Courmayeur, lo chiede La Thuile, andrà fatto.
La Radioterapia è un cantiere molto pesante dal punto di vista
tecnico, è un cantiere che va avanti, il termine dei lavori si
prevede per il 2006-inizio 2007, purtroppo c'è stata una difficoltà
strutturale e di progettazione che in questo momento è oggetto di
una revisione progettuale, e comunque si sta risolvendo.
Presidente - Pongo in votazione l'articolo 18:
Consiglieri presenti e votanti: 33
Favorevoli: 27
Contrari: 6
Il Consiglio approva.
Presidente - Pongo in votazione l'articolo 19:
Consiglieri presenti e votanti: 33
Favorevoli: 27
Contrari: 6
Il Consiglio approva.
Presidente - Pongo in votazione l'articolo 20:
Consiglieri presenti e votanti: 33
Favorevoli: 27
Contrari: 6
Il Consiglio approva.
Presidente - Articolo 21. La parola alla Consigliera Squarzino
Secondina.
Squarzino (Arc-VA) - Confesso che non ho capito la motivazione
per cui si attingono dal Fondo regionale per le politiche sociali
delle risorse per corrispondere un assegno annuale di formazione
professionale per corsi di laurea afferenti professioni
sociali.
Premesso che posso concordare sul fatto che si favorisca la
formazione di assistenti sociali e visto che non abbiamo in Valle
ancora questa facoltà e penso che non sia neanche interessante
attivarla in prospettiva, è opportuno probabilmente favorire questa
specializzazione. Quello che non capisco è perché un fondo che va
per la formazione, che andrebbe in una politica più generale, venga
attinto dal Fondo generale per le politiche sociali, che mi sembra
hanno un altro scopo. Il Fondo generale per le politiche sociali,
ce lo ricordava l'Assessore oggi, dà una risposta alla politica
delle famiglie, alle nuove povertà, all'assistenza domiciliare
educativa, alla legge n. 22 sugli interventi sostitutivi
all'istituzionalizzazione, quindi c'è una logica nel Fondo per le
politiche sociali, che mi sembra sia rivolto ad utenti che hanno
bisogno, non alla formazione di operatori che poi andranno a
valutare quali sono gli utenti bisognosi. A me sembra che sia un
distogliere risorse da un fondo sociale che è finalizzato a dare
risposte ad utenti che hanno bisogno.
Presidente - Sempre sull'articolo 21, la parola al Consigliere
Frassy.
Frassy (CdL) - Penso che il ragionamento che avevo in maniera un
po' colorita, come lei lo ha definito, intrapreso sull'articolo
precedente, trovi una conferma nell'articolo 21. Ho detto "sanità
creativa" può essere anche un pregio, ma questa non è credibile,
perché ammesso che lei abbia un disegno che immagino poi ci
comunicherà, mi spiega come pensa di poter concretizzare un disegno
serio con 22.300,00 euro? È un disegno che non esiste! O qua c'è
già un nome e allora è forse il primo nome della storia ad essere
inserito in maniera anonima con una legge finanziaria... ma questo
non pensavo che fosse nello stile che lei voleva inaugurare nella
sanità...
(interruzione dell'Assessore Fosson, fuori microfono)
... va bene, Assessore, però... adesso non vado oltre, ma queste
cose vanno spiegate perché non sono né sostenibili né
credibili!
Presidente - La parola all'Assessore alla sanità, salute e
politiche sociali, Fosson.
Fosson (UV) - È un articolo innovativo, ma io pensavo - l'ho
detto in fase di replica - estremamente utile e ricalca, alla
lettera, quanto è stato fatto e si sta facendo per le borse di
studio nell'ambito della sanità. Ho detto prima, è stato ricalcato
adesso, che in Valle non esiste una sede universitaria; allora, è
fondamentale per gli studenti valdostani, ma per la struttura
ospedaliera valdostana, avere dei Valdostani con una
specializzazione, perché se non hanno una specializzazione non
possono essere assunti. Questa è una pratica che non è nominale;
ogni anno il Collegio dei primari indica alcune professionalità e
noi finanziamo queste borse di studio universitarie per professioni
sanitarie, quindi una cosa molto valida, che anche quest'anno è
stata indicata in questo modo.
Certe professionalità nell'ambito sociale sono diventate per la
prima volta di pertinenza universitaria, cioè sono a carico di
lauree che prima non esistevano, proprio per questo i servizi hanno
inserito giustamente questa possibilità che è un servizio iniziale,
cioè per la prima volta c'è un accordo con l'università per due
posti di educatori professionisti. Sono due nomi, però, come per le
borse di studio di professioni universitarie, non indichiamo il
nome, ma facciamo un accordo con l'Università di Torino che
sottopone a concorso di ammissione i candidati valdostani aventi
quei requisiti. E... perché nel fondo sanitario? Perché nelle
competenze e nei compiti del Fondo sociale regionale c'è anche
quello di formazione di istituire. Penso che questo sia per la
Valle d'Aosta un grande risultato, dovuto al fatto che certe
professioni sociali hanno ormai bisogno di una laurea.
Presidente - La parola al Consigliere Sandri.
Sandri (GV-DS-PSE) - Su questo punto credo che si debba spendere
anche qualche parola in più, nel senso che se vogliamo valorizzare
i nostri giovani che sono una delle nostre grandi ricchezze,
dobbiamo partire da questi interventi di sostegno alla
realizzazione di professioni specializzate, come nel campo
sociale.
Se c'è forse da fare un rimbrotto all'Assessore, probabilmente è
di non avere volato sufficientemente alto, l'intervento poteva
essere più vasto e interessare anche la dirigenza del comparto: ci
sono tutta una serie di professioni, dal tecnico di radiologia al
tecnico di laboratorio all'infermiera professionale, all'ostetrica,
che adesso si ritrovano con la nuova normativa che prevede
l'istituzione di corsi universitari e negli accordi sindacali che
ci siano i corrispondenti posti da dirigente nell'USL. Non vorremmo
che nei prossimi anni, nel momento in cui apriamo in tale
contrattazione questi posti, non ci siano poi i Valdostani con i
titoli per poter svolgere queste funzioni. Credo che questa strada
che favorisce con convenzioni studenti lavoratori per attuare dette
capacità professionali sia molto giusta.
Seconda osservazione: forse in questo caso il Collegio dei
primari può dare delle ottime indicazioni, ma penso che sia la
politica regionale a dover scegliere quali siano gli indirizzi
politici.
Presidente - La parola al Consigliere Frassy, per dichiarazione
di voto.
Frassy (CdL) - Pur cercando di capire l'argomentazione che
l'Assessore ha voluto fornire, c'è qualcosa che non si armonizza
con il sistema che lei ha citato, perché per quel che ricordo, il
meccanismo delle borse di studio, che è un meccanismo abbastanza
usato nella sanità, ha un presupposto: le convenzioni. Il modo in
cui voi avete scritto questo articolo 21, ci fa capire che ci sono
delle convenzioni perché lo ha detto lei, adesso, ma sarebbe stato
da formulare in maniera diversa questo articolo!
Prendiamo atto che dietro a questa cosa ci sono delle
convenzioni; convenga con noi che questo articolo è stato scritto
molto male, ci auguriamo che venga gestito molto meglio. Il
giudizio, comunque, rimane negativo.
Presidente - Pongo in votazione l'articolo 21:
Consiglieri presenti: 33
Votanti: 30
Favorevoli: 24
Contrari: 6
Astenuti: 3 (Comé, Stacchetti, Viérin Marco)
Il Consiglio approva.
Presidente - Pongo in votazione l'articolo 22:
Consiglieri presenti: 32
Votanti: 29
Favorevoli: 26
Contrari: 3
Astenuti: 3 (Frassy, Lattanzi, Tibaldi)
Il Consiglio approva.
Presidente - Pongo in votazione l'articolo 23:
Consiglieri presenti e votanti: 31
Favorevoli: 28
Contrari: 3
Il Consiglio approva.
Presidente - Articolo 24. La parola al Consigliere
Riccarand.
Riccarand (Arc-VA) - Vorrei capire che differenza c'è fra questo
articolo 24, in cui c'è una revoca di autorizzazione di spesa per
la dotazione della gestione speciale di "Finaosta" e l'articolo 3
che abbiamo visto prima, che era invece il rimborso della somma
disponibile sul fondo di dotazione della gestione speciale di
"Finaosta".
Presidente - La parola all'Assessore al bilancio, finanze,
programmazione e partecipazioni regionali, Marguerettaz.
Marguerettaz (UV) - Per comprendere l'articolo 24, mettendolo in
correlazione all'articolo 2, lei deve andare alla finanziaria
dell'anno precedente, in cui per il triennio veniva autorizzato nel
2005 il trasferimento di 65, quindi le leggo - così la cosa è
sicuramente più chiara -... l'articolo 18 della finanziaria dello
scorso anno diceva, a un certo punto, che per gli investimenti da
effettuarsi tramite la gestione speciale venivano stanziati 117,5
milioni, di cui 32 per il 2004, 65 per il 2005. Questa va quindi ad
annullare quella previsione della finanziaria dell'anno
precedente.
Presidente - La parola al Consigliere Riccarand.
Riccarand (Arc-VA) - L'Assessore mi ha dato una spiegazione
mettendo in collegamento l'articolo 24 con l'articolo 2; ma io ho
chiesto che differenza c'è fra l'articolo 24 con cui andiamo a
revocare l'autorizzazione di spesa e quindi recuperiamo questi 65
milioni, rispetto all'articolo 3, con cui recuperiamo delle somme,
sempre dal fondo di dotazione speciale di 30 milioni.
Presidente - La parola all'Assessore al bilancio, finanze,
programmazione e partecipazioni regionali, Marguerettaz.
Marguerettaz (UV) - È vero che ho smesso di insegnare alcuni
anni or sono, ma anche Elio... sono due cose completamente diverse,
nel senso che l'articolo che stiamo analizzando va a revocare un
provvedimento fatto nella finanziaria precedente in cui c'era una
previsione di competenza per il 2005, quindi per l'anno prossimo,
di 65 milioni... con questo, si annulla. Con l'articolo 3, al
contrario, si recuperano somme già attribuite precedentemente.
Presidente - Pongo in votazione l'articolo 24:
Consiglieri presenti: 33
Votanti: 25
Favorevoli: 22
Contrari: 3
Astenuti: 8 (Comé, Frassy, Lattanzi, Lavoyer, Salzone,
Stacchetti, Tibaldi, Viérin Marco)
Il Consiglio approva.
Presidente - Articolo 25. La parola al Consigliere Tibaldi.
Tibaldi (CdL) - Indubbiamente il borgo e il Forte di Bard sono
una importante realtà storico-artistica della nostra Regione e la
stessa valorizzazione con la ristrutturazione di parte del borgo e
del Forte è un intervento che sta non solo andando a completamento,
ma restituisce quel valore che l'antica fortezza e il borgo
medioevale avevano un tempo. L'intervento finanziario - come
sappiamo - è stato coperto grazie al coinvolgimento non solo dello
Stato e della Regione, ma anche dello Stato e della UE per un terzo
procapite, 45 milioni di euro diviso 3, e forse si sfora il tetto
di previsione, comunque siamo su questo ordine di cifre. La
valorizzazione procede, va verso una fase di completamento,
diventerà un importante sito della bassa Valle, bisogna cominciare
a pensare alla gestione, che riguarda sia l'albergo, sia altre
strutture che compongono questo mosaico di patrimonio culturale e
storico che si trova in quella zona.
Secondo quello che è stato un prospetto illustratoci anche
dettagliatamente dal responsabile della "Finbard" e dal Presidente
Perrin in IV Commissione, la previsione di deficit annuo per i
primi 5-6 anni è quantificata in 1 milione di euro. È vero che non
si deve ragionare in termini meramente economici, perché è un polo
turistico culturale, e va bene, ma è altrettanto vero che non si
può prescindere dai termini meramente economici perché questa
struttura comporterà delle risorse umane e professionali e delle
spese per l'ordinario funzionamento delle medesime! Bisognerà
avviare anche delle procedure per l'affidamento della gestione
delle medesime. Anche qui, l'articolo 25 non propone una novità
nella finanziaria, è un articolo che riproduce l'impostazione di
altre leggi finanziarie che abbiamo già visto proporre all'esame
del Consiglio, ma al di là del "nudo e crudo" contenuto di questo
articolo, probabilmente avrete già pensato alle formule per
gestirlo al meglio e magari anche avete pensato alle procedure di
affidamento; quindi, visto che siamo in discussione non solo
contabile, ma anche politica, l'Assessore potrà dirci qualcosa in
più.
Presidente - La parola all'Assessore al bilancio, finanze,
programmazione e partecipazioni regionali, Marguerettaz.
Marguerettaz (UV) - Le darò solo contezza, visto la discussione
attuale, dell'impostazione. L'articolo che stiamo verificando ha un
obiettivo: quello della gestione e manutenzione delle strutture
recuperate, per cui sono delle valutazioni per mantenere in
efficienza la struttura e per evitare che possano esserci dei vuoti
nell'ambito della gestione delle infrastrutture. Gli investimenti
li abbiamo visti quando abbiamo analizzato le pagine del bilancio
alla pagina 260, per quanto attiene l'associazione per la gestione
l'Assessore alla cultura ha risposto nel ragionamento del bilancio,
per cui tutte le informazioni che dovevano essere date sono state
date.
Presidente - La parola al Consigliere Tibaldi.
Tibaldi (CdL) - Posso capire che l'ora sia avanzata, però non
comprendo una risposta così telegrafica, non penso che sia
giustificabile una risposta telegrafica a considerazioni fatte,
anche legittimamente, dal nostro gruppo!
Abbiamo partecipato all'audizione in commissione e se ho citato
dei dati, vuol dire che qualche elemento è stato metabolizzato da
noi, ma è opportuno sapere se in questo lasso di tempo trascorso
dall'audizione, che è stato un interessante incontro con il dr.
Giunti e con il Presidente Perrin, ad oggi, nel momento in cui si
esamina il bilancio, c'è qualche pensiero aggiuntivo da parte
vostra.
Lei non aggiunge nulla e la cosa non ci soddisfa, perché
evidentemente non avete elaborato delle scelte ulteriori rispetto a
quel momento: questa assenza di scelte non depone a favore di una
Giunta che sia capace di compiere atti di indirizzo su argomenti
importanti. È vero che la Regione forse ha impegnato solo un terzo
della somma complessiva, quindi l'investimento, se vogliamo, è
contenuto in quella quindicina di milioni di euro rispetto al
valore complessivo, però sono comunque 30 miliardi! Anche i soldi
dello Stato e dell'UE sono soldi dei contribuenti, e visto che non
abbiamo nulla in contrario rispetto a questo tipo di investimento,
è opportuno pensare che, se oggi o domani il sito verrà completato,
dopodomani questo sito dovrà essere gestito. C'era chi fantasticava
nel dire: "facciamo dei giri in Europa per vedere come altri siti
analoghi vengono valorizzati".
L'idea del mercatino di ottobre è stata felice - "Marché au
Fort" - ma non può essere l'unica risposta, non penso che ci
limitiamo ad investire 100 miliardi delle vecchie lire per
realizzare un mercatino domenicale con prodotti tipici... Ci sono
due alberghi, ci sono richieste da parte dei privati per poter
concorrere a una gara di affidamento di queste strutture, oppure
rischiamo di cadere nel caso tipo quello dell'"Espace Aosta", cioè
grandi investimenti e, poi, il deserto? O addirittura si ricorre a
forme di gestione straordinaria con il classico "ombrello del
pubblico" che poi interviene a piè di lista?
Presidente - La parola all'Assessore all'istruzione e cultura,
Charles Teresa.
Charles (UV) - Ce ne sera peut-être pas une énorme satisfaction
parce que j'ai déjà répondu vers 19 heures 15 et 19 heures 30 aux
collègues Comé et Squarzino, et donc on pourra le voir dans le
procès-verbal de la séance.
Presidente - La parola al Consigliere Comé.
Comé (SA) - Certamente l'Assessore ha risposto quando abbiamo
analizzato, a pagina 260, il capitolo che riguardava la
valorizzazione del Forte di Bard, l'Assessore dice che prevede di
aprire il Forte nel mese di giugno-luglio, ma l'articolo 25 della
finanziaria parla dei costi della gestione per tramite "Finaosta" e
"Finbard" per gli anni 2005-2006-2007. Gli impegni che ci sono qui,
sono impegni elevati, allora vorrei capire rispetto a questo costo
quali sono le previsioni. Vi sarete fatti un piano finanziario nel
dire: "nel 2006 abbiamo un costo di 3,4 milioni di euro", ma avrete
anche iniziato a studiare quale formula di gestione e quali sono le
previsioni di entrata, altrimenti cominciamo a preoccuparci!
Inoltre, quante sono le persone che saranno interessate da questa
gestione?
Presidente - La parola all'Assessore all'istruzione e cultura,
Charles Teresa.
Charles (UV) - Il y a un "master plan" qui date d'au moins 3-4
ans, peut-être plus, puisque je n'étais même pas encore au Conseil,
que déjà je voyais commenter dans les journaux le "master plan" et
je pense que qui est allé faire la visite, en a entendu parler de
Paolo Giunti, certainement il a cité ça. Au début le "master plan"
ne prévoit absolument pas de recettes, ce seront des frais
naturellement, ce qui est normal pour une organisation si complexe
qui comprend trois musées, des salles d'exposition, deux hôtels, un
restaurant, une hostellerie pour la jeunesse, une agence de voyage
et, surtout, celui qui sera une sorte d'offre de tous les produits
Vallée d'Aoste. Je ne voudrais pas, à cette heure, ajouter
davantage.
Presidente - La parola al Consigliere Frassy.
Frassy (CdL) - Mi rendo conto che l'ora è tarda, ma la legge
finanziaria è un atto importante ed è un atto doppiamente
importante quando riguarda dei macro interventi come quelli del
Forte di Bard. Questo insieme all'"Espace Aosta" e Autoporto sono i
tre grossi interventi che con fondi europei, statali e regionali
dovrebbero contribuire a modificare alcuni aspetti della nostra
prospettiva di sviluppo economico.
Sul Forte di Bard ve lo diciamo in data non sospetta, e ve lo
diciamo al 2 dicembre 2005, siamo in estremo ritardo; la
preoccupazione che per l'ennesima volta esterniamo in quest'aula è
che nel 2006 non accadrà niente! Nel 2006 avremo finito forse i
lavori, avremo speso tutto quello che c'era da spendere per
reinventare quell'area, ma non riusciremo a farci alcunché.
Probabilmente sarà necessario procedere con degli appalti per
affidi di gestione che prevedono procedure europee, perché dipende
dal tipo di progetto che avete in animo di mettere in piedi; c'era
il progetto dell'associazione, rimasto nel cassetto, e comunque
bocciato nella scorsa legislatura dai fatti, cioè ci risulta che
quel percorso è stato ritenuto non all'altezza delle risposte che
doveva dare. Allora il problema è sempre il solito: non mancano le
risorse in questa Regione perché finora i soldi li abbiamo sempre
avuti, manca la capacità di gestire, di valorizzare le bellezze
naturali, da un lato, il casinò, dall'altra, e questi
interventi.
Sul borgo di Bard, Assessore Charles, lei avrà il merito di
portare a compimento l'opera che i suoi predecessori hanno avviata,
ma nella sua sufficienza che ha dimostrato non nella risposta
odierna, ma nelle questioni che hanno riguardato questo argomento,
avrà il demerito di aver consegnato all'incuria del tempo una
struttura che il giorno dopo, terminati i lavori, inizierà ad avere
tutti i problemi di manutenzione, di intervento e di gestione di
un'area immensa! Dispiace constatare che non abbiate la
consapevolezza di dover essere lungimiranti nel prevedere certe
situazioni.
L'Assessore Ferraris, che siede a fianco a lei, sta gestendo
tramite "Finaosta", nella stessa sciagurata maniera, l'"area
Cogne", perché sull'"area Cogne" stamani abbiamo parlato
dell'edificio "E" e dell'edificio "D", nel 2006 saranno pronti; ad
oggi non sappiamo ancora se "Finaosta" dopo aver fatto la
promozione che nessuno ha visto, dopo aver fatto i bandi, ha o meno
delle carte in mano. L'Assessore ha risposto in maniera dialettica:
"le aziende per insediarsi vogliono vedere i capannoni, altrimenti
non vengono". Assessore, la "Pépinière" esiste, ora lei ha buon
gioco a dire che al 70% quella struttura è riempita, ma sarà forse
un 70% sulle metrature disponibili, ma sono 4 aziende su una
potenzialità di 14 aziende, perciò il suo 70% si lascia quanto meno
interpretare! Di conseguenza, pur essendo favorevoli alla filosofia
che ha animato l'intervento sul Forte di Bard in relazione al tipo
di recupero e alla capacità che riconosciamo a chi ha avuto il
merito di metterla in pista, di andare a recuperare fondi europei,
esprimiamo un giudizio negativo sull'assenza di prospettive
gestionali su questo importante progetto, ed esprimiamo un voto di
astensione sull'articolo 25.
Presidente - La parola al Consigliere Sandri.
Sandri (GV-DS-PSE) - Sollecitato anche dalla minoranza che -
malgrado l'ora - richiama tutti a un impegno nel dibattito, volevo
prendere atto che nel programma di maggioranza è ben specificata
l'importanza di andare ad una gestione coordinata del patrimonio
culturale della nostra Regione, penso che non abbiamo da prendere
lezioni da nessuno! Vorrei anche dare atto a questo Consiglio che,
in particolare il collega Frassy, in V Commissione, competente in
termini museali, non ha mai posto questi temi... vengono
evidentemente utilizzati solo qui, per fare un po' di
demagogia!
Presidente - La parola al Consigliere Frassy, per fatto
personale.
Frassy (CdL) - Chiedo al collega Sandri di alzarsi e di
enucleare gli argomenti inerenti i beni culturali che lui,
Presidente della V Commissione, ha affrontato... poi possiamo
discutere!
Presidente - Pongo in votazione l'articolo 25:
Consiglieri presenti: 32
Votanti: 26
Favorevoli: 23
Contrari: 3
Astenuti: 6 (Comé, Frassy, Lattanzi, Stacchetti, Tibaldi, Viérin
Marco)
Il Consiglio approva.
Presidente - Articolo 26. La parola al Consigliere Frassy.
Frassy (CdL) - Sull'articolo 26, contrariamente alla filosofia
dell'Assessore Charles che non vuol ripetersi, penso che, seppure
in sintesi, una breve ripetizione di quello che abbiamo detto in
sede di esame del capitolo di bilancio che includeva lo
stanziamento di 4,95 milioni di euro vada fatta. Una piccola
riconsiderazione su questo articolo: è un articolo che ha
un'importanza determinante nel capire le volontà della sua Giunta,
Assessore Marguerettaz!
Sul casinò lei sa che su tante cose si può non concordare, ma su
una siamo tutti d'accordo: il casinò ogni volta che è stato oggetto
di discussione, lo è stato non perché lei abbia "sua sponte"
portato all'aula o in commissione relazioni o atti dovuti, che anzi
ha omesso, ma se n'è parlato solo e soltanto per iniziativa delle
forze di opposizione, che con richiesta di audizioni in
commissione, iniziative consiliari di tipo ispettivo da un lato, di
tipo propositivo dall'altro, hanno a più riprese tentato di colmare
quel vuoto di confronto politico di cui lei è stato il massimo
responsabile!
Voglio citare l'affermazione fatta dal Presidente della Giunta,
Viérin, quando disse che il "Casinò S.p.a.", a maggior ragione
perché era S.p.a., era il casinò di tutti i Valdostani. Su questo
aspetto la inviterei, insieme alla sua Giunta, a riflettere, perché
le vicende del casinò pretendiamo, nonostante sia una s.p.a. - ma è
una s.p.a. fatta con soldi pubblici... - che vengano confrontate
nel Consiglio regionale. Questo non è accaduto e l'articolo 26 ci
porta a dire, essendo facili "Cassandre", che non accadrà neppure
in futuro!
L'articolo 26 stanzia 4,95 milioni di euro, ma... per cosa li
stanzia? Teoricamente l'articolo 26 dovrebbe nascere dalla
relazione di accompagnamento al bilancio "Casinò S.p.a." del 2003 e
dalle successive deliberazioni adottate prima in Consiglio di
amministrazione e poi in assemblea dei soci, dove a fronte
dell'erosione del capitale sociale ai sensi del Codice civile era
necessaria la ricapitalizzazione. La ricapitalizzazione era stata
individuata nella differenza fra il capitale dei 5 milioni di euro
e le perdite sociali, ossia l'esigenza di mettere mano a 2,8
milioni di euro. La Giunta chiede al Consiglio di votare lo
stanziamento di una cifra che va a dare copertura a una totale
ricapitalizzazione del capitale della "Casinò S.p.a.".
Due considerazioni. La prima interpretazione, nonostante le
previsioni ottimistiche dell'Assessore, è quella che ci porta a
dire che forse dobbiamo aspettarci un ennesimo bilancio negativo,
di conseguenza si mettono le mani avanti dicendo: "guardate, non
basteranno i 2,8 milioni, ma saranno necessari molti più soldi,
dunque siamo previdenti e ne chiediamo fin d'ora di più". Se così
fosse, sosteniamo e rivendichiamo il diritto a questa Assemblea di
valutare quali sono i motivi che continuano a portare perdite in
questa s.p.a., di conseguenza non riteniamo che sia logico da un
punto di vista politico del controllo, ma da un punto di vista
logico della gestione economica di una s.p.a., che sia dato per
scontato che si debba andare continuamente a ricapitalizzazione,
perché sull'esigenza di fare ricapitalizzazioni che vadano oltre il
deficit di bilancio del 2003, riteniamo che ci debba essere un
confronto politico e che non possano essere escluse a priori
soluzioni diverse, che vedano il coinvolgimento di quei soci
privati che questa maggioranza nella scorsa legislatura aveva
ipotizzato come scelta auspicabile, dicendo: "partiamo con una
s.p.a. che abbia il Comune di Saint-Vincent e Amministrazione
regionale, ma non escludiamo la possibilità che ci possano essere
in futuro delle sinergie private".
Alla luce di quello che sta accadendo, penso sia opportuno
ritornare su queste considerazioni, perciò contestiamo quella che
lei ha definito essere una "previsione prudenziale di bilancio",
l'articolo 26, perché sosteniamo che questo articolo venga meno al
concetto di veridicità del bilancio. Oggi non ci sono i presupposti
contabili per ipotizzare una ricapitalizzazione fino alla cifra
complessiva del capitale sociale (che per parte regionale sono 4,95
milioni di euro), riteniamo che sia una delega alla Giunta e che
sia l'ennesimo esproprio che questa Giunta fa sulla materia del
casinò. Di conseguenza, ancora una volta, denunciamo in maniera
forte che sul casinò questa Giunta non ha intenzione di
confrontarsi nella sede politica che è il Consiglio.
Esprimiamo con un voto negativo e fortemente convinto la nostra
espressione di voto sull'articolo 26.
Presidente - Pongo in votazione l'articolo 26:
Consiglieri presenti: 32
Votanti: 29
Favorevoli: 23
Contrari: 6
Astenuti: 3 (Comé, Stacchetti, Viérin Marco)
Il Consiglio approva.
Presidente - Pongo in votazione l'articolo 27:
Consiglieri presenti: 32
Votanti: 29
Favorevoli: 26
Contrari: 3
Astenuti: 3 (Frassy, Lattanzi, Tibaldi)
Il Consiglio approva.
Presidente - Articolo 28. La parola al Consigliere
Riccarand.
Riccarand (Arc-VA) - Questo è l'articolo che inserisce il fondo
per il finanziamento delle opere di rilevante interesse regionale,
di cui alla legge che è stata oggetto, a luglio, di un'ampia
discussione in Consiglio.
È del tutto evidente ed è stato evidenziato nel corso del
dibattito sul bilancio che questa dotazione finanziaria inserita
nel triennio è insignificante, 18 milioni di euro significa non
finanziare neanche un'opera di rilevante interesse regionale,
perché parliamo di opere per importi di 30-40 milioni di euro.
Questo depone come avevamo evidenziato nel momento in cui avevamo
discusso l'impostazione di quella legge, che non c'è una copertura
finanziaria a quel provvedimento e poi che si tratta di opere che
si intende realizzare in tempi lunghissimi, perché in tre anni
nessuna di queste opere potrà partire.
Ho sentito la spiegazione dell'Assessore e della Giunta che
dicono: "noi cominciamo a fare gli studi di fattibilità". A mio
avviso non è un'argomentazione valida questa, in primo luogo,
perché non è detto che per tutte le opere che si decide di
realizzare ci sia bisogno di fare studi di fattibilità, in quanto
abbiamo diversi studi di fattibilità nei cassetti
dell'Amministrazione e sono opere pronte a passare ad una fase di
esecuzione. Non solo, ha senso che andiamo a finanziare degli studi
di fattibilità costosi per opere di importi di 30-40-50 milioni di
euro, senza sapere se queste opere hanno una copertura finanziaria?
A mio avviso questa impostazione è sbagliata, perché alla fine ci
troveremo una massa di 200-300 milioni che non saremo in grado di
realizzare. Questa è la dinamica che l'Assessore Cerise vuole
mettere in atto, ma è una dinamica che non va bene perché ci vuole
una certezza di fondi.
Avete messo una cifra insignificante in questo capitolo che non
permette di fare niente, se non un esercizio sugli studi di
fattibilità, ed è tutto da vedere se è necessario!
Presidente - La parola al Consigliere Tibaldi.
Tibaldi (CdL) - Se uno fa mente locale e si ricorda l'entusiasmo
con cui è stata messa in piedi questa legge, conclude che questa
legge serve.
Arriviamo al momento topico in cui questa legge deve essere
applicata e vediamo che il primo anno vede effettivamente un
impegno di 1,5 milione di euro, il secondo anno si va a 5 milioni
di euro e poi 12 milioni di euro per il 2007. Facendo la somma
delle risorse impiegate nel triennio, i 18,5 milioni previsti forse
non bastano neppure per finanziare un'opera! È vero che secondo
quella legge le opere di rilevante interesse regionale devono avere
un impiego di risorse almeno uguale o superiore a 10 milioni di
euro, ma fra tutti gli studi di fattibilità che si vogliono mettere
in cantiere e ciò che si potrebbe fare, si capisce che il prossimo
triennio sarà inutilizzato, questa legge non vedrà la nascita di
alcuna opera di rilevante interesse regionale! In sostanza, c'è la
legge, ma non ci sono le idee!
Pensiamo a come è nata questa legge: è nata sulla base di
esigenze specifiche, che sono state manifestate in quest'aula -
ricordo la circonvallazione di Valtournenche, ma anche altri
importanti tracciati stradali di valli laterali segnalati dagli
amministratori delle Valli del Lys e di Ayas - in tempi non
sospetti, e naturalmente siamo arrivati questa estate emulando ciò
che ha fatto il Ministro Lunardi in campo nazionale, si è lanciata
la legge valdostana sulle grandi opere... ma quali saranno le
grandi opere? Analizzando i capitoli di bilancio, l'Assessore ha
dato alcune risposte; ha ammesso con una certa onestà che con 1,5
milione di euro non possiamo far partire delle grandi opere,
possiamo cimentarsi in studi di fattibilità, 7-8, se ricordo bene.
Ha fatto trasparire però un altro aspetto, cioè che questi 7-8
studi che dovrebbero essere l'elaborazione di idee che sono già
state pensate, in realtà non solo non ci sono gli studi, ma mancano
anche le idee. Dico che mi aspettavo che anche per coerenza con un
indirizzo politico dato da quest'aula, ci fosse un minimo cenno a
quelle opere stradali - "in primis" la circonvallazione di
Valtournenche - la cui necessità è stata valutata da tutti i
Consiglieri regionali.
Non vorremmo che questa legge sulle grandi opere diventasse "la
legge sulle grandi rifiniture", cioè che sia un'altra legge di
opere pubbliche che sono opere uguali a quelle che vengono inserite
nel piano triennale e nei piani operativi annuali, ai sensi della
legge n. 12/1996. Non possiamo limitarci ad aspettare suggestioni
dagli enti locali, come ci è parso di capire da quelle poche parole
che lei ha affermato durante il suo intervento, perché gli enti
locali potrebbero avere suggestioni che non rientrano nel quadro
delle iniziative di grande interesse. Un palazzetto per giocare a
"palet", come quello di Arnad, invocato da quella comunità locale e
di cui magari l'Assessore Caveri dice: "è inutile che facciamo un
palazzetto, visto che già presso l'ex cotonificio "Brambilla"
potete andare a giocare senza andare ad inserire delle risorse
esose e sprecate... a 3 km di distanza... ma gli amministratori
comunali di Arnad potrebbero obiettare che per loro questa è
un'opera che può rientrare in questa neonata legge regionale, la n.
21/2004, e chiederne l'attuazione. Magari questa sensibilità non
viene solo sentita dal Sindaco di Arnad, ma anche dal Sindaco di
Issogne, che è Comune limitrofo, e questa opera assume una
connotazione che non è meramente comunale, ma si allarga oltre i
confini del Comune di Arnad.
Penso allora che sia riduttivo, per una classe politica come la
vostra che si accinge a governare la Regione, rimettersi alle
suggestioni di diverso tipo che possono provenire dai Comuni. Delle
suggestioni sono state formulate in maniera chiara da quest'aula,
lì si poteva partire immediatamente, anche perché è da 30 anni che
si parla di una circonvallazione in quel di Valtournenche, non è
un'idea peregrina che è nata 6 mesi fa con una risoluzione poi
approvata, è un'opera di serie "A" che è invocata da una comunità e
che vorrebbe una risposta più concreta di quella data prima con la
legge n. 21, poi con queste risorse indefinite nella scelta, oggi,
nella finanziaria.
Pensiamo che il Consiglio e, "in primis", la Giunta, abbiano il
dovere di produrre delle idee, non solo aspettarle da parte di
terzi, altrimenti se ci limitiamo alle sue affermazioni, abbiamo
capito che il 2005 il finanziamento per la legge n. 21 servirà solo
a foraggiare alcuni professionisti che improvviseranno delle idee,
che magari finiranno nei cassetti e andranno ad accumularsi con
tanti progetti, già dimenticati da molto tempo. Pensiamo che questa
legge, se vuole rispondere all'altisonanza del titolo che le avete
dato, debba volare più alto, altrimenti siamo sempre a livello di
suolo e, visto che il suolo valdostano ha bisogno di opere di
rilevante interesse regionale, crediamo che sia questo l'obiettivo
di una legge e, per tale ragione, debba essere rispettato da parte
vostra come indirizzo politico.
Presidente - La parola al Consigliere Maquignaz.
Maquignaz (UV) - Voglio intervenire in quanto quando si parla di
"legge regionale sulle grandi opere" mi tocca intervenire, ma
soprattutto perché il Consigliere Tibaldi, ancora una volta, calca
la mano sul discorso di Valtournenche.
Si è parlato molto di questa legge, mi ricordo che il
Consigliere Tibaldi diceva allora: "il Consigliere Maquignaz ha la
sfera di cristallo, si inventa una legge che non c'è". Questa legge
è arrivata, oggi vediamo dei finanziamenti su questa legge per il
2005, non tanto elevati, che serviranno per le prime progettazioni;
poi vediamo 15 milioni di euro negli anni a venire. Dico la verità,
ricordo che in quest'aula tutti i gruppi politici votarono una
risoluzione all'unanimità che volgeva nella direzione di dire: "si
andrà a trovare una soluzione per varie opere importanti sul
territorio", in particolare per la problematica legata alla
variante stradale di Valtournenche, per cui c'è un impegno morale
avendo votato quella risoluzione. Credo che il Consiglio, e
soprattutto la Giunta, manterrà la parola data.
Non sta a me rispondere oggi, visto che non sono in Giunta, e
soprattutto non posso spiegare dove troverò quei fondi in più
quando sarà il momento per finanziare l'opera; sicuramente questo
fondo potrà essere rifinanziato e si potranno trovare vari sistemi
per poter finanziare tutte queste opere. Sono fiducioso nella
volontà politica di fare questa opera e non ho perso la
fiducia.
Presidente - La parola all'Assessore al territorio, ambiente e
opere pubbliche, Cerise.
Cerise (UV) - Secondo me, stiamo parlando delle lingue diverse;
rispetto le opinioni del Consigliere Tibaldi e non ho nessuna
ragione per contraddirlo, si è fatta un'ipotesi e ben venga. Mi
stupisce, invece, la posizione del collega Riccarand, perché è più
attento di solito. Non so se è l'ora, ma è stato molto distratto
nel pormi alcuni quesiti. Dice che ci sono dei progetti con degli
studi di fattibilità, può essere, ma forse non parliamo degli
stessi studi di fattibilità, perché quelli previsti in questa legge
seguono una procedura definita, quella prevista dalla legge n. 109,
peraltro procedura disciplinata con deliberazione di Giunta. Non
esistono opere pubbliche sulle quali sia stato fatto questo tipo di
studio di fattibilità. Ci sono dei passaggi che devono essere fatti
per legge e disciplinati in maniera molto rigorosa, passaggi che
sono stati sollecitati in sede di dibattito di commissione proprio
dal collega Riccarand.
Qualcuno ha fatto un richiamo come se si fosse inventata una
nuova programmazione di opere pubbliche che finisce per confluire
nel piano triennale di opere pubbliche; anche questo è un percorso
che è stato voluto in commissione, proprio con l'esigenza di far
confluire questo programma all'interno di quello, altrimenti c'era
non so quale tipo di congettura... e abbiamo accettato questa
ipotesi. C'è quindi questa convergenza nell'armonizzare il piano
triennale delle opere pubbliche che viene individuato con una
procedura ordinaria con quello che viene individuato con la
procedura delle opere pubbliche.
C'è un altro punto che vorrei richiamare e che il Consigliere
Riccarand dovrebbe aver chiaro. Nel momento in cui il Consiglio si
esprime sulla fattibilità di determinate opere di interesse
regionale, è scritto che nell'atto di assenso si deve prevedere la
programmazione finanziaria. È chiaro che questa spesa è, non dico
ridicola, se immaginiamo di inserire nell'ambito delle opere
pubbliche. Mi limito a citarne alcune: la circonvallazione di
Valtournenche, la circonvallazione di Fontainemore, l'allargamento
della strada Verrès/Challand-Saint-Victor, la strada per la Valle
d'Ayas che ha un costo di circa 11 milioni di euro, poi c'è l'opera
che ha richiamato il Consigliere Nicco per fare uno stabile che
sappia accogliere tutti gli archivi, c'è anche lì un progetto, ma
manca la fattibilità, poi c'è il II° lotto della "Brambilla", ci
sono le opere che si collegano con la modernizzazione della
ferrovia. Vi sono poi alcuni impianti regionali di interesse
regionale che hanno questo volume di spesa.
Accetto l'obiezione di dire che questo volume di spesa è
insufficiente, ma non è un motivo per denigrare la legge o per dire
che la legge con questo tipo di disponibilità finanziaria non può
avere un percorso, perché nel momento in cui il Consiglio andrà a
licenziare l'opera pubblica, definirà anche il montante finanziario
per realizzarla. Una per tutte: fra le altre opere pubbliche di
interesse regionale c'è sicuramente il III° lotto
dell'Ospedale.
Presidente - La parola al Consigliere Tibaldi.
Tibaldi (CdL) - Per dichiarazione di voto. L'Assessore conferma
ciò che aveva anticipato durante l'esame dei capitoli. A noi non
resta che prendere atto e aspettare che i tempi tecnici procedano,
però devo dire che ci ha incuriosito la posizione del collega
Maquignaz. Anzitutto non siamo noi, i nemici: noi siamo quelli che
vogliamo sollecitare l'attuazione di una serie di iniziative,
peraltro apprezziamo il suo atteggiamento di fiducia, un atto di
fede che ha rivolto nei confronti della legge che l'Assessore ha
portato all'esame del Consiglio, un atto di fede che rientra nei
suoi diritti politici. Non vorremmo però che firmasse "cambiali in
bianco" per conto terzi, perché è un film che abbiamo già visto in
questo Consiglio ed è un film che alla fine ha un prezzo, quindi è
opportuno - nelle manifestazioni di fede - porsi di fronte
all'obiettivo che si vuole raggiungere.
Ci ha fatto piacere vedere più volte su giornali locali le
invocazioni alla realizzazione di una determinata opera: adesso
abbiamo la legge, faremo questo e quest'altro, i tempi saranno
questi, le risorse ci sono, siamo bravi... Tenga presente però che
i cittadini non hanno gli occhi "foderati di prosciutto", sono in
grado di valutare tempi, risorse e soprattutto se le opere vengono
realizzate.
Noi, in questo momento, non riusciamo ad esprimere lo stesso
livello di fiducia che lei ha manifestato nei confronti della
scelta dell'Assessore e la sua legge, ci limitiamo a prenderne
atto, ma, come abbiamo già fatto in passato, saremo attenti
testimoni delle singole tappe. Speriamo che queste tappe vengano
bruciate in un senso significativo e non solo fini a loro
stesse!
Presidente - La parola al Consigliere Comé.
Comé (SA) - Per dichiarare il voto di astensione da parte della
"Stella Alpina", riprendendo le considerazioni che avevo fatto oggi
pomeriggio.
Ritengo che questa legge creerà delle grosse aspettative da
parte degli enti locali, perché abbiamo attivato un meccanismo con
cui abbiamo chiesto agli enti locali di presentare, a fine gennaio,
tutte le opere che ritengono di grande interesse. Qui ho
l'impressione che ogni Comune e ogni Sindaco all'interno del suo
territorio, ma anche con una visione aperta all'interesse generale
della Regione, sia convinto che il suo progetto è di interesse
regionale. Ho l'impressione che qui non si sia definito bene qual è
questo interesse regionale. Qui ci saranno una marea di richieste
da parte dei Sindaci perché non possono finanziare determinate
opere e quindi cercano di ottenere il finanziamento attraverso
questa proposta di legge.
Ritengo che la procedura che abbiamo seguito creerà grossi
problemi e forse ci porterà a dare molti incarichi, senza che si
riesca poi, anche per gli impegni che non sono elevatissimi, a dare
grosse soddisfazioni: per questo motivo il gruppo della "Stella
Alpina", su questo articolo, si astiene.
Presidente - Pongo in votazione l'articolo 28:
Consiglieri presenti: 30
Votanti: 25
Favorevoli: 22
Contrari: 3
Astenuti: 5 (Comé, Frassy, Lattanzi, Tibaldi, Viérin Marco)
Il Consiglio approva.
Presidente - Mi rimetto alla volontà dei Capigruppo, anche se
avevamo preso un orientamento: vogliamo fare ancora qualche
articolo?
(dibattito in aula, fuori microfono)
... allora ci fermiamo a questo articolo.
La seduta è tolta.
---
La séance se termine à 0 heures 17.
