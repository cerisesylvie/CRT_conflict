Classificazione
TRASPORTI E VIABILITÀ
Trasporti


Resoconto integrale del dibattito dell'aula
Oggetto del Consiglio n. 2699 del 23 luglio 1997 - Resoconto
SEDUTA POMERIDIANA DEL 23 LUGLIO 1997
OGGETTO N. 2699/X Disegno di legge: "Norme in materia di servizi
di trasporto pubblico di linea".
Capo I Disposizioni generali
Articolo 1 (Funzioni della Regione)
1. La presente legge disciplina i servizi di trasporto pubblico
collettivo di persone e di cose di interesse regionale e locale
effettuati, normalmente, in modo continuativo o periodico, con
itinerari, orari, frequenza e tariffe prestabilite e offerta
indifferenziata.
2. La Regione svolge le funzioni programmatorie e amministrative
riguardanti i servizi a carattere regionale e locale realizzati con
autobus, impianti a fune, tramvie, e ferrovie.
Articolo 2 (Pianificazione e modalità di gestione)
1. La Regione effettua la programmazione ed il coordinamento dei
trasporti pubblici mediante il piano regionale dei trasporti e
della comunicazione.
2. Il piano regionale dei trasporti e della comunicazione è
predisposto dalla struttura regionale competente in materia di
trasporti, in coerenza con i contenuti del piano territoriale e
paesistico della Valle d'Aosta, ed è approvato dal Consiglio
regionale.
3. I servizi di trasporto pubblico disciplinati dalla presente
legge sono, di norma, eserciti in regime di concessione. Possono
altresì essere gestiti in economia, tramite aziende speciali anche
consortili, società per azioni o a responsabilità limitata a
prevalente capitale pubblico locale.
4. Non necessitano di concessione i servizi di trasporto
pubblico eserciti direttamente dalla Regione o dagli enti locali
con mezzi ed impianti in proprietà e con personale dipendente
dall'ente pubblico.
Articolo 3 (Organizzazione dei servizi in ambito locale)
1. In armonia con la legge 31 gennaio 1994, n. 97 (Nuove
disposizioni per le zone montane), per le frazioni del Comune di
Aosta aventi meno di 500 abitanti e per i restanti comuni della
regione nei quali il servizio regionale di trasporto pubblico
risulti mancante oppure inadeguato, i comuni, o le Comunità montane
su delega dei comuni, sono autorizzati ad organizzare e gestire il
trasporto di persone e merci di prima necessità, anche in deroga
alle norme regionali vigenti, utilizzando al meglio i mezzi di
trasporto comunque disponibili sul territorio e ricercando
l'integrazione con i servizi esistenti.
2. L'organizzazione del servizio di cui al comma 1 è definita da
un apposito regolamento approvato dal Consiglio comunale o della
Comunità montana.
3. Gli enti locali disciplinano autonomamente i servizi di
trasporto pubblico locali che si svolgono esclusivamente
nell'ambito del proprio territorio, aventi finalità turistiche e/o
ricreative, effettuati con veicoli atipici quali i trenini su
gomma.
Capo II Trasporto pubblico con autobus
Articolo 4 (Norme generali)
1. Le concessioni di trasporto pubblico con autobus sono
accordate dalla Regione, secondo quanto disposto dagli articoli che
seguono.
2. I comuni, con deliberazione adeguatamente motivata e
assumendosi gli oneri di eventuali obblighi di servizio, possono
rilasciare, con preferenza per le società concessionarie dei
relativi sub-bacini, concessioni per servizi di trasporto con
autobus che si svolgono esclusivamente nell'ambito del territorio
comunale e che non presentano necessità di integrazione con la rete
regionale del trasporto pubblico.
3. Per le concessioni di cui al comma 2, i comuni, per i centri
abitati rientranti nell'ambito di applicazione della l. 97/1994,
provvedono ad approvare un regolamento autonomo, in deroga alle
norme della presente legge, disciplinando le modalità di
affidamento di tali concessioni e di controllo dell'esercizio.
Articolo 5 (Bacino di traffico)
1. La Regione Valle d'Aosta costituisce un'unità territoriale
entro la quale si attua un sistema integrato di trasporto pubblico
con autobus coordinato con il trasporto ferroviario e con le altre
modalità di trasporto pubblico.
2. Tale unità territoriale è denominata bacino di traffico.
Articolo 6 (Piano di bacino di traffico)
1. Al fine di individuare le esigenze di mobilità e il
fabbisogno di trasporto pubblico con autobus, la Regione approva ed
attua un piano di bacino di traffico.
2. Il piano di bacino di traffico è redatto dalla struttura
regionale competente in materia di trasporti sentite le società
concessionarie di trasporti pubblici con autobus e le
organizzazioni sindacali maggiormente rappresentative. Sulla
proposta di piano vengono richiesti i pareri delle strutture
regionali competenti in materia di pianificazione urbanistica, di
pubblica istruzione e di turismo, dell'Associazione dei Sindaci e
dell'Associazione delle Comunità montane. Decorsi novanta giorni
dalla richiesta dei pareri, in assenza di loro formulazione, se ne
prescinde. Il piano è approvato dal Consiglio regionale su proposta
della Giunta.
3. Il piano di bacino di traffico contiene:
a) l'individuazione delle linee di autobus a carattere
regionale;
b) l'individuazione delle linee di autobus per esigenze
specifiche o locali di trasporto di studenti, lavoratori ed altre
categorie di cittadini di rilevanza regionale;
c) l'individuazione dei principali servizi integrativi;
d) l'articolazione territoriale in sub-bacini, con la
descrizione del numero e delle caratteristiche;
e) le percorrenze chilometriche massime previste per l'insieme
delle linee del sub-bacino ammissibili ai fini della stipulazione
dei contratti di servizio;
f) il coordinamento del servizio con autobus con le altre
modalità di trasporto e gli impianti a fune con funzioni di
trasporto pubblico locale;
g) le aree ed i parcheggi di scambio fra le diverse modalità di
trasporto da potenziare;
h) gli indirizzi di politica tariffaria.
4. Il piano è valido per dieci anni e può essere aggiornato
annualmente con l'osservanza delle procedure stabilite per la sua
approvazione.
Articolo 7 (Concessione dei servizi)
1. La concessione di servizi di trasporto pubblico con autobus è
accordata dalla Giunta regionale per gruppi di linee, secondo le
indicazioni del piano di bacino di traffico.
2. La concessione deve contenere:
a) gli estremi della domanda del concessionario;
b) le generalità del concessionario ed il suo domicilio
legale;
c) la durata della concessione;
d) l'elenco delle linee della rete assegnata al
concessionario.
3. L'elenco di cui al comma 2, lett. d), può, durante gli anni
di validità della concessione, essere aggiornato ed integrato, per
servizi specifici o locali, con decreto dell'Assessore regionale
competente in materia di trasporti, in conformità con il piano di
bacino di traffico e nei limiti delle percorrenze massime
sovvenzionabili previste da tale piano per ogni sub-bacino.
Articolo 8 (Contratti di servizio)
1. L'esercizio dei servizi di trasporto pubblico con autobus è
disciplinato da contratti di servizio stipulati tra la Regione e il
soggetto concessionario.
2. Nei contratti di servizio sono definiti:
a) gli impegni del soggetto concessionario ad assicurare i
servizi di trasporto, nonché a realizzare i necessari investimenti.
Devono essere analiticamente individuati sia i servizi di interesse
regionale della rete, sia eventuali servizi di interesse specifico
o locali;
b) l'impegno del soggetto concessionario a svolgere gli
eventuali servizi integrativi espressamente riservati di cui al
Capo V;
c) l'impegno del soggetto concessionario a adottare sistemi
unificati di emissione e controllo dei documenti di viaggio e di
rilevamento dei dati relativi all'esercizio dei servizi, nonché
procedure gestionali tali da garantire l'uniformità e la
comparabilità dei dati aziendali;
d) la possibilità di un aggiornamento annuale per servizi
specifici o locali;
e) gli impegni dell'ente concedente ad acquistare i servizi
oggetto della concessione e a provvedere al pagamento dei relativi
oneri secondo termini e modalità specificamente definiti; compresi
eventuali meccanismi di adeguamento del corrispettivo in presenza
di fenomeni di inflazione, di variazioni tariffarie, di
modificazioni significative del costo medio di produzione, di
variazioni considerevoli nei volumi di traffico;
f) le misure di controllo e le sanzioni in caso di inadempimento
del contratto;
g) le risorse destinate per il raggiungimento delle finalità
contenute nel contratto;
h) l'eventuale affidamento a terzi di servizi di adduzione di
limitata percorrenza.
Articolo 9 (Durata della concessione)
1. Le concessioni ed i relativi contratti di servizio hanno la
durata massima di dieci anni.
2. Nella fase di transizione, fino al 31 dicembre 2001 non
possono essere rilasciate concessioni con una durata superiore a
quattro anni.
Articolo 10 (Individuazione del concessionario)
1. L'individuazione del concessionario avviene mediante gara di
appalto applicando procedure ristrette, nell'ambito delle quali
possono presentare offerte soltanto prestatori di servizi invitati
dalla Regione. Due o più imprese invitate possono presentare
congiuntamente un'offerta sulla base di un preventivo accordo di
gestione da allegare alla documentazione prodotta.
2. L'avviso di gara deve contenere:
a) la durata della concessione;
b) la descrizione della rete con l'elenco delle linee e le
percorrenze globali previste;
c) le indicazioni sul programma di esercizio;
d) i requisiti di idoneità finanziaria e tecnica, quali il
materiale rotabile, gli impianti, le attrezzature;
e) le indicazioni sulle tariffe applicabili;
f) le forme di esercizio della concessione, con particolare
riguardo alla sicurezza, alla regolarità ed alla qualità del
servizio prodotto;
g) l'obbligo del concessionario di assumere eventuali servizi
aggiuntivi alle stesse condizioni economiche delle linee in
esercizio nel limite del cinque per cento delle percorrenze globali
previste dai contratti;
h) l'obbligo del concessionario di assumersi l'impegno ad
installare le apparecchiature necessarie per il sistema integrato
di gestione tariffaria;
i) i casi di risoluzione, revoca o decadenza delle
concessioni;
l) lo schema di contratto di servizio che dovrà essere
sottoscritto dall'aggiudicatario;
m) i criteri di valutazione della gara;
n) la documentazione da produrre.
3. La concessione è aggiudicata all'offerta più vantaggiosa
sotto il profilo economico, tenendo altresì conto di:
a) qualità dell'organizzazione aziendale;
b) dotazione e disponibilità di impianti, di attrezzature e di
materiale rotabile e loro dislocazione sul territorio;
c) esperienza di esercizio di linee in concessione nell'ambito
della rete oggetto di gara d'appalto.
Articolo 11 (Gradualità)
1. La procedura della gara d'appalto con le modalità previste
dall'articolo 10 è introdotta gradualmente e progressivamente
nell'arco di una fase transitoria, fino al 31 dicembre 2001, sulla
base delle modalità previste dal piano di bacino di traffico.
2. Nella fase transitoria fino al 31 dicembre 2001, la Giunta
regionale può affidare, con le procedure di cui all'articolo 12,
concessioni per una singola linea, limitatamente ad una sola linea
per ogni sub-bacino.
3. Nella fase transitoria fino al 31 dicembre 2001, la Giunta
regionale può altresì rinnovare concessioni annuali già in atto per
linee non previste dal piano di bacino di traffico ed esercite
senza oneri per la Regione.
Articolo 12 (Procedure)
1. Durante la fase transitoria, fino al 31 dicembre 2001, nei
casi in cui non si procede all'aggiudicazione con la procedura di
cui all'articolo 10, la Regione individua il concessionario
attraverso una procedura negoziata. A tal fine si procede ad
un'apposita istruttoria diretta ad accertare:
a) l'idoneità tecnica e finanziaria del richiedente la
concessione in relazione alla tipologia dei servizi da fornire;
b) la presenza di richieste di concessionari che già abbiano
esercitato regolarmente linee nell'ambito di tale rete;
c) il personale che la ditta richiedente la concessione può
mettere a disposizione, nonché il suo luogo di residenza;
d) il corrispettivo richiesto per la prestazione del
servizio;
e) la disponibilità a sottoscrivere lo schema di contratto di
servizio.
2. Ai fini dell'istruttoria, la struttura regionale competente
in materia di trasporti indice apposita riunione a cui invita tutte
le società concessionarie di linee di trasporto pubblico che si
svolgono in ambito regionale. Nel corso di tale riunione vengono
illustrate le caratteristiche del servizio che si intende concedere
e vengono stabiliti i termini per la presentazione delle domande e
le caratteristiche della documentazione da produrre.
3. La Giunta regionale, su proposta dell'Assessore competente in
materia di trasporti, delibera il rilascio della concessione.
Articolo 13 (Corrispettivi)
1. I corrispettivi dovuti per i servizi sono determinati dai
contratti e hanno il fine di compensare gli obblighi di servizio
pubblico, di trasporto e tariffari che incombono sui concessionari.
I dati sui costi effettivi del trasporto pubblico locale rilevati a
livello nazionale sono utilizzati con un mero significato di
riferimento.
2. Le risorse finanziarie necessarie per l'erogazione dei
corrispettivi derivanti dai contratti di servizio fra Regione e
società concessionarie sono imputate ad apposito capitolo del
bilancio di previsione della Regione.
Articolo 14 (Orario generale)
1. I servizi di cui al presente Capo e le modalità di
svolgimento degli stessi risultano anche dall'orario generale
pubblicato a cura della struttura competente in materia di
trasporti.
2. L'orario generale, così come le sue variazioni, è approvato,
sentiti gli esercenti, con decreto dell'Assessore regionale
competente in materia di trasporti.
3. I singoli concessionari ed esercenti dei trasporti, sono
tenuti ad esporre, nelle stazioni e negli spazi appositamente
predisposti in corrispondenza delle fermate, gli orari dei servizi
di trasporto, nella forma disposta dall'Assessorato competente in
materia di trasporti.
4. All'Assessorato competente in materia di trasporti è
demandata, inoltre, la definizione dei modi di diffusione, così
come delle altre forme di promozione e di pubblicità integrative
dell'orario e di ogni elemento utile a favorire l'uso del mezzo
pubblico attuando un'adeguata informazione.
Articolo 15 (Sistema unificato grafico ed informativo)
1. Onde assicurare e mantenere un'immagine unitaria del sistema
dei trasporti e del connesso sistema informativo, tale da
consentire all'utenza di avere una percezione ed una lettura rapida
e sintetica del maggiore numero di informazioni e di avere le
necessarie istruzioni sul modo di usare il trasporto pubblico, la
Giunta regionale, su proposta dell'Assessore competente in materia
di trasporti, definisce le caratteristiche di gestione di un
sistema unificato grafico e informativo.
2. Il sistema di cui al comma 1 stabilisce i segni distintivi
atti ad individuare gli autobus di linea ed i mezzi di trasporto
facenti capo al sistema tariffario integrato.
3. Alle disposizioni emanate dalla Regione devono attenersi
tutte le aziende esercenti i servizi di trasporto.
Articolo 16 (Autostazioni ed impianti)
1. La costruzione e/o l'esercizio di un'autostazione o impianto
analogo è soggetto a concessione della Regione.
2. Il Presidente della Giunta regionale può rendere obbligatorio
l'uso di un'area o di un impianto di stazione quando ricorrano
esigenze di integrazione dei servizi o della circolazione degli
autoveicoli adibiti al trasporto di persone.
3. I concessionari delle autolinee facenti capo ad
un'autostazione o ad un impianto analogo comune concorrono alle
relative spese di esercizio nella misura e con le modalità che
saranno stabilite caso per caso dalla Giunta regionale.
4. Ove sia riconosciuta opportuna la costruzione di
un'autostazione od impianto al servizio di una rete di linee,
l'approvazione del relativo progetto e la concessione della Regione
equivalgono a dichiarazione di pubblica utilità.
Articolo 17 (Garanzie assicurative)
1. Il concessionario deve essere assicurato contro l'incendio
dei beni aziendali, autostazioni e impianti, nonché contro i danni
arrecati da fatto proprio o dei suoi dipendenti alle persone e alle
merci trasportate, nonché alle cose delle persone trasportate.
2. L'assicurazione deve coprire anche la responsabilità per i
danni causati a persone, animali e cose non trasportate. La
copertura assicurativa deve interessare anche gli eventuali effetti
postali trasportati.
3. Il concessionario ha altresì l'obbligo di provvedere
all'assicurazione contro gli infortuni per il personale
dipendente.
4. L'inosservanza delle prescritte coperture assicurative
comporta la sospensione immediata dell'esercizio, salvo che il
concessionario non vi provveda entro gli otto giorni successivi
alla diffida.
5. I limiti minimi delle garanzie assicurative sono fissati con
decreto dell'Assessore regionale competente in materia di
trasporti.
Articolo 18 (Revoca, risoluzione e decadenza)
1. Il titolare del servizio in concessione incorre nella
decadenza della concessione:
a) quando venga a perdere i requisiti di idoneità morale,
tecnica e finanziaria prescritti dalla legislazione vigente;
b) quando non dia inizio al servizio nel termine stabilito, lo
abbandoni, lo interrompa, lo effettui con ripetute irregolarità,
non ottemperi alle disposizioni impartite dall'ente concedente o si
renda inadempiente agli obblighi derivanti dall'atto di concessione
o imposti da norme di legge o di regolamento o dai contratti di
lavoro vigenti.
2. Nei casi di cui al comma 1, lett. b), la pronuncia di
decadenza da parte dell'ente concedente deve essere preceduta da
due successive diffide intimate al concessionario ed è deliberata
dalla Giunta regionale dopo la scadenza del termine stabilito
nell'ultima diffida.
3. Nei casi in cui vengano meno le ragioni di interesse pubblico
che hanno determinato il rilascio della concessione, l'ente
concedente ha la facoltà di revocare la concessione stessa.
4. Quando venga sospeso l'esercizio per cause di forza maggiore
e non sia possibile ripristinarlo entro un congruo termine, con
sicurezza e regolarità, l'ente concedente può emettere il
provvedimento di risoluzione della concessione.
5. In caso di revoca, di risoluzione, o di decadenza per
inadempienza, il concessionario non ha diritto ad alcun
indennizzo.
6. Le attrezzature fisse e mobili e il materiale rotabile
possono essere rilevati con i criteri indicati all'articolo 19.
7. La cessione della concessione senza avere ottenuto la
preventiva approvazione è nulla.
Articolo 19 (Cessazione dei servizi)
1. Qualora l'ente concedente decida di riscattare il servizio,
si applicano le disposizioni di cui all'articolo 24 del regio
decreto 15 ottobre 1925, n. 2578 (Approvazione del testo unico
della legge sull'assunzione diretta dei pubblici servizi da parte
dei comuni e delle province), come specificate negli articoli da 8
a 14 del decreto del Presidente della Repubblica 4 ottobre 1986, n.
902 (Approvazione del nuovo regolamento delle aziende di servizi
dipendenti dagli enti locali).
2. Nel caso in cui la concessione sia assegnata, alla sua
scadenza naturale ovvero per avvenuta decadenza, ad un soggetto
diverso dal precedente concessionario, quest'ultimo non ha diritto
ad alcun indennizzo.
3. Il personale dipendente dal concessionario cessante è
trasferito al concessionario entrante, con il mantenimento dei
diritti acquisiti in ordine alla retribuzione, all'anzianità di
servizio ed alle mansioni, ad eccezione del personale che il
concessionario uscente intenda mantenere alle proprie dipendenze,
con comunicazione inviata per raccomandata con avviso di
ricevimento al concessionario entrante entro sessanta giorni
dall'assegnazione della concessione.
4. Il concessionario entrante deve presentare proposta
irrevocabile di acquisto delle attrezzature fisse e degli impianti
di proprietà del concessionario uscente, riferibili alla
concessione non rinnovata, entro sessanta giorni dal rinnovo della
concessione, al valore di mercato, al netto di eventuali contributi
statali o regionali in conto capitale per investimenti non
ammortizzati. Il concessionario uscente deve comunicare la propria
risposta entro i successivi trenta giorni. L'ente concedente può
esercitare diritto di prelazione su tutti o su parte di tali
beni.
5. Il concessionario entrante ha diritto di prelazione sulle
attrezzature mobili ed il materiale rotabile che il concessionario
uscente intenda vendere entro un anno dal rinnovo della
concessione. In tal caso, il concessionario uscente deve comunicare
per lettera raccomandata l'intenzione di vendere ed il prezzo
pattuito, ed il concessionario entrante deve esercitare il suo
diritto di prelazione entro trenta giorni, per lettera
raccomandata. Il diritto di prelazione deve essere esercitato per
l'intero lotto di beni che il concessionario uscente intende
vendere al medesimo acquirente.
Articolo 20 (Sistema integrato di gestione tariffaria)
1. La Regione promuove la creazione di un sistema integrato di
gestione tariffaria e dei dati relativi all'esercizio dei
servizi.
2. Il sistema di cui al comma 1, avvalendosi delle più avanzate
tecnologie informatiche, deve consentire principalmente:
a) l'istituzione di un sistema tariffario univoco ed
indipendente dal mezzo di trasporto utilizzato;
b) l'utilizzo da parte dell'utente di un unico titolo di viaggio
che permetta di usufruire di più mezzi di trasporto;
c) la gestione integrata dei dati statistici ed economici di
interesse regionale;
d) il trattamento automatizzato delle fatture relative alle
tariffe agevolate.
3. Al sistema di cui al comma 1 fanno capo, oltre ai servizi di
trasporto pubblico con autobus e ferroviari, anche gli impianti a
fune con funzione di trasporto pubblico locale ed eventuali servizi
integrativi.
Articolo 21 (Centro di gestione del sistema tariffario
integrato)
1. Al fine di assicurare una gestione unitaria del sistema di
cui all'articolo 20, nonché delle attività di cui all'articolo 8,
comma 2, lett. c), e di consentire altre attività di interesse
comune, le imprese di trasporto costituiscono un'apposita struttura
unitaria, o centro di gestione, incaricata di svolgere il complesso
delle operazioni di raccolta e trattamento dei dati di gestione
finanziaria e di manutenzione ed aggiornamento del sistema
integrato di gestione tariffaria.
2. La Regione partecipa al centro di gestione in quanto soggetto
gestore di impianti di trasporto pubblico, ente interessato alla
diffusione di carte di pagamento multiservizio ed ente interessato
a disporre dei dati statistici ed economici relativi al sistema dei
trasporti pubblici.
3. Le società esercenti concorrono alla copertura delle spese di
esercizio del centro di gestione nella misura del trentacinque per
cento, secondo modalità stabilite con deliberazione della Giunta
regionale.
4. Il centro di gestione può prevedere la partecipazione di
altri soggetti o l'espletamento di servizi a favore di terzi purché
ciò consenta la riduzione dei costi imputabili alla gestione e
manutenzione del sistema integrato relativo al trasporto pubblico
richiesto dalla Regione.
5. In caso di mancato accordo fra le imprese di trasporto per la
costituzione della struttura unitaria di cui al comma 1, provvede
la Regione imputando il quarantacinque per cento dei costi alle
società esercenti il trasporto pubblico suddiviso sulla base
dell'ammontare degli introiti gestiti dal centro stesso a favore
delle singole imprese.
Articolo 22 (Tariffe)
1. In attuazione delle indicazioni di politica tariffaria
contenute nel piano di bacino di traffico, la Giunta regionale, su
proposta dell'Assessore competente in materia di trasporti, sentite
le società concessionarie e le organizzazioni sindacali
maggiormente rappresentative, stabilisce e modifica, ove occorra,
nel corso dell'anno, le tariffe ordinarie e agevolate, nonché i
documenti di viaggio dei servizi pubblici di trasporto urbano,
extraurbano e relativi alle tratte ferroviarie facenti capo al
sistema tariffario integrato regionale.
2. Le tariffe ordinarie sono stabilite in relazione alla
distanza percorsa.
3. La Giunta regionale è autorizzata a stabilire condizioni
particolari per l'acquisto, l'utilizzazione, l'obliterazione e il
controllo dei documenti di viaggio.
4. Le tariffe sono indicate nella fase procedurale che precede
la stipulazione del contratto di servizio e possono successivamente
essere aggiornate, con scadenze annuali, tenuto conto:
a) dell'eventuale inflazione;
b) di variazioni significative del costo medio di produzione del
servizio e sue variazioni;
c) del perseguimento della concorrenzialità del mezzo pubblico
rispetto al mezzo privato;
d) della necessità di omogeneizzazione e semplificazione.
Articolo 23 (Bagagli e colli)
1. Sui servizi di linea, oltre al bagaglio a mano di dimensioni
non superiori a cm 50x30x25, è ammesso il trasporto gratuito di una
valigia o di uno zaino collocabili nell'apposito vano bagagli.
2. Sui servizi di linea è inoltre ammesso il trasporto gratuito
di un paio di sci e il trasporto a pagamento, quando sia possibile,
della bicicletta.
3. I bagagli eccedenti quelli ammessi, quando accoglibili, sono
assoggettati al pagamento di una tariffa di trasporto.
4. Le tariffe di cui al presente articolo sono stabilite secondo
le procedure di cui all'articolo 22.
Articolo 24 (Agevolazioni e gratuità)
1. Hanno diritto, senza oneri per la Regione, alla libera
circolazione sui mezzi di trasporto pubblico:
a) i dipendenti regionali e della Motorizzazione civile in
servizio di vigilanza e di controllo dotati di apposita tessera di
servizio;
b) gli appartenenti alle diverse forze di Polizia, al Corpo dei
Vigili urbani, al Corpo dei Vigili del fuoco, al Corpo valdostano
dei Vigili del fuoco volontari e al Corpo forestale valdostano, in
divisa e per motivi di servizio;
c) i minori di età che siano accompagnati, fino al
raggiungimento dell'età di inizio dell'obbligo scolastico;
d) i soggetti eventualmente individuati da disposizioni statali
per esigenze di servizio.
2. I servizi integrativi di trasporto per disabili di cui
all'articolo 56 sono forniti gratuitamente con onere a carico della
Regione. La Giunta regionale può stabilire una quota per l'accesso
al servizio ed una partecipazione per servizi di trasporto fuori
Valle.
3. La gratuità o particolari agevolazioni per l'uso di mezzi di
trasporto pubblico di cui ai Capi II e IV e di eventuali servizi
integrativi possono essere concessi, con onere a carico della
Regione, occasionalmente o per un periodo limitato,
dall'Assessorato regionale competente in materia di trasporti a
persone in stato di necessità su motivata richiesta dei competenti
servizi regionali e comunali di assistenza sociale.
4. La Giunta regionale, previa approvazione di modalità,
procedure e criteri che tengano conto delle condizioni di reddito e
che possono prevedere anche la forfettizzazione degli oneri a
carico degli utenti, è autorizzata a concedere, con onere a carico
della Regione, particolari agevolazioni fino ad un massimo del
novanta per cento di sconto sul costo di corsa semplice per l'uso
dei servizi di trasporto pubblico regionale di cui ai Capi II e IV
e di eventuali servizi integrativi ai seguenti soggetti, purché
residenti in Valle d'Aosta:
a) i decorati di medaglia d'oro e d'argento al valore militare e
civile;
b) i Cavalieri di Vittorio Veneto;
c) le persone prive della vista con cecità assoluta o con
residuo visivo non superiore a un decimo in entrambi gli occhi con
eventuale correzione e loro eventuali accompagnatori;
d) i sordomuti e loro eventuali accompagnatori;
e) gli inabili, invalidi di guerra, civili e del lavoro,
portatori di handicap, con invalidità legalmente riconosciuta
almeno pari all'ottanta per cento, nonché i loro accompagnatori, se
ne è riconosciuto il diritto;
f) le persone a partire dall'età di sessantacinque anni
compiuti;
g) i giovani di leva, ancorché non residenti in Valle d'Aosta,
che effettuino il servizio militare o il servizio civile.
5. La struttura regionale competente in materia di trasporti,
previa approvazione, da parte della Giunta regionale, di modalità,
procedure e criteri che prevedano una compartecipazione delle
società concessionarie nell'applicazione di tariffe scontate di
abbonamento, è autorizzata a concedere particolari agevolazioni,
con oneri a carico della Regione fino ad un massimo del trenta per
cento di sconto sul costo di corsa semplice, per l'uso dei servizi
di trasporto pubblico regionale di cui ai Capi II e IV e di
eventuali servizi integrativi, ai seguenti soggetti:
a) giovani dall'età scolare fino al ventiseiesimo anno di
età;
b) titolari di abbonamento al servizio regionale integrato di
trasporto.
6. La Giunta regionale, nell'ambito degli interventi per
l'attuazione del diritto allo studio, è autorizzata a concedere,
con onere a carico della Regione e previa approvazione di modalità,
procedure, convenzioni e condizioni, agevolazioni, fino ad un
massimo dell'ottanta per cento di sconto sul costo di corsa
semplice per l'uso di qualunque mezzo di trasporto pubblico, agli
studenti residenti in Valle d'Aosta che frequentino scuole
secondarie ubicate fuori Valle, di tipo non esistente in Valle
d'Aosta o università e istituti superiori per l'accesso ai quali
sia richiesto il diploma di maturità e ai laureati residenti in
Valle d'Aosta che frequentino nuovi corsi di laurea, corsi di
perfezionamento, di specializzazione e di dottorato di ricerca,
purché lo spostamento sia finalizzato al raggiungimento delle sedi
di studio o al ritorno.
7. In caso di particolare difficoltà o carenza di servizi di
trasporto pubblico oppure di impossibilità a stipulare convenzioni
con gli esercizi di trasporto, la Giunta regionale può provvedere a
supplire con altre iniziative, anche su noleggio, a carico della
Regione, oppure mediante il concorso nelle spese di altre modalità
di trasporto, anche privato, debitamente documentate dagli
interessati.
Articolo 25 (Controllo regionale)
1. La struttura regionale competente in materia di trasporti
provvede a:
a) emanare le disposizioni necessarie per garantire la
regolarità dell'esercizio dei servizi pubblici di linea;
b) eseguire la visita dei percorsi per accertarne l'idoneità per
il transito degli autoveicoli adibiti al servizio pubblico ai soli
effetti della regolarità di esercizio;
c) controllare la consistenza, la tipologia e la qualità del
parco veicoli da adibire in servizio di linea e di linea
atipica;
d) autorizzare l'immissione e la dismissione dei veicoli di cui
alla lett. c);
e) rilasciare l'autorizzazione a distogliere dal servizio di
linea gli autoveicoli da impiegare occasionalmente per corse fuori
linea con le condizioni e le modalità di cui all'articolo 29;
f) controllare l'organico del personale addetto ai servizi di
linea.
Articolo 26 (Direttore o responsabile dell'esercizio)
1. I rappresentanti delle imprese o enti cui è affidata la
gestione di servizi di trasporto pubblico, propongono un direttore
o un responsabile dell'esercizio che deve ottenere l'assenso
dell'ente concedente.
2. La proposta circa il nominativo del direttore o del
responsabile dell'esercizio deve essere inoltrata alla struttura
regionale competente in materia di trasporti, ai fini dell'assenso
di cui al comma 1, completa della documentazione comprovante
l'idoneità tecnico-professionale, fisica e morale della persona
proposta quale direttore o responsabile dell'esercizio.
3. La struttura regionale competente per i trasporti può in
qualunque momento revocare l'assenso di cui al comma 1, richiedendo
la sostituzione del direttore o del responsabile dell'esercizio,
ove questi dimostri imperizia o negligenza nell'espletamento dei
propri compiti ovvero quando ne sia venuta meno l'idoneità fisica o
morale ovvero quando accertati motivi fanno ritenere che l'incarico
non possa più dallo stesso essere convenientemente assolto.
Articolo 27 (Obblighi del direttore di esercizio)
1. Il direttore o responsabile dell'esercizio rappresenta
l'azienda presso gli organi di vigilanza dello Stato e della
Regione e risponde dell'efficienza del servizio ai fini della
sicurezza e della regolarità nel rispetto delle norme contenute nel
decreto del Presidente della Repubblica 11 luglio 1980, n. 753
(Nuove norme in materia di polizia, sicurezza e regolarità
dell'esercizio delle ferrovie e di altri servizi di trasporto).
2. Il direttore o responsabile dell'esercizio:
a) cura l'osservanza delle leggi e dei regolamenti riguardanti
l'esercizio stesso, delle disposizioni della Giunta regionale,
dell'Assessorato competente in materia di trasporti e di quelle
contenute negli atti di concessione, nonché delle prescrizioni
concernenti la sicurezza impartite dalla Motorizzazione civile e
dei trasporti in concessione (MCTC) e di quelle concernenti la
regolarità dell'esercizio impartite dal competente assessorato
regionale;
b) dà il proprio benestare sull'assunzione del personale
dell'esercizio e sul conferimento e la variazione delle relative
mansioni;
c) deve essere reperibile nei periodi di funzionamento del
servizio stesso, salvo che sia stato nominato un sostituto di sua
fiducia nel caso di sua temporanea assenza od impedimento, secondo
le modalità stabilite dal Ministero dei trasporti.
3. Il direttore o responsabile dell'esercizio deve emanare nei
limiti e nel rispetto degli atti di autorizzazione e di concessione
e della vigente normativa:
a) le disposizioni interne in applicazione delle norme
regolamentari adottate dal Ministero dei trasporti, in relazione
alle caratteristiche e peculiarità del servizio;
b) le disposizioni interne riguardanti, tra le altre, in
particolare:
1) la manutenzione della sede, degli impianti, delle
apparecchiature ed il relativo impiego di queste;
2) la condotta, la scorta e la manutenzione del materiale
mobile;
3) l'illuminazione dei veicoli, delle stazioni, degli impianti
per le ore notturne;
4) le velocità ammesse e gli orari;
5) la capacità dei veicoli e le relative condizioni di
frenatura;
6) la disciplina dell'accesso ai veicoli ed alle stazioni delle
fermate;
7) il numero e l'ubicazione dei mezzi di emergenza e di
soccorso, nonché le modalità per lo svolgimento delle relative
operazioni;
8) i servizi delle stazioni, delle fermate e della linea ed i
servizi ai veicoli;
9) la riserva dei posti a favore delle categorie protette;
10) le modalità di presentazione dei reclami;
11) il deposito e le modalità di restituzione degli oggetti
smarriti.
4. Tutte le disposizioni interne devono essere preventivamente
approvate dalla struttura regionale competente in materia di
trasporti.
Articolo 28 (Registri e regolamenti di esercizio)
1. Presso le stazioni principali e le biglietterie deve essere a
disposizione del pubblico un registro per i reclami, che
periodicamente dovrà essere vidimato dai funzionari della struttura
regionale competente in materia di trasporti.
2. Presso la sede dell'esercizio deve essere tenuto il
libro-giornale nel quale sono registrate dal direttore o dal
responsabile dell'esercizio tutte le annotazioni relative ai
servizi.
3. Un regolamento d'esercizio, da approvarsi dalla struttura
regionale competente in materia di trasporti, su proposta del
direttore o del responsabile dell'esercizio, deve essere
predisposto per ogni linea o rete di servizio.
4. Il regolamento di esercizio deve contenere prescrizioni
riguardanti il personale, il trasporto e le fermate, i viaggiatori
e le cose e dev'essere portato a conoscenza del personale e dei
viaggiatori.
Articolo 29 (Distrazione degli autobus di linea e da
noleggio)
1. Gli autobus destinati al servizio di linea possono essere
impiegati occasionalmente in servizio di noleggio con conducente,
purché ciò non pregiudichi in alcun modo la regolarità dei normali
servizi di linea.
2. Le modalità e le condizioni per il rilascio
dell'autorizzazione per l'impiego di cui al comma 1 sono stabilite
con decreto dell'Assessore regionale competente in materia di
trasporti.
3. Gli autobus destinati a servizio di noleggio con conducente
possono essere impiegati in servizio di linea, previa
autorizzazione della struttura regionale competente in materia di
trasporti.
Articolo 30 (Trasporto animali)
1. Sui servizi di linea è ammesso il trasporto gratuito di
animali da compagnia di piccola taglia, secondo i regolamenti di
esercizio emanati dalle aziende concessionarie.
Articolo 31 (Prove e verifiche)
1. Alle prove e alle verifiche previste dalle leggi e dai
regolamenti in materia, alle quali provvedono, ai fini della
sicurezza, i competenti uffici della MCTC, partecipano anche, agli
effetti della regolarità dell'esercizio, funzionari della struttura
regionale competente in materia di trasporti.
Articolo 32 (Vigilanza e controllo)
1. Ai funzionari della Regione, allo scopo incaricati, spetta la
vigilanza sull'esercizio dei servizi fatte salve le attribuzioni
del Ministero dei trasporti in materia di sicurezza degli impianti,
dei veicoli ai sensi delle vigenti disposizioni. Essi hanno facoltà
di chiedere in visione e di esaminare direttamente i libri, la
contabilità e i documenti dell'azienda relativi alla gestione dei
servizi di trasporto pubblico ed hanno inoltre libero percorso sui
veicoli e libero accesso alle rimesse e nelle officine, previa
esibizione di apposita tessera di servizio, rilasciata dall'ente
concedente. Il concessionario ha l'obbligo di ottemperare alle
prescrizioni dell'ente concedente, di fornire a questo tutti i dati
tecnico-economici e gli elementi statistici concernenti il servizio
e di fare quant'altro occorra per agevolare i funzionari
nell'esercizio del proprio mandato.
2. La vigilanza ed il controllo sulla corretta utilizzazione dei
documenti di viaggio, dei buoni, delle tessere e circa la gratuità
e le agevolazioni da parte degli utenti autorizzati spettano,
oltreché alle aziende concessionarie, alla struttura regionale
competente in materia di trasporti.
3. L'uso dei buoni da parte di persona diversa dal titolare, le
dichiarazioni mendaci, la falsità negli atti, l'uso di falsi, la
contraffazione e l'alterazione dei buoni, dei biglietti e delle
tessere, l'uso di buoni, biglietti, tessere, documenti di viaggio
contraffatti od alterati sono puniti ai sensi delle leggi
vigenti.
Articolo 33 (Norme per i viaggiatori ed accertamenti di
irregolarità)
1. I viaggiatori dei servizi pubblici di trasporto sono tenuti a
munirsi di valido titolo di viaggio, quando prescritto dall'atto
che stabilisce le condizioni di esercizio, a conservarlo per la
durata dell'intero percorso e ad esibirlo al personale dell'azienda
od ente.
2. Chiunque, senza averne dato preavviso al personale di bordo,
risulti sprovvisto del prescritto titolo di viaggio è tenuto, oltre
al pagamento del normale biglietto a tariffa ordinaria, anche al
pagamento di una sanzione amministrativa pecuniaria. L'entità della
sanzione, fermi restando i limiti di cui all'articolo 10 della
legge 24 novembre 1981, n. 689 (Modifiche al sistema penale), non
può essere inferiore a venti volte e superiore a cento il prezzo
del biglietto a tariffa ordinaria per il percorso minimo tassabile
della tabella tariffaria regionale autorizzata.
3. È ammesso il pagamento di una somma in misura ridotta pari
alla terza parte del massimo della sanzione prevista per la
violazione commessa, oltre alle spese del procedimento, se l'utente
estingue l'illecito entro sessanta giorni dalla contestazione o, se
questa non è avvenuta, dalla notificazione.
4. L'ente concedente provvede ad emanare le opportune
disposizioni per l'applicazione delle sanzioni agli utenti dei
servizi di propria competenza, nei limiti stabiliti dal presente
articolo.
5. L'importo della sanzione amministrativa, quale prodotto fuori
traffico, viene incamerato dall'azienda esercente, la quale
conserva per almeno tre anni la documentazione probativa.
All'accertamento delle irregolarità di cui ai commi 1 e 2 ed alla
riscossione degli importi delle relative sanzioni provvede il
personale ispettivo, di controllo e di verifica dell'azienda o
dell'ente esercente, munito di idoneo documento di riconoscimento
rilasciato dall'esercente, nell'ambito delle linee di trasporto
gestite.
Articolo 34 (Sanzioni)
1. Per le infrazioni da parte del direttore o del responsabile
dell'esercizio alle norme di leggi e di regolamenti riguardanti
l'esercizio, nonché alle disposizioni contenute negli atti di
concessione e alle trasgressioni alle prescrizioni ufficialmente
impartite dagli organi di vigilanza, valgono in generale le
disposizioni contenute all'articolo 92 del d.p.r. 753/1980.
2. Le sanzioni sono stabilite dall'ente concedente con apposito
provvedimento. La misura della sanzione non può essere comunque
inferiore a lire 500.000 e non superiore a lire 5.000.000.
3. Nella disciplina delle sanzioni amministrative si richiama la
l. 689/1981.
Articolo 35 (Tasse di concessione)
1. Per i servizi di cui al presente Capo non sono previste tasse
di concessione.
2. Entro il 31 gennaio di ogni anno solare, è dovuto un
contributo di sorveglianza annuale nella misura di lire 5 per ogni
chilometro della percorrenza annua complessiva definita dagli atti
di concessione. Il contributo è soggetto ad aggiornamento nella
misura della variazione percentuale dell'indice generale dei prezzi
al consumo per le famiglie di operai e impiegati rilevata a livello
nazionale, riferita al mese di giugno. L'aggiornamento del
contributo avviene qualora il suddetto indice sia aumentato
rispetto alla precedente determinazione di almeno il dieci per
cento e l'applicazione dell'aggiornamento decorre dalla prima
scadenza annuale di contributo successiva al 31 dicembre dell'anno
in cui si è verificata la variazione.
3. La distrazione di autobus di linea per effettuare servizi di
noleggio è soggetta a tassa regionale di concessione.
Articolo 36 (Interventi di emergenza)
1. In caso di pubbliche calamità o di interruzione di servizi
pubblici di trasporto per cause di forza maggiore o comunque quando
sia necessario assicurare tempestivamente, ai fini di pubblico
interesse, servizi di trasporto, il Presidente della Giunta
regionale può, con proprio decreto, imporre agli esercenti di
servizi pubblici con autobus l'obbligo di assicurare le necessarie
comunicazioni stabilendo le modalità di esercizio dei servizi e gli
eventuali compensi da corrispondere agli stessi.
Capo III Impianti a fune
Articolo 37 (Ambito di applicazione)
1. Gli impianti funiviari e funicolari, aerei e terrestri che
svolgono funzioni di servizio pubblico sono disciplinati dalla
presente legge.
2. Le tipologie e le caratteristiche degli impianti sono quelle
stabilite dalla normativa statale in materia.
3. Non sono considerate linee di servizio pubblico quelle
realizzate con impianti funiviari utilizzati esclusivamente dal
proprietario, dai suoi congiunti e dagli ospiti occasionali a
condizione che il servizio sia totalmente gratuito.
Articolo 38 (Programmazione regionale)
1. Gli impianti di trasporto a fune con funzione di servizio
pubblico sono realizzati in conformità alla programmazione della
Regione.
2. Il programma regionale per gli impianti a fune è predisposto,
in coerenza con i contenuti del piano territoriale paesistico,
dalla struttura regionale competente in materia di trasporti,
sentite l'Associazione valdostana degli esercenti impianti a fune e
le organizzazioni sindacali maggiormente rappresentative. Sulla
proposta di programma vengono richiesti, anche tramite apposita
conferenza dei servizi, pareri alle strutture regionali competenti
in materia di turismo, assetto idrogeologico, valanghe,
forestazione, tutela dell'ambiente, tutela del paesaggio,
pianificazione territoriale. Sulla proposta di programma vengono
sentite l'Associazione dei Sindaci e l'Associazione delle Comunità
montane.
3. Il programma di cui al comma 2 è approvato dal Consiglio
regionale su proposta della Giunta.
Articolo 39 (Programma regionale per gli impianti a fune)
1. Il programma regionale per gli impianti a fune contiene:
a) l'individuazione degli impianti da mantenere in
esercizio;
b) i dati dell'ultimo triennio relativi alla frequentazione ed
ai conti economici di gestione degli esercenti degli impianti
funzionanti;
c) i dati relativi alle caratteristiche di ogni impianto e gli
interventi di ammodernamento che sono da prevedere;
d) gli impianti già esistenti da potenziare, anche tramite
sostituzioni;
e) gli eventuali nuovi impianti da realizzare con le motivazioni
che li giustificano e le relative previsioni economiche;
f) i comprensori in cui sono raggruppati gli impianti a
fune;
g) la quantificazione degli oneri annuali derivanti alla Regione
dall'attuazione del programma e l'indicazione delle risorse
disponibili.
2. Il programma è valido per cinque anni e può essere
aggiornato, annualmente, con l'osservanza delle procedure stabilite
per la sua approvazione.
Articolo 40 (Concessione di linee funiviarie)
1. Le linee di trasporto funiviario per il trasporto di persone
in servizio pubblico sono soggette a concessione per la costruzione
e per l'esercizio, rilasciata dalla Giunta regionale.
2. La disposizione di cui al comma 1 non si applica nel caso di
linee relative ad impianti alla cui gestione provvede direttamente
la Regione.
3. La durata massima della concessione per l'esercizio è di
norma rapportata alla natura ed alle caratteristiche dell'impianto
e non può superare la vita tecnica dell'impianto stesso stabilita
dalla normativa statale in materia.
Articolo 41 (Domanda di concessione)
1. La domanda di concessione per la costruzione ed esercizio di
impianti a fune deve essere presentata alla struttura regionale
competente in materia di impianti a fune, secondo le modalità
stabilite con deliberazione della Giunta regionale, che indica la
documentazione da allegare alla domanda.
Articolo 42 (Istruttoria e rilascio della concessione)
1. La concessione per la costruzione e l'esercizio di un
impianto a fune è subordinata alla preventiva approvazione del
progetto e del Regolamento di esercizio da parte della Giunta
regionale.
2. L'istruttoria sulla domanda di concessione è condotta dalla
struttura regionale competente in materia di impianti a fune, la
quale, verificata la compatibilità dell'impianto con il programma
regionale per gli impianti a fune, trasmette copia della domanda e
della documentazione allegata o del progetto ai servizi ed alle
amministrazioni competenti al fine di ottenere:
a) nulla osta tecnico rilasciato ai fini della sicurezza dal
Ministero dei trasporti;
b) il parere dei comuni interessati sul rilascio della
concessione e sulla compatibilità dell'intervento rispetto agli
strumenti urbanistici;
c) i provvedimenti e i pareri, anche attraverso apposita
Conferenza di servizi, delle strutture regionali competenti in
materia di assetto idrogeologico, valanghe, pianificazione
territoriale, tutela dell'ambiente, tutela del paesaggio,
forestazione, turismo.
3. Le procedure per l'approvazione dei progetti di nuova
costruzione si applicano anche nel caso di rifacimento e di
varianti costruttive di impianti funiviari esistenti.
4. I progetti di revisione generale o di adeguamento tecnico e
di varianti costruttive di un impianto che non comportino modifica
allo stato dei luoghi sono approvati con atto della struttura
regionale competente in materia di impianti a fune, previo solo il
nulla osta tecnico di cui al comma 2, lett. a).
5. Intervenuta l'approvazione del progetto esecutivo, che fissa
i termini di inizio e di ultimazione dei lavori, la Giunta
regionale rilascia la concessione per la costruzione e per
l'esercizio dell'impianto.
6. L'approvazione del progetto esecutivo ed il rilascio della
concessione costituisce dichiarazione di pubblica utilità
dell'opera nonché di urgenza ed indifferibilità dei lavori.
7. La struttura regionale competente in materia di trasporti
provvede a trasmettere copia dei provvedimenti e dei pareri di cui
al comma 2, lett. c), ai comuni interessati, i quali se ne
avvalgono ai fini del rilascio della concessione edilizia.
8. Con deliberazione della Giunta regionale sono disciplinati i
tempi e le procedure per l'attuazione del presente articolo.
Articolo 43 (Apertura all'esercizio)
1. La struttura regionale competente in materia di trasporti, su
richiesta del titolare della concessione, autorizza l'apertura al
pubblico esercizio di un impianto funiviario dopo l'ultimazione dei
lavori di costruzione o la riapertura dopo i lavori di revisione
generale, di adeguamento tecnico o di variante costruttiva.
2. L'autorizzazione di cui al comma 1 è subordinata:
a) all'esito favorevole delle verifiche delle prove funzionali e
dei collaudi ed al rilascio dei nulla osta tecnici conseguenti, ai
fini della sicurezza, da parte dei competenti uffici della
MCTC;
b) all'assenso all'incarico di direttore di esercizio, o
assistente tecnico, del responsabile di esercizio o capo servizio
designato, secondo le disposizioni della normativa statale in
materia;
c) all'approvazione dell'adeguamento del regolamento di
esercizio da parte della struttura regionale competente in materia
di trasporti nel caso in cui sia stato necessario apportare delle
modifiche;
d) all'esistenza di idonea copertura assicurativa.
3. All'espletamento delle verifiche delle prove funzionali e dei
collaudi di cui al comma 2, partecipano, agli effetti della
regolarità di esercizio, tecnici della struttura regionale
competente in materia di trasporti.
Articolo 44 (Diritti preferenziali)
1. A parità di soluzioni proposte, le concessioni per nuove
costruzioni vengono assentite di preferenza, nell'ordine, agli enti
locali ed ai loro consorzi, ai consorzi fra esercenti ed alle
società con partecipazione degli enti locali e/o della Regione.
2. La preferenza di cui al comma 1 non è operante in presenza
delle situazioni di finitimità definite dal comma 3.
3. Per la concessione di linea di trasporto funiviario hanno
diritto di preferenza, a parità di soluzioni proposte, i
concessionari di servizi finitimi. La finitimità va riferita alla
connessione funzionale delle linee ed alla loro interdipendenza in
rapporto al complesso economico e alla finalità dei servizi.
4. Le modalità di esercizio del diritto di preferenza vengono
stabilite con deliberazione della Giunta regionale, in modo tale da
garantire adeguata pubblicità agli atti e la partecipazione dei
soggetti interessati alla relativa procedura.
Articolo 45 (Rinnovo della concessione)
1. Alla scadenza, la concessione può essere rinnovata per una
durata massima non superiore alla vita tecnica dell'impianto.
2. La richiesta di rinnovo deve essere avanzata all'ente
concedente almeno un anno prima della scadenza della
concessione.
3. La concessione viene rinnovata secondo le procedure previste
dall'articolo 42.
4. Nel caso in cui il concessionario non richieda il rinnovo
della concessione, la Regione, qualora il relativo servizio non sia
assicurato da altro impianto o dal sistema degli impianti, può
accordare la concessione ad altro soggetto richiedente, ovvero può
assumere la gestione diretta dell'impianto, previa acquisizione
dell'impianto stesso a prezzo di stima, dedotta la quota degli
eventuali contributi pubblici concessi per la realizzazione
dell'impianto rapportato agli anni di esercizio fino a concorrenza
del prezzo di stima stesso.
5. Qualora non siano state presentate richieste di rilascio di
concessione e la Regione non ritenga di acquisire l'impianto, l'ex
concessionario provvede, salva diversa valutazione dell'interesse
pubblico, alla sua demolizione, all'asportazione del materiale e al
ripristino del territorio entro diciotto mesi dalla data di
scadenza della concessione. Nel caso di inottemperanza da parte
dell'ex concessionario, a tali interventi provvede l'ente
concedente addebitando i relativi oneri.
6. Le disposizioni di cui al comma 5 si applicano anche nel caso
in cui non sussistano le condizioni per il rinnovo della
concessione ed in ogni caso di cessazione definitiva della
concessione.
Articolo 46 (Vicende modificative del rapporto concessorio)
1. La concessione per l'esercizio degli impianti funiviari può
essere revocata dalla Giunta regionale quando vengono meno le
ragioni di interesse pubblico che ne determinarono il rilascio.
2. La decadenza delle concessioni d'esercizio è pronunciata
dalla Giunta regionale quando il concessionario non ottemperi alle
prescrizioni regionali e degli organi di vigilanza o si renda
inadempiente agli obblighi derivanti dalla concessione o da norme
contenute in leggi e regolamenti.
3. La sospensione dell'esercizio è disposta dalla struttura
regionale competente in materia di trasporti qualora insorgano
ragioni di pubblica incolumità o quando si ritenga necessaria la
fissazione di un termine per adempiere alle prescrizioni degli
obblighi previsti dal comma 2.
4. Nel caso in cui non sia possibile ripristinare l'esercizio
entro un congruo termine, rispettando le condizioni di sicurezza e
di regolarità, la Giunta regionale emette il provvedimento di
revoca della concessione.
5. La concessione può essere risolta a domanda del
concessionario. Il relativo atto è firmato d'intesa fra il
concessionario e l'ente concedente.
6. La variazione o la sostituzione del concessionario devono
essere preventivamente autorizzati dall'ente concedente sotto pena
di nullità degli atti che tale sostituzione o variazione abbiano
consentito.
Articolo 47 (Tariffe, orari e assicurazioni)
1. La Giunta regionale, sentita l'Associazione valdostana
impianti a fune, stabilisce i criteri generali di determinazione
delle tariffe e disciplina le agevolazioni tariffarie per i
residenti in Valle d'Aosta.
2. La struttura regionale competente in materia di trasporti
approva le tariffe in coerenza con i criteri individuati dalla
Giunta regionale.
3. Hanno diritto alla libera circolazione sugli impianti a fune
i soggetti di cui all'articolo 24, comma 1, lett. a), b) e d).
4. Gli esercenti devono pubblicare a loro spese e diffondere
l'orario e le condizioni di esercizio degli impianti, nonché tutte
le informazioni utili alla clientela.
5. Gli orari devono essere esposti al pubblico in tutte le
stazioni di accesso agli impianti. Nelle principali stazioni devono
essere altresì esposte le tariffe.
6. La Regione promuove appositi accordi tra gli esercenti per
l'emissione di titoli di viaggio integrati e cumulativi.
7. Per tutta la durata della concessione, il concessionario deve
essere assicurato contro gli infortuni ed i danni causati alle
persone e cose trasportati, ai terzi ed alle loro cose. La mancata
copertura assicurativa comporta la sospensione dell'esercizio e, in
caso di persistenza, la decadenza della concessione.
8. Nelle stazioni e sulle linee è proibito qualsiasi tipo di
pubblicità.
Articolo 48 (Effetti postali e statistica)
1. Il concessionario ha l'obbligo di trasportare gratuitamente
gli effetti postali.
2. Su richiesta della struttura competente in materia di
trasporti il concessionario è altresì tenuto a fornire i dati
statistici relativi al servizio.
Articolo 49 (Disposizioni per gli utenti)
1. I passeggeri in attesa, durante il trasporto e al termine
dello stesso devono comportarsi in modo tale da non mettere in
pericolo la sicurezza dell'impianto e degli altri passeggeri e da
non ostacolare comunque la regolarità della marcia e lo svolgimento
del servizio.
2. I passeggeri devono vigilare, in cooperazione con il vettore,
sulla propria incolumità ed osservare tutte le norme di comune
prudenza oltre che di legge e, in particolare, laddove il
trasporto, l'imbarco o lo sbarco avvengano con sci, monoscì e
tavola da neve calzati, occorre verificare di possedere la capacità
per poter usufruire con sicurezza dell'impianto.
Articolo 50 (Vigilanza e sanzioni, tassa di concessione e
contributo per spese di sorveglianza)
1. La vigilanza sulla costruzione e sull'esercizio degli
impianti funiviari in servizio pubblico per il trasporto di persone
spetta al Ministero dei trasporti, nonché ai dipendenti della
struttura regionale competente in materia di trasporti, secondo le
rispettive competenze. I predetti dipendenti hanno libero percorso
e accesso sugli impianti previa esibizione di apposita tessera di
servizio.
2. La prevenzione e l'accertamento dell'infrazione nonché la
riscossione delle sanzioni sono regolate dal Titolo VII del d.p.r.
753/1980, come modificato dalla l. 689/1981.
3. Gli obblighi e le responsabilità dei direttori o dei
responsabili dell'esercizio e le sanzioni relative restano
disciplinate dal Titolo VIII del d.p.r. 753/1980.
4. Le sanzioni vengono disposte, per le infrazioni alle norme
relative alle attribuzioni di competenza regionale, con
ordinanza-ingiunzione del Presidente della Giunta regionale,
osservato quanto previsto dall'articolo 31, comma primo, della l.
689/1981.
5. Gli obblighi e le responsabilità degli utenti vengono
disciplinati secondo quanto disposto dal Titolo II del d.p.r.
753/1980.
6. I viaggiatori devono presentarsi agli accessi degli impianti
di risalita già muniti di regolare biglietto. Gli utenti degli
impianti a fune che accedono agli impianti o vengono trovati
all'arrivo sprovvisti di regolare biglietto sono soggetti alla
sanzione amministrativa da lire 80.000 a lire 240.000. Coloro che
alterano o contraffanno biglietti sono soggetti alla sanzione
amministrativa da lire 150.000 a lire 450.000. Coloro che cedono
biglietti sono soggetti alla sanzione amministrativa da lire 50.000
a lire 150.000.
7. Il controllo sull'osservanza delle disposizioni concernenti
il comportamento degli utenti dei servizi spetta anche al personale
addetto agli impianti a fune; la qualità di addetto alla
sorveglianza viene riconosciuta singolarmente agli addetti con
decreto del Presidente della Giunta regionale, che attribuisce agli
addetti medesimi, nell'esercizio della funzione, la qualifica di
incaricato di pubblico servizio.
8. Per i servizi di cui al presente Capo non sono previste tasse
di concessione. Entro il 31 gennaio di ogni anno solare, è dovuto
un contributo di sorveglianza annuale nella seguente misura:
a) lire 1.000.000 per funivie bifune, funicolari, funivie
monofune ad ammorsamento automatico dei veicoli ed impianti
assimilabili;
b) lire 845.000 per funivie monofune ad attacchi fissi ed
impianti assimilabili;
c) lire 200.000 per sciovie, slittinovie ed impianti
assimilabili.
9. La misura del contributo di sorveglianza per la costruzione è
determinata nel provvedimento di concessione.
10. Il contributo è soggetto ad aggiornamento nella misura della
variazione percentuale dell'indice generale dei prezzi al consumo
per le famiglie di operai e impiegati rilevata a livello nazionale,
riferita al mese di giugno. L'aggiornamento del contributo avviene
qualora il suddetto indice sia aumentato rispetto alla precedente
determinazione di almeno il dieci per cento e l'applicazione
dell'aggiornamento decorre dalla prima scadenza annuale di
contributo successiva al 31 dicembre dell'anno in cui si è
verificata la variazione.
Articolo 51 (Disposizioni particolari)
1. Per quanto non espressamente previsto dal presente Capo, agli
impianti a fune con funzioni di trasporto pubblico locale
individuati dal piano di bacino di traffico, si applicano le
disposizioni di cui agli articoli 14, 15, 20, 21, 22, 23 e 24.
2. Alle progettazioni, ai lavori e alle forniture di opere,
mezzi e servizi, necessari per la costruzione e la gestione degli
impianti di cui al presente Capo, non si applica quanto disposto
dalla legge regionale 20 giugno 1996, n. 12 (Legge regionale in
materia di lavori pubblici).
Capo IV Trasporto pubblico su rotaia
Articolo 52 (Funzione della Regione)
1. La Regione svolge le funzioni programmatorie e amministrative
per i servizi di trasporto pubblico ferroviari e tranviari di
interesse regionale e locale.
2. Tali servizi vengono affidati alle Ferrovie dello Stato
S.p.A. o a società o imprese costituite per la gestione di servizi
di trasporto pubblico.
3. I contratti di servizio fra Regione e concessionario del
servizio definiscono gli obblighi di servizio e gli eventuali
corrispettivi necessari per garantire la regolarità e qualità del
servizio.
Capo V Servizi integrativi del trasporto pubblico di linea
Articolo 53 (Definizione)
1. Al fine di soddisfare le diverse esigenze di mobilità, di
favorire gli insediamenti diffusi sul territorio, di promuovere il
trasporto collettivo di persone, di migliorare le condizioni del
traffico e di disincentivare l'uso del mezzo privato, la Regione
coordina e sostiene servizi di trasporto integrativi del trasporto
di linea.
2. Sono considerati integrativi del trasporto pubblico di linea
i servizi specifici, occasionali, sperimentali, a spola, per
disabili, di ski-bus e trek-bus, in assuntoria, a chiamata, di
taxi-bus, atipici di linea, di car-sharing, di car-pool.
Articolo 54 (Servizi specifici)
1. Sono definiti specifici i servizi effettuati con autobus,
finalizzati a soddisfare specifiche esigenze di mobilità di
lavoratori di grandi e medie aziende e di studenti della scuola
secondaria.
2. Qualora non previsti dal piano di bacino di traffico, i nuovi
servizi specifici sono esercitati dalle società concessionarie dei
servizi di linea dei relativi sub-bacini previa deliberazione della
Giunta regionale che autorizza il servizio ed eroga un
corrispettivo pari al corrispettivo chilometrico previsto dal
contratto di servizio del sub-bacino.
3. I servizi specifici sono comunque aperti alla totalità degli
utenti.
Articolo 55 (Servizi occasionali, sperimentali e a spola)
1. Sono definiti occasionali i servizi, effettuati con autobus,
finalizzati a soddisfare le esigenze di mobilità derivanti da
eventi particolari, contingenti o straordinari di durata comunque
non superiore ad un mese.
2. Sono definiti sperimentali i servizi, effettuati con autobus,
finalizzati all'accertamento delle condizioni di traffico, di nuova
domanda di mobilità, di adeguamento di percorsi e modalità di
esercizio dei servizi esistenti, di durata comunque non superiore a
mesi sei.
3. Sono definiti a spola i servizi, effettuati con autobus, atti
a collegare con elevata frequenza due località, con o senza fermate
intermedie, al fine di soddisfare principalmente esigenze di
carattere turistico connesse con interventi di limitazione o
regolamentazione del traffico veicolare privato e di durata non
superiore a mesi tre.
4. I servizi di cui ai commi 1, 2 e 3 sono esercitati dalle
società concessionarie dei relativi sub-bacini e sono autorizzati e
deliberati dalla Giunta regionale separatamente ed
indipendentemente dai contratti di servizio.
5. La Giunta regionale, per i servizi di cui ai commi 1, 2 e 3,
può erogare un corrispettivo riferito al singolo servizio pari a
quello chilometrico previsto dal contratto di servizio maggiorabile
fino al venti per cento qualora il servizio venga, eccezionalmente,
erogato gratuitamente.
Articolo 56 (Servizi per disabili)
1. Sono definiti per disabili i servizi effettuati, generalmente
su prenotazione, sia con automezzi attrezzati sia con autovetture
ordinarie e piccoli autobus riservati esclusivamente alle persone
residenti in Valle d'Aosta che rientrino nelle seguenti categorie
di invalidità:
a) invalido civile con totale e permanente inabilità lavorativa
e con impossibilità di deambulare senza l'aiuto di un
accompagnatore;
b) invalido civile con totale e permanente inabilità lavorativa
e con necessità di assistenza continua, non essendo in grado di
compiere gli atti quotidiani della vita;
c) minore non deambulante o con difficoltà persistenti a
svolgere i compiti e le funzioni proprie della sua età;
d) cieco assoluto;
e) cieco con residuo visivo non superiore ad un ventesimo in
entrambi gli occhi;
f) invalido del lavoro con totale e permanente riduzione delle
capacità lavorative e con necessità di assistenza personale e
continuativa;
g) invalidi che non rientrano nelle precedenti categorie e per i
quali vengano certificate patologie che impediscono permanentemente
l'utilizzo dei mezzi pubblici.
2. La Giunta regionale è autorizzata a stabilire le modalità di
affidamento dell'esercizio, nonché i criteri di accesso e di
fruizione del servizio.
Articolo 57 (Servizi di ski-bus e trek-bus)
1. Sono definiti ski-bus e trek-bus i servizi, effettuati con
autobus, all'interno di un comprensorio turistico, finalizzati a
soddisfare le esigenze di mobilità connesse con la pratica dello
sci, dell'escursionismo e dell'alpinismo.
2. I servizi di ski-bus e trek-bus sono proposti da soggetti
giuridici locali, quali enti locali, aziende di promozione
turistica e associazioni di operatori, rivolgendo richiesta alla
struttura regionale competente in materia di trasporti e
assumendosi l'impegno di coprire il cinquanta per cento del
corrispettivo per l'espletamento del servizio proposto, il cui
ammontare è parificato a quello chilometrico previsto dal contratto
di servizio del sub-bacino maggiorabile fino al venti per
cento.
3. I servizi di cui al presente articolo sono esercitati dalle
società concessionarie dei relativi sub-bacini e sono autorizzati e
deliberati dalla Giunta regionale che eroga un corrispettivo pari
al restante cinquanta per cento.
4. Gli introiti del servizio sono detratti proporzionalmente
dagli oneri a carico del soggetto proponente e della Regione.
Articolo 58 (Servizi in assuntoria)
1. Sono definiti in assuntoria i servizi effettuati con
autovetture o con piccoli autobus su percorsi e con orari
prestabiliti per soddisfare le esigenze di trasporto di scolari e
studenti da luoghi disagiati di residenza al luogo di studio e
viceversa.
2. Il servizio in assuntoria può essere organizzato previo
accertamento dell'impossibilità di organizzare un normale servizio
di linea e della presenza di un'utenza minima, ed è aperto, quando
vi siano posti eccedenti, ad altri utenti anche se non appartenenti
alla categoria per la quale viene istituito.
3. La Giunta regionale stabilisce in un apposito disciplinare le
modalità e le condizioni del contratto di trasporto in assuntoria
da stipularsi, in ordine di preferenza, con le società
concessionarie di autolinea dei relativi sub-bacini e con i
titolari di servizio di noleggio con conducente o di taxi.
4. All'operatore che stipula il contratto di trasporto in
assuntoria è corrisposto un corrispettivo calcolato sulla base dei
chilometri di esercizio previsti dal contratto e di una tariffa
chilometrica stabilita annualmente con deliberazione della Giunta
regionale.
5. Le tariffe applicate agli utenti del servizio di trasporto in
assuntoria sono equiparate alle tariffe chilometriche del normale
servizio di linea.
6. Il transito degli autoveicoli relativi al servizio di
trasporto in assuntoria è autorizzato anche su strade non
classificate ai sensi di legge come regionali o comunali, purché
dichiarate agibili ed in presenza del consenso del proprietario o
di chi lo rappresenta.
Articolo 59 (Servizi a chiamata)
1. Sono definiti a chiamata i servizi svolti su percorsi fissi o
variabili previa prenotazione da parte di un certo numero di utenti
al fine di soddisfare le esigenze di trasporto in aree a domanda
debole nel corso di intervalli della giornata (ore pomeridiane o
serali, ore di funzionamento di determinati servizi pubblici,
eccetera) o della settimana (giorni di mercato) ad integrazione dei
normali servizi di linea.
2. La Giunta regionale è autorizzata a stipulare apposite
convenzioni con, in ordine di precedenza, le società concessionarie
dei servizi di linea dei relativi sub-bacini e con i titolari di
servizio di noleggio con conducente o di taxi per stabilire le
modalità di svolgimento dei servizi e l'onere a carico della
Regione, che non potrà superare il corrispettivo chilometrico
previsto dal contratto di servizio del sub-bacino incrementabile
fino ad un massimo del dieci per cento.
3. Le tariffe dei servizi a chiamata sono rapportati alle
tariffe dei normali servizi di linea.
Articolo 60 (Servizi di taxi-bus)
1. Sono definiti di taxi-bus i servizi, di limitata percorrenza,
convenzionati con la pubblica amministrazione finalizzati a
soddisfare esigenze di mobilità di tipo urbano e suburbano in
giorni o zone non servite dal trasporto pubblico di linea.
2. I servizi di taxi-bus sono eserciti dai titolari di servizio
di taxi o noleggio con conducente.
3. La Giunta regionale è autorizzata a stipulare apposite
convenzioni con i titolari di servizi di cui al comma 2 per
stabilire le modalità di svolgimento dei servizi, i costi, le
tariffe e l'onere a carico della Regione che non può comunque
superare il trenta per cento del costo complessivo concordato di un
viaggio.
Articolo 61 (Servizi atipici di linea)
1. Sono definiti atipici di linea i servizi, effettuati con
autobus di linea o di noleggio, destinati a particolari categorie
di utenti per raggiungere luoghi di lavoro, di ricreazione o di
studio il cui onere è a totale carico del committente.
2. I servizi atipici di linea sono esercitati dalle società
concessionarie dei relativi sub-bacini previa concessione della
Giunta regionale.
Articolo 62 (Servizi di car-sharing)
1. Sono definiti di car-sharing i servizi di locazione senza
conducente di autovetture, tradizionali o a bassa emissione di
inquinanti, a favore di uno o più utenti in corrispondenza di
appositi parcheggi di interscambio, oppure per l'uso privato
alternativo al possesso o all'uso della propria automobile.
2. I servizi di car-sharing possono essere effettuati dalle
società concessionarie dei servizi di trasporto pubblico, dai
titolari di licenza di taxi o di noleggio con conducente, da
imprese o società non profit appositamente costituite.
3. La Regione e gli enti locali promuovono i servizi di
car-sharing riservando loro parcheggi e l'utilizzo gratuito di aree
pubbliche.
4. La Giunta regionale è autorizzata a provvedere direttamente
all'equipaggiamento di appositi parcheggi di interscambio per
autovetture elettriche o a bassa emissione di inquinanti da cedere
successivamente in comodato a operatori di car-sharing.
Articolo 63 (Servizi di car-pool e di trasporto comunitario)
1. Sono definiti servizi di car-pool gli accordi intercorrenti
fra più persone finalizzati ad utilizzare un solo autoveicolo
privato per il raggiungimento del luogo di lavoro o altro
ottimizzando l'occupazione e l'impiego dell'automobile.
2. Sono definiti di trasporto comunitario i servizi effettuati
in modo volontario da parte del possessore di un autoveicolo a
favore di altre persone per il raggiungimento di una comune
destinazione, sulla base della compartecipazione da parte dei
passeggeri alla copertura delle spese di viaggio per un ammontare
equiparabile alle tariffe del normale servizio di linea.
3. La Regione, gli enti locali e le aziende operanti in Valle
d'Aosta favoriscono i servizi di car-pool e di trasporto
comunitario riservando aree gratuite di sosta e di parcheggio.
Articolo 64 (Autorizzazioni degli enti locali)
1. I servizi integrativi di cui al presente Capo, qualora si
svolgano nell'ambito del territorio di un unico Comune o di
un'unica Comunità montana e siano senza oneri per la Regione,
possono essere autorizzati dagli enti locali medesimi nel rispetto
delle norme della presente legge.
Capo VI Trattamento del personale
Articolo 65 (Trattamento giuridico ed economico del
personale)
1. Al personale dipendente dalle aziende che esercitano servizi
di trasporto pubblico locale è riconosciuto il trattamento
giuridico ed economico previsto dalle norme vigenti, dal contratto
collettivo nazionale di lavoro degli autoferrotranvieri, nella
parte che si riferisce alle aziende del settore, e dagli accordi
integrativi aziendali da detto contratto consentiti.
2. Restano comunque valide le posizioni giuridiche ed economiche
già acquisite presso le rispettive aziende.
3. Al personale degli impianti a fune si applica il trattamento
giuridico ed economico previsto dalle leggi e dai contratti che si
riferiscono alle aziende del settore.
Articolo 66 (Funzioni amministrative relative al personale)
1. La Giunta regionale vigila sull'esatta applicazione delle
leggi e dei regolamenti di cui all'articolo 65 per il trattamento
del personale dipendente dalle aziende di trasporto collettivo e
adotta gli eventuali provvedimenti conseguenti.
Capo VII Disposizioni transitorie finali
Articolo 67 (Abrogazioni)
1. Sono abrogate le seguenti norme regionali:
a) legge regionale 15 luglio 1982, n. 32;
b) legge regionale 6 settembre 1991, n. 62;
c) legge regionale 30 dicembre 1992, n. 82;
d) l'articolo 9 della legge regionale 1° agosto 1994, n. 37;
e) legge regionale 1° agosto 1994, n. 38;
f) legge regionale 11 aprile 1995, n. 11.
Articolo 68 (Norme transitorie)
1. La validità del piano di bacino di traffico relativo al
triennio 1° settembre 1995 - 31 agosto 1998, approvato dal
Consiglio regionale il 23 novembre 1994, è prorogato fino al 31
dicembre 1998.
2. Le concessioni regionali per i servizi di autolinee,
rilasciate in conformità al piano di bacino di traffico, per il
periodo 1° settembre 1995 - 31 agosto 1998, sono prorogate fino al
31 dicembre 1998.
3. Fino all'emanazione dei provvedimenti di competenza della
Giunta regionale di attuazione dell'articolo 24, commi 4, 5 e 6, e
comunque non oltre il 31 dicembre 1998, rimangono in vigore le
tariffe agevolate e le gratuità praticate ai sensi della legge
regionale 6 settembre 1991, n. 62 (Disciplina della gratuità dei
trasporti, delle tariffe preferenziali e agevolate e dei servizi
integrativi di trasporto - Integrazioni e modifiche delle leggi
regionali 15 luglio 1982, n. 32, 23 giugno 1983, n. 64 e 16 giugno
1988, n. 49).
4. In deroga alle disposizioni di cui all'articolo 24, comma 4,
lett. f), la particolare agevolazione fino ad un massimo del
novanta per cento di sconto sul costo è, in ogni caso, concessa e
confermata a tutte le persone che abbiano compiuto i sessant'anni
entro l'anno di approvazione della presente legge.
5. Per le linee di trasporto a fune in esercizio o per le quali
siano già intervenute l'approvazione del progetto alla data di
entrata in vigore della presente legge, viene rilasciata, a chi già
esercisce gli impianti, una concessione valida fino alla scadenza
del termine di durata massima dell'impianto. Tale termine è
prorogato di diritto, a richiesta dell'esercente in caso di
prolungamento della vita tecnica dell'impianto accordato dagli
organi competenti. Il termine iniziale decorre dalla data di
apertura al pubblico esercizio dell'impianto.
6. Oltre che per l'esercizio degli impianti esistenti, la Giunta
regionale, fino all'approvazione del programma regionale di cui
all'articolo 38, con la procedura dell'articolo 42, in deroga alla
verifica della compatibilità con il programma, può rilasciare
concessioni anche per:
a) rifacimento di impianti esistenti;
b) sostituzione di uno o più impianti esistenti;
c) realizzazioni di impianti che, alla data di entrata in vigore
della presente legge, abbiano ottenuto l'autorizzazione previa ai
sensi della legge regionale 15 luglio 1982, n. 32 (Disciplina dei
servizi di trasporto collettivo di persone e di cose);
d) realizzazioni di impianti che, alla data di entrata in vigore
della presente legge, abbiano ottenuto la valutazione positiva di
compatibilità ambientale da parte della Giunta regionale.
Capo VIII Disposizioni finanziarie
Articolo 69 (Copertura degli oneri)
1. Gli oneri derivanti dall'applicazione della presente legge
gravano sugli stanziamenti già iscritti sui seguenti capitoli della
parte spesa del bilancio di previsione della Regione per l'anno
1997 e per gli esercizi successivi:
cap. 67670 la cui denominazione è sostituita dalla seguente:
"Corrispettivi per contratti di servizio di trasporto pubblico con
autobus e servizi integrativi";
cap. 67730 "Spese per l'attuazione del sistema unificato grafico
e informativo per la pubblicazione dell'orario generale dei servizi
e per la tipologia del sistema tariffario";
cap. 67770 "Spese per le facilitazioni e le tariffe
preferenziali e agevolate a carico della Regione per le iniziative
e i servizi integrativi di trasporto pubblico";
cap. 67790 "Spese per il trasporto agevolato dei portatori di
handicaps";
cap. 67810 "Spese per la formazione e l'applicazione dei piani
regionali dei trasporti e sistemi di comunicazione e dei programmi
di organizzazione e ristrutturazione dei servizi relativi";
cap. 67890 "Spese per attrezzature di trasporto pubblico e per
tecnologie di controllo";
cap. 67970 "Spese per l'applicazione del contratto di servizio
con le Ferrovie dello Stato".
Presidente Ha chiesto la parola il relatore, Consigliere
Piccolo.
Piccolo (ADP-PRI-Ind) Desidero innanzitutto precisare ai
colleghi consiglieri che il testo iniziale presentato dalla Giunta
regionale ha subito una serie di modifiche a seguito anche
dell'incontro, deciso dalla IV Commissione, con i rappresentanti
delle Società Autolinee interessate, dell'Associazione valdostana
degli impianti a fine, oltre che con i rappresentanti delle
organizzazioni sindacali di categoria.
Nell'incontro sono stati chiariti alcuni aspetti del complesso
problema dei trasporti, pertanto è stato predisposto dalla IV
Commissione un nuovo testo unificato con inserite alcune delle
richieste avanzate dai soggetti interessati, oltre che alcuni
emendamenti presentati dall'Assessore competente.
La Giunta regionale, nel perseguire l'obiettivo e l'intento di
sburocratizzare al massimo e rendere sempre più snelle le procedure
della complessa macchina amministrativa regionale, cercando anche
di fornire i testi unificati e di facile lettura delle diverse
leggi regionali, con il presente disegno di legge intende proporre
un unico testo della complessa materia dei trasporti pubblici,
prevedendo quindi l'abrogazione di cinque leggi regionali oggi
esistenti nel settore.
Infatti, i numerosi interventi normativi durante il corso degli
anni hanno inevitabilmente prodotto una legislazione regionale
frammentata, talvolta con elementi di incoerenza, ed è per questo
che si impone ora un riordino organico e complessivo dell'intera
materia dei trasporti.
Con il nuovo testo si intende inoltre apportare una revisione
della normativa regionale, adeguandola a quella dello Stato
italiano e dell'Unione Europea nel settore dei servizi pubblici di
linea, prevedendo in particolare la regolazione dei rapporti fra
ente pubblico e gestore dei servizi.
Il testo di legge che tratta i trasporti su gomma degli impianti
a fune e i trasporti su rotaia, ha per scopo principale quello di
integrare e di regolamentare tutti i trasporti per fornire un
servizio pubblico migliore e più rispondente alle esigenze dei
cittadini valdostani.
È indubbio che l'obiettivo è anche quello di rafforzare il ruolo
pubblico della Regione relativo al controllo e per meglio
supportare i finanziamenti regionali che vengono erogati alle
società che gestiscono i vari servizi. In particolare, si intende
rinnovare tutta la materia che riguarda gli impianti a fune,
stabilendo fra l'altro la programmazione regionale per la
concessione, per la costruzione e la gestione di nuovi impianti.
Interessante è la proposta di creare alcuni servizi integrativi,
che permetteranno di poter agevolare alcuni cittadini che si
trovano dislocati in zone disagiate e quindi carenti di servizi
pubblici di trasporto.
Naturalmente, sempre nell'intento di fornire un adeguato ed equo
servizio pubblico a tutti i cittadini, soprattutto per coloro che
hanno problemi di handicap, sono previsti particolari servizi per
le persone disabili sia con automezzi attrezzati, sia con
autovetture ordinarie che con piccoli autobus riservati
esclusivamente per dette persone e rientranti nelle categorie di
invalidità che vengono specificate nell'articolo 56.
Innovative sono pure le proposte di alcuni servizi che
riguardano i trasporti di persone che praticano lo sci,
l'escursionismo e l'alpinismo, dove vengono previsti i
finanziamenti fino al 50 percento del costo del servizio di
trasporto ai gestori, siano essi pubblici che privati, favorendo
quindi il settore strategico del turismo, settore importante e
volano della nostra economia.
Inoltre sono previsti alcuni trasporti per tutta una serie di
utenti con servizi in assuntoria, servizi a chiamata, servizi di
taxi-bus, servizi di noleggio, servizi di car-sharing e di
car-pool. Questi servizi integrativi, qualora si svolgano
nell'ambito di un comune o nell'ambito di un territorio della
comunità montana, potranno essere autorizzati dagli stessi
enti.
Nel concludere, l'approvazione di questo disegno di legge
consentirà all'Amministrazione regionale di svolgere in modo più
organico le funzioni di programmazione e di trasporto pubblico
locale, di intervenire con sostegni finanziari più incisivi e più
mirati nel settore degli impianti a fune, sostenendo così una parte
importante del turismo nella nostra Regione, di accrescere
l'integrazione fra le diverse modalità di trasporto in modo di
arrivare ad avere un servizio pubblico più completo in grado di
garantire un'adeguata mobilità a tutti i cittadini valdostani, di
fornire agevolazioni o servizi gratuiti a fasce di utenti che hanno
difficoltà fisiche o a persone disagiate.
Prima di concludere il mio intervento vorrei ricordare alla
Presidenza che, a seguito degli incontri avuti con le
organizzazioni sindacali come capigruppo, il sottoscritto e altri
capigruppo propongono un emendamento all'articolo 47, comma 1,
aggiungendo dopo "Sentita l'Associazione valdostana impianti a
fune", le parole "e le organizzazioni sindacali maggiormente
rappresentative".
Presidente È aperta la discussione generale. Ha chiesto la
parola il Consigliere Chiarello.
Chiarello (RC) Pur essendo questa una legge che va nel senso
giusto, e cioè fa pagare meno molte categorie di persone,
specialmente i dipendenti, gli studenti e tutti coloro che
utilizzano piuttosto sovente il servizio pubblico e che inoltre va
ad unificare i biglietti dei vari servizi pubblici, evitando in
questo modo all'utente di prendere diversi abbonamenti sia per il
trasporto su gomma che per il trasporto su rotaia, devo dire che
una delle cose che è andata peggiorando è l'età degli utenti che
possono avere degli sconti abbastanza sostenuti. Diciamo che viene
riconosciuto il 90 percento di sconto sull'utilizzo dei mezzi
pubblici pertanto, presenterò un emendamento che porti di nuovo dai
65 ai 60 anni l'età degli utenti che possono utilizzare i mezzi
pubblici come prima, con delle tariffe molto ridotte.
Questo anche perché - come ci avevano detto i sindacati - c'è
una tendenza a portare a 65 anni l'età pensionabile, però sta di
fatto che chi è in pensione a 55-60 anni e ha una pensione di 1
milione o 1,2 milioni, ce l'ha sia a 60 anni che a 65 anni cioè le
condizioni non è che migliorano o peggiorano in questi cinque
anni.
Sempre i sindacati ci ricordavano che le donne a 60 anni hanno
la possibilità di andare in pensione anche con le nuove riforme
sulle pensioni e sarebbero penalizzate in questo caso perché qui
non si parla neanche di donne a 60 anni.
Ritengo che una persona a 60 anni, specialmente se è in
pensione, abbia il diritto a veder riconosciute quelle prerogative
che aveva in precedenza e che invece questa legge non consente. A
questo riguardo presenterò un emendamento. Condivido l'emendamento
presentato dal Consigliere Piccolo e sono disposto a
sottoscriverlo.
Presidente Ha chiesto la parola il Consigliere Linty.
Linty (LNPIAP) Solo per annunciare la presentazione di cinque
emendamenti, che illustrerò più tardi, che con i sindacati non
hanno niente a che vedere.
Presidente Ha chiesto la parola il Consigliere Dujany.
Dujany (Aut) Il disegno di legge in esame, il cui oggetto
costituisce importanza per la Valle, non può trovare l'assenso del
Gruppo degli Autonomisti per un problema di metodo, in particolare
per l'impossibilità di un suo approfondimento, stante i tempi
ristretti per un suo esame, collegati alla complessità del
testo.
Infatti cosa è avvenuto? Venerdì 18 luglio la normativa è stata
sottoposta all'esame della IV Commissione, lunedì 21 luglio tale
testo è pervenuto ai consiglieri - ripeto, un testo di una quantità
enorme di articoli e molto complessi -, mercoledì 23 luglio alle
ore 15,00 era ancora in corso l'iter procedurale con sottoposizione
del testo ai sindacati e gli stessi sindacati poco fa hanno
lamentato pure loro il metodo seguito, pertanto direi che
quest'estrema contingenza di tempi non permette al Gruppo di
assumere nel merito una posizione esatta.
Non mi risulta poi che questo disegno di legge, che incide
profondamente sul ruolo degli enti locali, sia stato sottoposto
all'esame dell'Associazione sindaci e presidenti di comunità
montane, né è dato sapere se tale normativa, che contiene norme
costituenti e aiuti ad imprese, verrà poi notificata alla CEE.
Eppure il tema meritava approfondimenti perlomeno sotto una
duplicità di aspetti. Il primo, sul ruolo degli enti locali che
paiono totalmente privi di competenza, stante la regionalizzazione
e centralizzazione delle strutture non solo sul piano
programmatorio, il che è bene accetto, ma anche sul piano
amministrativo in materia di trasporti anche di interesse locale,
certamente non improntati al principio di sussidiarietà tanto
richiamato nelle sedute sul tema del federalismo. Un secondo sul
sistema degli appalti, che da una prima ed affrettata disamina
lascia perplessi laddove si individua una fase transitoria che
addirittura dura quattro anni, fino al 31 dicembre 2001, oltre agli
strumenti successivi previsti dalla legge.
Non intendiamo peraltro ritardare l'esame del presente testo,
che permetterebbe anche ai consiglieri di addentrarsi in una
tematica delicata qual è il contenuto del presente testo di
legge.
Non essendo possibile in tempi così ristretti compiere un esame
approfondito sull'argomento, si assuma l'Assessore competente la
responsabilità di un tale testo e gli Autonomisti si
asterranno.
Presidente Ha chiesto la parola il Consigliere Tibaldi.
Tibaldi (Ind) Anch'io per formulare alcuni rilievi in merito a
questo disegno di legge, che peraltro ho già presentato
all'Assessore in sede di Commissione consiliare.
L'osservazione di fondo è che questo disegno di legge in realtà
finge di riordinare la materia dei trasporti pubblici, ma altro non
ha fatto che estrapolare da una serie di leggi precedenti alcune
norme, in maniera più o meno disordinata e secondo quelle che sono
le convenienze dell'Assessore, essendo chiamato secondo me
impropriamente legge-quadro, ma contenendo purtroppo ancora deroghe
e proroghe a quella che costituisce una situazione di transitorietà
che procede fino al 31 dicembre 2001.
La prima osservazione che bisogna fare è che è stata in un certo
senso espropriata quell'autonomia comunale - come peraltro aveva
giustamente osservato il Consigliere Dujany - in materia di
trasporti che era contenuta nella legge 32/1982, dove c'erano
tipologie di concessioni che potevano essere rilasciate dai comuni
quando le linee di trasporto si svolgevano interamente nell'ambito
del comprensorio comunale. Ebbene, nell'articolo 7 di questa legge
invece la potestà concessionale del Comune viene trasferita
integralmente alla Giunta regionale. Infatti, si legge nel comma 1
che la concessione dei servizi di trasporto pubblico con autobus è
accordata dalla Giunta regionale per gruppi di linee e secondo le
indicazioni del piano del bacino di traffico.
Quindi si tratta di una sorta di violazione dello Statuto
speciale, sappiamo che l'articolo 4 dello Statuto stabilisce che la
Regione esercita le funzioni amministrative sulle materie nelle
quali ha potestà legislativa, però salve quelle attribuite ai
comuni e agli altri enti locali dalle leggi della Repubblica. I
comuni ora non possono più istituire linee di trasporto nell'ambito
del loro territorio e non hanno nemmeno più la potestà
concessionale per quelle linee che, ancorché previste dalla
Regione, si svolgono interamente nel loro territorio.
Questa linea di indirizzo, che è stata stabilita dall'Assessore
Riccarand, è anche in netto contrasto con i principi che non più
tardi della settimana scorsa i Verdi sostenevano su quello che era
stato l'esito dei lavori della Bicamerale dove, ai sensi del
principio di sussidiarietà, c'era stato un ribaltamento della
gerarchia delle istituzioni partendo dall'autonomia dei privati per
salire su fino allo Stato. Questo principio, che allora sembrava
condiviso, in questo disegno di legge viene completamente snaturato
e dimenticato.
Altre osservazioni che si possono fare sono quelle della
transitorietà che è contenuta negli articoli 11 e 12. Anche qui
vengono completamente dimenticati quelli che erano i presupposti,
le linee di indirizzo contenute nel piano del bacino di traffico,
dove si prevedeva una transitorietà estremamente breve e peraltro
comprensibile: si legge, infatti, nel piano del bacino di traffico
che era previsto un anno di transizione - il piano è stato
oltretutto redatto dall'Assessorato dell'ambiente e trasporti - che
invece adesso viene prorogato in maniera straordinaria ed
eccezionale fino al 31 dicembre 2001.
Quindi fino al 1° gennaio 2002, salvo imprevisti, avremo una
fase di non attuazione del piano di bacino di traffico e questa
legge rimarrà applicata solamente - per quanto riguarda gli autobus
- negli articoli 11 e 12. L'articolo 10 è solamente scritto sulla
carta e questa gradualità viene prorogata di ancora 4-5 anni, senza
alcuna ragione.
Oltre a questa proroga ingiustificata vengono contenute anche
delle deroghe; c'è la deroga dell'articolo 11, comma 2, dove si
stabilisce che in questa fase transitoria fino al 31 dicembre 2001
la Giunta regionale può affidare con le procedure di cui
all'articolo 12 - anche questa è una norma eccezionale -
concessioni per una singola linea limitatamente ad una sola linea
per ogni sub-bacino. Anche questo dettato è in contrasto con il
piano del bacino di traffico e l'Assessore questo lo sa perché a
pagina 21, dove si parla di concessioni e sovvenzioni della
Regione, si dice che tutte le linee interne a un sub-bacino sono
affidate allo stesso concessionario. Questa è un'altra deroga che
viene canonizzata in legge: eventuali linee che non coincidono con
un unico sub-bacino vengono attribuite al concessionario del
sub-bacino all'interno del quale si svolgono le prevalenti
percorrenze chilometriche di tali linee. Anche questo principio è
stato completamente dimenticato, quindi anche in questo punto la
cosiddetta legge-quadro non rispetta quei principi che erano stati
votati a maggioranza da questo Consiglio regionale.
Oltretutto nell'articolo 12 si prevede una procedura
transitoria, dove l'Assessore si attribuisce un potere di stampo
fortemente centralistico di individuare, con procedura negoziata,
lui a suo piacimento quelli che potranno essere i concessionari dei
singoli sub-bacini.
Di conseguenza, nella sostanza non cambia niente; il principio
di procedura ad evidenza pubblica di cui all'articolo 10 viene solo
scritto, ma per altri quattro anni sarà l'Assessore che può
decidere al meglio con chi trattare senza più nemmeno
quell'organismo di tutela e di garanzia che era previsto nella
legge 32/82, che era il Comitato regionale del trasporto
collettivo. Era un Comitato composto da esperti e da rappresentanti
politici anche di questo Consiglio, di maggioranza e di minoranza e
che non solo forniva il parere in materia di concessioni, ma aveva
anche la possibilità di formulare proposte. Questo Comitato è stato
soppresso tout court, mentre l'Assessore accentra nella sua sola
persona - o in chi ricoprirà la figura istituzionale del caso - la
potestà di scegliere a chi rilasciare le concessioni.
Osservazioni si possono fare anche sul sistema integrato di
gestione tariffaria, che è senz'altro un passo avanti per quel che
riguarda l'integrazione di diversi sistemi di trasporto pubblico in
Valle d'Aosta, ma che non può essere concepito con questo sistema
misto ed indefinito, dove c'è una sorta di sinergia in quanto
possibile fra le parti private, i concessionari, i gestori e la
parte pubblica, e dove soprattutto la Regione interviene con una
copertura delle spese di esercizio fino al 65 percento nel caso in
cui le parti trovino l'accordo, o fino al 55 percento qualora non
trovino l'accordo. Ritengo che sia più idoneo individuare forme di
gestione o completamente pubblica o ancora meglio completamente
privata per evitare l'incidenza di maggiorazioni indiscriminate di
tariffe affinché i concessionari possano sopperire alle spese
peraltro non ancora quantificate per l'istituzione di questo
sistema di gestione.
Sappiamo che esistono studi analitici già avanzati, - peraltro
mi sembra commissionati dallo stesso Assessore - che sono stati
completamente disconosciuti e di cui non si trova spunto in questo
disegno di legge, prendendo a modello altre esperienze regionali
che funzionano in maniera decisamente migliore. Purtroppo anche in
questi articoli 20 e 21 non si trova traccia della bontà di questi
studi, che fra l'altro sono costati diversi milioni alla
Regione.
Per quanto riguarda le abrogazioni dell'articolo 67, in
quest'elenco di leggi regionali che vengono abrogate o totalmente o
parzialmente, sembra quasi esserci un riordino della materia; in
realtà questo riordino è solo paventato. Sono state raccolte, come
dicevo prima, delle norme di favore, delle norme che l'Assessore
ritiene più confacenti a quello che può essere il ruolo
dell'Assessorato, però disconoscendo quella che è l'esigenza
dell'utenza regionale.
Ritengo che sarebbe stato più opportuno evitare di velocizzare
quest'iter legislativo ed arrivare oggi, prima dell'estate, a
discutere questo disegno di legge per poterlo approfondire con gli
enti locali - come suggeriva giustamente qualcuno - e soprattutto
noi consiglieri che oggi siamo chiamati a valutarlo in maniera
approfondita. Dichiaro pertanto la mia astensione su tutto il
progetto.
Presidente Ha chiesto la parola il Consigliere Borre.
Borre (UV) Senz'altro questa proposta di legge contiene numerose
innovazioni però, ritengo che due articoli abbiano un interesse
particolare perché sono degli articoli che vanno incontro alle
esigenze del nostro territorio e sono gli articoli 58 e 59, servizi
in assuntoria e servizi a chiamata. Questi sono dei servizi che
permettono agli abitanti della Valle d'Aosta di poter fruire di un
contributo che la Regione oggi dà a servizi, che purtroppo non
possono essere fatti su tutto il territorio.
Ho però una perplessità all'articolo 3. È vero che la legge
97/94 parla di 500 abitanti però, parla di centri abitati con meno
di 500 abitanti. Le frazioni di Aosta hanno tutte meno di 500
abitanti tranne Porossan che ne ha 800; non vorrei che la comunità
montana verifichi l'esigenza di un trasporto diverso e in base a
quest'articolo non possa farlo. Se l'interpretazione dei villaggi o
dei centri abitati potesse essere inserita, questo mi andrebbe bene
perché invece di tutta la frazione ci sono i vari villaggi che non
superano i 500 abitanti.
Presidente Ha chiesto la parola l'Assessore all'ambiente,
urbanistica e trasporti, Riccarand per la presentazione di un
emendamento.
Riccarand (VA) L'osservazione che ha fatto il Consigliere Borre
che propone di sostituire il termine "frazioni del Comune di Aosta"
con "villaggi del Comune di Aosta" può essere accolta. Non credo
che cambi la sostanza della questione, ma se c'è questo tipo di
preoccupazione possiamo benissimo accoglierla. Quindi presento un
emendamento in tal senso, così come presento un emendamento di tipo
tecnico all'articolo 68 in modo da meglio raccordare il comma 4 con
il comma 3. Per quanto riguarda il merito delle osservazioni che
sono state presentate, mi sembra che siano stati fatti questi tipi
di osservazioni.
Una prima osservazione riguarda l'entità del riordino
amministrativo attuato con questo provvedimento regionale. Qualcuno
dice che non si tratta di un vero riordino, ma di alcuni
cambiamenti di carattere estemporaneo.
Credo che quest'osservazione non regga all'evidenza perché qui
abbiamo una modificazione sostanziale della normativa, abbiamo
l'abrogazione di 5 leggi regionali che vengono abrogate in toto e
sostituite da un'unica normativa regionale che costituisce
legge-quadro dell'intera materia. Credo che se si riuscisse a
procedere in questo modo nell'Amministrazione in tutti i casi,
faremmo un utile esercizio perché qui ci troviamo di fronte, non
voglio chiamarlo un testo unico perché qualcosa rimane fuori, ma
pur sempre ad una sorta di testo unico rispetto al trasporto
pubblico locale nella nostra Regione. Questo è un primo punto
sostanziale che non può che essere constatato da tutti quanti e che
ha una sua valenza.
Rispetto al ruolo degli enti locali credo che vada fatta una
distinzione fra il settore autolinee e il settore impianti a fune.
Nel primo caso con la nuova normativa andiamo sicuramente ad
ampliare le possibilità di intervento degli enti locali e andiamo a
prefigurare un servizio molto più flessibile e in grado di meglio
rispondere alle esigenze dei cittadini.
Per quanto riguarda invece il sistema concessorio nel settore
degli impianti a fune andiamo ad unificare la materia in capo alla
Regione, però questa è una necessità obiettiva che abbiamo per
governare nel migliore dei modi questo settore e per sostenerlo nel
migliore dei modi. Però complessivamente non si può affermare che
andiamo a penalizzare il ruolo degli enti locali, anzi semmai
andiamo ad ampliare questa funzione.
Ci sono poi delle osservazioni che riguardano le procedure di
affidamento di servizi di autolinee e la fase transitoria. Le
osservazioni a tale riguardo non sono giustificate perché su questa
parte non facciamo nient'altro che riprendere e ripetere il
contenuto di una legge regionale già in vigore, la legge n. 11/95
che ci ha permesso di passare dal regime vecchio dei contributi di
esercizio al regime nuovo dei contratti di servizio e dei
corrispettivi.
Praticamente riconfermiamo quella normativa che oggi non abbiamo
più bisogno di toccare perché quella normativa l'abbiamo
introdotta, è stata vistata dall'organo di controllo pur essendo
fortemente innovativa, è stata applicata e ci ha garantito di
governare nel migliore dei modi questo settore. Quindi non andiamo
a modificarla e manteniamo ovviamente anche la fase transitoria con
una piccolissima modificazione temporanea che però non cambia la
sostanza e che ci permette di passare da un sistema vecchio ad un
sistema nuovo attraverso la necessaria gradualità.
Teniamo presente che in questo settore abbiamo aperto una strada
nuova a livello nazionale, nel senso che siamo stati i primi in
Italia ad introdurre questo tipo di rapporto concessionale
utilizzando le indicazioni della normativa europea e quello che già
avveniva in altri paesi ed è una normativa su cui stanno andando
lentamente tutte le regioni italiane, ma su cui siamo già molto
avanti quindi, anche rispetto ai problemi che oggi altre regioni
devono affrontare, siamo in una condizione migliore.
Per quanto riguarda il discorso del centro dei servizi sono
state fatte alcune obiezioni, cioè qui si va a prevedere un certo
costo a carico delle società concessionarie per il centro che dovrà
coordinare e gestire tutto il sistema tariffario integrato ed è
vero. Noi prevediamo infatti un certo costo e chiamiamo le società
a partecipare a questo costo, però qui si tratta di un servizio che
sarà di estremo interesse per tutti gli utenti perché con un unico
tipo di biglietto l'utente potrà andare su tutti i mezzi di
trasporto pubblico, autolinee urbane, extraurbane, ferrovia, anche
alcuni impianti a fune con funzioni di trasporto pubblico, quindi
agevolando molto l'utenza, semplificando anche procedure
amministrative e burocratiche.
A questo riguardo pensate a come oggi vengono fatti i biglietti
per gli anziani nelle linee extraurbane: sono dei buoni che ogni
anziano deve compilare a mano, consegnare all'autista, la ditta
deve controllarli ad uno ad uno, fare i conti, trasmetterli alla
Regione che deve a sua volta ricontrollarli uno ad uno.
Tutto questo verrà fatto in modo automatico, attraverso i
sistemi di controllo che saranno messi a bordo delle autolinee e
delle ferrovie e per questo è evidente che sarà necessario un
centro di servizi che coordini tutto questo e ripartisca i proventi
fra le varie società quindi, ci sarà un costo amministrativo che
dovrà essere sostenuto da tutti con un servizio notevolmente
migliorato e con un beneficio per l'utenza.
In merito alla questione delle agevolazioni agli anziani e di
altre categorie degli utenti, andiamo anche in questo settore ad
introdurre alcuni elementi di novità, nel senso che confermiamo il
quadro delle agevolazioni significative per il trasporto pubblico
in Valle introducendo alcune razionalizzazioni ed andando ad
introdurre un sistema tariffario integrato che prima non c'era per
cui il fatto che venga innalzata la fascia di maggiore agevolazione
ai 65 anni è comunque compensata dal fatto che c'è un sistema
tariffario che agevolerà tutti gli utenti e che non lascerà nessuno
a piedi.
Quindi nel complesso andremo a creare delle condizioni più
interessanti per l'utenza complessiva e questo credo che non possa
che essere apprezzato da tutti, soprattutto da coloro che devono
servirsi del servizio pubblico.
Ci troviamo di fronte dunque ad un'azione evidentemente
complessa che abbiamo dovuto fare anche in tempi brevi perché
c'erano delle urgenze, perché soprattutto nel settore degli
impianti a fune abbiamo bisogno di riordinare tutta la materia. Mi
rendo conto che i consiglieri hanno dovuto studiare in fretta la
problematica ed intervenire rapidamente, ma vi assicuro che anche
la Giunta ha dovuto muoversi rapidamente perché era una materia che
richiedeva un intervento urgente e quindi anche noi abbiamo dovuto
affrettarci.
Mi assumo, Consigliere Dujany, volentieri la responsabilità di
questo disegno di legge perché credo che sia stato meditato, che
sia frutto non di un lavoro a tavolino di qualche esperto che non
conosce la realtà, ma fatto a stretto contatto di gomito con chi,
funzionari dell'Amministrazione, operatori nel settore, opera
quotidianamente in questo settore.
Abbiamo messo a frutto un'esperienza fatta in questi anni che ci
ha permesso di fare un grande salto di qualità nell'organizzazione
e nella funzionalità del trasporto pubblico locale in Valle d'Aosta
e ci sono dei risultati positivi che credo siano sotto gli occhi di
tutti. Sono convinto che questo disegno di legge funzionerà bene e
ci metterà in condizioni di far meglio viaggiare le autolinee e i
treni e di riordinare tutto il settore degli impianti a fune, che
da molti anni sta aspettando questa legge di riordino complessivo
del settore.
Presidente Se nessun altro chiede la parola, dichiaro chiusa la
discussione generale.
Si passa all'esame dell'articolato. Pongo in votazione
l'articolo 1:
Presenti: 28
Votanti e favorevoli: 23
Astenuti: 5 (Dujany, Lanièce, Parisi, Tibaldi e Viérin
Marco)
(... Interruzione del Consigliere Aloisi, fuori
microfono...)
Presidente Pongo in votazione l'articolo 2:
Presenti: 29
Votanti e favorevoli: 22
Astenuti: 7 (Aloisi, Collé, Dujany, Lanièce, Parisi, Tibaldi e
Viérin Marco)
Presidente All'articolo 3 c'è l'emendamento presentato
dall'Assessore Riccarand, che recita:
Emendamento Articolo 3, comma 1:
Sostituire "frazioni" con "villaggi".
Presidente Pongo in votazione l'articolo 3 nel testo così
emendato:
Articolo 3 (Organizzazione dei servizi in ambito locale)
1. In armonia con la legge 31 gennaio 1994, n. 97 (Nuove
disposizioni per le zone montane), per i villaggi del Comune di
Aosta aventi meno di 500 abitanti e per i restanti comuni della
regione nei quali il servizio regionale di trasporto pubblico
risulti mancante oppure inadeguato, i comuni, o le Comunità montane
su delega dei comuni, sono autorizzati ad organizzare e gestire il
trasporto di persone e merci di prima necessità, anche in deroga
alle norme regionali vigenti, utilizzando al meglio i mezzi di
trasporto comunque disponibili sul territorio e ricercando
l'integrazione con i servizi esistenti.
2. L'organizzazione del servizio di cui al comma 1 è definita da
un apposito regolamento approvato dal Consiglio comunale o della
Comunità montana.
3. Gli enti locali disciplinano autonomamente i servizi di
trasporto pubblico locali che si svolgono esclusivamente
nell'ambito del proprio territorio, aventi finalità turistiche e/o
ricreative, effettuati con veicoli atipici quali i trenini su
gomma.
Presenti: 29
Votanti e favorevoli: 22
Astenuti: 7 (Aloisi, Collé, Dujany, Lanièce, Parisi, Tibaldi e
Viérin Marco)
Presidente Pongo in votazione l'articolo 4:
Presenti: 29
Votanti e favorevoli: 22
Astenuti: 7 (Aloisi, Collé, Dujany, Lanièce, Parisi, Tibaldi e
Viérin Marco)
Presidente Pongo in votazione l'articolo 5:
Presenti: 29
Votanti e favorevoli: 22
Astenuti: 7 (Aloisi, Collé, Dujany, Lanièce, Parisi, Tibaldi e
Viérin Marco)
Presidente Pongo in votazione l'articolo 6:
Presenti: 29
Votanti e favorevoli: 22
Astenuti: 7 (Aloisi, Collé, Dujany, Lanièce, Parisi, Tibaldi e
Viérin Marco)
Presidente Pongo in votazione l'articolo 7:
Presenti: 29
Votanti e favorevoli: 22
Astenuti: 7 (Aloisi, Collé, Dujany, Lanièce, Parisi, Tibaldi e
Viérin Marco)
Presidente Pongo in votazione l'articolo 8:
Presenti: 29
Votanti e favorevoli: 22
Astenuti: 7 (Aloisi, Collé, Dujany, Lanièce, Parisi, Tibaldi e
Viérin Marco)
Presidente All'articolo 9 c'è l'emendamento presentato dal
Consigliere Linty che recita:
Emendamento Articolo 9
Il comma 2 è abrogato.
Presidente Ha chiesto la parola l'Assessore all'ambiente,
urbanistica e trasporti, Riccarand.
Riccarand (VA) Quest'emendamento, così come quello presentato
dal Consigliere Linty all'articolo 10 non possono essere accolti.
Si tratterebbe di introdurre modifiche che già sono presenti
nell'attuale normativa regionale, all'articolo 5, comma 2, della
legge 11/95, modifiche che evidentemente stravolgerebbero tutto il
sistema concessionario. Credo che non sia assolutamente opportuno
farlo poiché il sistema ha dimostrato di funzionare bene.
Quindi su questi due emendamenti la maggioranza si astiene e non
li vota.
Presidente Ha chiesto la parola il Consigliere Linty.
Linty (LNPIAP) Una volta in questo Consiglio c'era l'usanza che
chi proponeva gli emendamenti poteva illustrarli, prima che
l'Assessore dicesse subito che non li accettava. Adesso prendo atto
che dal mio piccolo numero si tende ad abbreviare i tempi. Comunque
li spiego adesso, visto che non mi è stato possibile spiegarli
prima.
Il primo emendamento presentato, quello relativo al comma 2
dell'articolo 9, vuole togliere questa figura di transizione che
viene assegnata a questo disegno di legge, anche per sfatare il
mito che sempre si manifesta, cioè che la transizione spesso
diventa la regola. Quindi, al di là di fare un passaggio molto
graduale, molto lento, molto ponderato, sarebbe il caso che le
leggi regionali diventassero una volta per tutte regole e non
transizioni; quello che richiedo è che venga tralasciato l'aspetto
di transizione.
Invece per quel che riguarda l'articolo 10, mi rendo conto che
questo può infrangere norme già in vigore, ma risulta alquanto
dubbioso questo sistema, ovvero questa gara di appalto applicando
procedure ristrette nell'ambito delle quali possono presentare
offerte soltanto per settori di servizi invitati dalla Regione; che
gara di appalto è se è la Regione che decide lei chi deve
partecipare e chi non deve partecipare? Non lo trovo nel modo più
assoluto corretto, trasparente e lineare questo modo di operare,
per questo chiedo la votazione di entrambi gli emendamenti.
Presidente Pongo in votazione l'emendamento presentato dal
Consigliere Linty all'articolo 9:
Presenti: 30
Votanti e favorevoli: 3
Astenuti: 27 (Agnesod, Bavastro, Borre, Chenuil, Chiarello,
Collé, Dujany, Ferraris, Florio, Lanièce, Lavoyer, Louvin, Mafrica,
Marguerettaz, Parisi, Perrin C., Perrin G.C., Perron, Piccolo,
Riccarand, Rini, Squarzino, Stévenin, Vallet, Vicquéry, Viérin Dino
e Viérin Marco)
Il Consiglio non approva
Presidente Pongo in votazione l'articolo 9:
Presenti: 30
Votanti e favorevoli: 21
Astenuti: 9 (Aloisi, Collé, Dujany, Lanièce, Linty,
Marguerettaz, Parisi, Tibaldi e Viérin Marco)
Presidente Pongo in votazione l'emendamento presentato dal
Consigliere Linty all'articolo 10, che recita:
Emendamento Articolo 10
Il comma 1 dell'articolo 10 è sostituito dal seguente:
"L'individuazione del concessionario avviene mediante gara di
appalto".
Presenti: 30
Votanti e favorevoli: 2
Astenuti: 28 (Agnesod, Aloisi, Bavastro, Borre, Chenuil,
Chiarello, Collé, Dujany, Ferraris, Florio, Lanièce, Lavoyer,
Louvin, Mafrica, Marguerettaz, Parisi, Perrin C., Perrin G.C.,
Perron, Piccolo, Riccarand, Rini, Squarzino, Stévenin, Vallet,
Vicquéry, Viérin Dino e Viérin Marco)
Il Consiglio non approva
Presidente Pongo in votazione l'articolo 10:
Presenti: 30
Votanti e favorevoli: 21
Astenuti: 9 (Aloisi, Collé, Dujany, Lanièce, Linty,
Marguerettaz, Parisi, Tibaldi e Viérin Marco)
Presidente Pongo in votazione l'articolo 11:
Presenti: 30
Votanti e favorevoli: 21
Astenuti: 9 (Aloisi, Collé, Dujany, Lanièce, Linty,
Marguerettaz, Parisi, Tibaldi e Viérin Marco)
Presidente Pongo in votazione l'articolo 12:
Presenti: 30
Votanti e favorevoli: 21
Astenuti: 9 (Aloisi, Collé, Dujany, Lanièce, Linty,
Marguerettaz, Parisi, Tibaldi e Viérin Marco)
Presidente Pongo in votazione l'articolo 13:
Presenti: 30
Votanti e favorevoli: 21
Astenuti: 9 (Aloisi, Collé, Dujany, Lanièce, Linty,
Marguerettaz, Parisi, Tibaldi e Viérin Marco)
Presidente Pongo in votazione l'articolo 14:
Presenti: 30
Votanti e favorevoli: 21
Astenuti: 9 (Aloisi, Collé, Dujany, Lanièce, Linty,
Marguerettaz, Parisi, Tibaldi e Viérin Marco)
Presidente Pongo in votazione l'articolo 15:
Presenti: 30
Votanti e favorevoli: 21
Astenuti: 9 (Aloisi, Collé, Dujany, Lanièce, Linty,
Marguerettaz, Parisi, Tibaldi e Viérin Marco)
Presidente Pongo in votazione l'articolo 16:
Presenti: 30
Votanti e favorevoli: 21
Astenuti: 9 (Aloisi, Collé, Dujany, Lanièce, Linty,
Marguerettaz, Parisi, Tibaldi e Viérin Marco)
Presidente Pongo in votazione l'articolo 17:
Presenti: 30
Votanti e favorevoli: 21
Astenuti: 9 (Aloisi, Collé, Dujany, Lanièce, Linty,
Marguerettaz, Parisi, Tibaldi e Viérin Marco)
Presidente Pongo in votazione l'articolo 18:
Presenti: 30
Votanti e favorevoli: 21
Astenuti: 9 (Aloisi, Collé, Dujany, Lanièce, Linty,
Marguerettaz, Parisi, Tibaldi e Viérin Marco)
Presidente Pongo in votazione l'articolo 19:
Presenti: 30
Votanti e favorevoli: 21
Astenuti: 9 (Aloisi, Collé, Dujany, Lanièce, Linty,
Marguerettaz, Parisi, Tibaldi e Viérin Marco)
Presidente Pongo in votazione l'articolo 20:
Presenti: 30
Votanti e favorevoli: 21
Astenuti: 9 (Aloisi, Collé, Dujany, Lanièce, Linty,
Marguerettaz, Parisi, Tibaldi e Viérin Marco)
Presidente All'articolo 21 c'è l'emendamento del Consigliere
Linty, che recita:
Emendamento Articolo 21
Il comma 5 è abrogato.
Presidente Ha chiesto la parola il Consigliere Linty.
Linty (LNPIAP) Credo che sia terribile questo comma. Mi chiedo
come sia possibile in maniera coatta obbligare le imprese a
partecipare finanziariamente a questo sistema tariffario integrato.
Non credo che ci siano precedenti nella giurisprudenza del mondo
occidentale, magari nei paesi dell'Est sarà sicuramente così...
Come si fa a dire, se non si trova l'intesa siete obbligati a
partecipare? Mi metto nei panni e delle imprese e di chi verrà a
conoscenza di questa legge per cui chiedo che questo comma venga
stralciato dal disegno di legge.
Presidente Ha chiesto la parola l'Assessore all'ambiente,
urbanistica e trasporti, Riccarand.
Riccarand (VA) Il comma V non obbliga a partecipare, infatti il
comma I prevede che questo centro di servizio sia costituito dalle
società concessionarie con un apporto della Regione e con un onere
che è distribuito in parti; il comma V prevede che, se non
interviene quest'accordo e che non c'è un'iniziativa, il centro di
servizi viene realizzato dalla Regione imputando una parte dei
costi alle società concessionarie.
Questo mi sembra ovvio, quindi non accettiamo l'emendamento e ci
asteniamo sull'emendamento che è stato presentato.
Presidente Ha chiesto la parola il Consigliere Linty.
Linty (LNPIAP) Non si obbligano le imprese a partecipare, ma se
non partecipano si manda loro il conto a casa: vorrei capire dove
sta la differenza sostanziale della cosa. Fra le righe di questo
comma leggo, grosso così: "erre, i, ci, a, ti, ti, o". Questo è un
ricatto bello e buono che si fa alle imprese: se partecipate e vi
mettete d'accordo, va bene, altrimenti vi imputiamo i costi. Se
secondo l'Assessore questa è una procedura normale da applicare in
un Paese che si dice liberista, ne prendo atto e mantengo
ovviamente l'emendamento.
Presidente Pongo in votazione l'emendamento presentato dal
Consigliere Linty all'articolo 21:
Presenti: 29
Votanti e favorevoli: 3
Astenuti: 26 (Agnesod, Aloisi, Bavastro, Borre, Chenuil,
Chiarello, Dujany, Ferraris, Florio, Lavoyer, Louvin, Mafrica,
Marguerettaz, Parisi, Perrin C., Perrin G.C., Perron, Piccolo,
Riccarand, Rini, Squarzino, Stévenin, Vallet, Vicquéry, Viérin Dino
e Viérin Marco)
Il Consiglio non approva
Presidente Pongo in votazione l'articolo 21:
Presenti: 29
Votanti: 23
Favorevoli: 22
Contrari: 1
Astenuti: 6 (Aloisi, Dujany, Marguerettaz, Parisi, Tibaldi e
Viérin Marco)
Presidente Pongo in votazione l'articolo 22:
Presenti: 30
Votanti e favorevoli: 23
Astenuti: 7 (Aloisi, Collé, Dujany, Lanièce, Marguerettaz,
Parisi e Tibaldi)
Presidente Pongo in votazione l'articolo 23:
Presenti: 30
Votanti e favorevoli: 23
Astenuti: 7 (Aloisi, Collé, Dujany, Lanièce, Marguerettaz,
Parisi e Tibaldi)
Presidente All'articolo 24 c'è un emendamento presentato dal
Consigliere Chiarello che recita:
Emendamento Articolo 24, comma 4, lett. f)
Sostituire la parola "sessantacinque" con la parola
"sessanta".
L'articolo 24, comma 4, lett. f) diventa: "Le persone a partire
dall'età di sessant'anni compiuti".
Presidente Ha chiesto la parola il Consigliere Chiarello.
Chiarello (RC) Ho già illustrato l'emendamento quando ho parlato
della legge. Ritengo che l'Assessore dovrebbe accettarlo perché non
stravolge in alcun modo l'impianto della legge, bensì riconosce ad
una certa categoria di persone di una certa età la cose che fino ad
oggi ci sono. Fra l'altro, è scritto nell'articolo successivo che,
fino a che non entra in vigore la legge, rimangono i diritti a
quell'età per cui non capisco perché da un momento all'altro si
porti il termine avanti di cinque anni, specialmente per le donne.
L'Assessore dovrebbe spiegarmi perché, mentre la pensione nelle
leggi statali viene riconosciuta alle donne a sessant'anni, in
questa legge non si fa distinzione.
Presidente Ha chiesto la parola l'Assessore all'ambiente,
urbanistica e trasporti, Riccarand.
Riccarand (VA) Ho già detto che con quest'articolo 24 andiamo a
riorganizzare il sistema delle agevolazioni che deve essere
raccordato al sistema tariffario integrato per cui con il sistema
tariffario integrato ci saranno delle agevolazioni che
riguarderanno tutti gli utenti e questo permetterà di graduare e di
non rendere assolutamente traumatico il fatto di innalzare a 65
anni la fascia che ha particolari agevolazioni legate all'età.
È un processo graduale, raccordato direttamente all'introduzione
di queste tariffe anche come tempistica, quindi credo che di
quest'articolo vada colto il suo significato positivo. Non
accogliamo l'emendamento del Consigliere Chiarello e ci
asteniamo.
Presidente Pongo in votazione l'emendamento presentato dal
Consigliere Chiarello all'articolo 24:
Presenti: 29
Votanti e favorevoli: 4
Astenuti: 25 (Agnesod, Bavastro, Borre, Chenuil, Collé,
Ferraris, Florio, Lavoyer, Linty, Louvin, Mafrica, Marguerettaz,
Mostacchi, Perrin C., Perrin G.C., Perron, Piccolo, Riccarand,
Rini, Squarzino, Stévenin, Tibaldi, Vallet, Vicquéry e Viérin
Dino)
Il Consiglio non approva
Presidente Pongo in votazione l'articolo 24:
Presenti: 30
Votanti: 23
Favorevoli: 22
Contrari: 1
Astenuti: 7 (Aloisi, Collé, Dujany, Lanièce, Marguerettaz,
Parisi e Tibaldi)
Presidente Pongo in votazione l'articolo 25:
Presenti: 29
Votanti e favorevoli: 23
Astenuti: 6 (Aloisi, Collé, Lanièce, Marguerettaz, Parisi e
Tibaldi)
Presidente Pongo in votazione l'articolo 26:
Presenti: 29
Votanti e favorevoli: 23
Astenuti: 6 (Aloisi, Collé, Lanièce, Marguerettaz, Parisi e
Tibaldi)
Presidente Pongo in votazione l'articolo 27:
Presenti: 29
Votanti e favorevoli: 23
Astenuti: 6 (Aloisi, Collé, Lanièce, Marguerettaz, Parisi e
Tibaldi)
Presidente Pongo in votazione l'articolo 28:
Presenti: 29
Votanti e favorevoli: 23
Astenuti: 6 (Aloisi, Collé, Lanièce, Marguerettaz, Parisi e
Tibaldi)
Presidente Pongo in votazione l'articolo 29:
Presenti: 29
Votanti e favorevoli: 23
Astenuti: 6 (Aloisi, Collé, Lanièce, Marguerettaz, Parisi e
Tibaldi)
Presidente Pongo in votazione l'articolo 30:
Presenti: 29
Votanti e favorevoli: 23
Astenuti: 6 (Aloisi, Collé, Lanièce, Marguerettaz, Parisi e
Tibaldi)
Presidente Pongo in votazione l'articolo 31:
Presenti: 29
Votanti e favorevoli: 23
Astenuti: 6 (Aloisi, Collé, Lanièce, Marguerettaz, Parisi e
Tibaldi)
Presidente Pongo in votazione l'articolo 32:
Presenti: 29
Votanti e favorevoli: 23
Astenuti: 6 (Aloisi, Collé, Lanièce, Marguerettaz, Parisi e
Tibaldi)
Presidente Pongo in votazione l'articolo 33:
Presenti: 29
Votanti e favorevoli: 23
Astenuti: 6 (Aloisi, Collé, Lanièce, Marguerettaz, Parisi e
Tibaldi)
Presidente Pongo in votazione l'articolo 34:
Presenti: 29
Votanti e favorevoli: 23
Astenuti: 6 (Aloisi, Collé, Lanièce, Marguerettaz, Parisi e
Tibaldi)
Presidente Pongo in votazione l'articolo 35:
Presenti: 29
Votanti e favorevoli: 23
Astenuti: 6 (Aloisi, Collé, Lanièce, Marguerettaz, Parisi e
Tibaldi)
Presidente Pongo in votazione l'articolo 36:
Presenti: 29
Votanti e favorevoli: 23
Astenuti: 6 (Aloisi, Collé, Lanièce, Marguerettaz, Parisi e
Tibaldi)
Presidente Pongo in votazione l'articolo 37:
Presenti: 29
Votanti e favorevoli: 23
Astenuti: 6 (Aloisi, Collé, Lanièce, Marguerettaz, Parisi e
Tibaldi)
Presidente Pongo in votazione l'articolo 38:
Presenti: 29
Votanti e favorevoli: 23
Astenuti: 6 (Aloisi, Collé, Lanièce, Marguerettaz, Parisi e
Tibaldi)
Presidente Pongo in votazione l'articolo 39:
Presenti: 29
Votanti e favorevoli: 23
Astenuti: 6 (Aloisi, Collé, Lanièce, Marguerettaz, Parisi e
Tibaldi)
Presidente Pongo in votazione l'articolo 40:
Presenti: 29
Votanti e favorevoli: 23
Astenuti: 6 (Aloisi, Collé, Lanièce, Marguerettaz, Parisi e
Tibaldi)
Presidente Pongo in votazione l'articolo 41:
Presenti: 29
Votanti e favorevoli: 23
Astenuti: 6 (Aloisi, Collé, Lanièce, Marguerettaz, Parisi e
Tibaldi)
Presidente Pongo in votazione l'articolo 42:
Presenti: 29
Votanti e favorevoli: 23
Astenuti: 6 (Aloisi, Collé, Lanièce, Marguerettaz, Parisi e
Tibaldi)
Presidente Pongo in votazione l'articolo 43:
Presenti: 29
Votanti e favorevoli: 23
Astenuti: 6 (Aloisi, Collé, Lanièce, Marguerettaz, Parisi e
Tibaldi)
Presidente Pongo in votazione l'articolo 44:
Presenti: 29
Votanti e favorevoli: 23
Astenuti: 6 (Aloisi, Collé, Lanièce, Marguerettaz, Parisi e
Tibaldi)
Presidente Pongo in votazione l'articolo 45:
Presenti: 29
Votanti e favorevoli: 23
Astenuti: 6 (Aloisi, Collé, Lanièce, Marguerettaz, Parisi e
Tibaldi)
Presidente Pongo in votazione l'articolo 46:
Presenti: 29
Votanti e favorevoli: 23
Astenuti: 6 (Aloisi, Collé, Lanièce, Marguerettaz, Parisi e
Tibaldi)
Presidente All'articolo 47 c'è l'emendamento presentato dal
Consigliere Piccolo, che recita:
Emendamento Articolo 47, comma 1
Aggiungere dopo "sentita l'Associazione Valdostana Impianti a
fune"... "e le organizzazioni sindacali maggiormente
rappresentative".
Presidente Lo pongo in votazione:
Presenti: 29
Votanti: 23
Favorevoli: 22
Contrari: 1
Astenuti: 6 (Aloisi, Collé, Linty, Marguerettaz, Mostacchi e
Parisi)
Presidente Pongo in votazione l'articolo 47 nel testo così
emendato:
Articolo 47 (Tariffe, orari e assicurazioni)
1. La Giunta regionale, sentita l'Associazione valdostana
impianti a fune e le organizzazioni sindacali maggiormente
rappresentative, stabilisce i criteri generali di determinazione
delle tariffe e disciplina le agevolazioni tariffarie per i
residenti in Valle d'Aosta.
2. La struttura regionale competente in materia di trasporti
approva le tariffe in coerenza con i criteri individuati dalla
Giunta regionale.
3. Hanno diritto alla libera circolazione sugli impianti a fune
i soggetti di cui all'articolo 24, comma 1, lett. a), b) e d).
4. Gli esercenti devono pubblicare a loro spese e diffondere
l'orario e le condizioni di esercizio degli impianti, nonché tutte
le informazioni utili alla clientela.
5. Gli orari devono essere esposti al pubblico in tutte le
stazioni di accesso agli impianti. Nelle principali stazioni devono
essere altresì esposte le tariffe.
6. La Regione promuove appositi accordi tra gli esercenti per
l'emissione di titoli di viaggio integrati e cumulativi.
7. Per tutta la durata della concessione, il concessionario deve
essere assicurato contro gli infortuni ed i danni causati alle
persone e cose trasportati, ai terzi ed alle loro cose. La mancata
copertura assicurativa comporta la sospensione dell'esercizio e, in
caso di persistenza, la decadenza della concessione.
8. Nelle stazioni e sulle linee è proibito qualsiasi tipo di
pubblicità.
Presenti: 30
Votanti e favorevoli: 23
Astenuti: 7 (Aloisi, Collé, Lanièce, Linty, Marguerettaz, Parisi
e Tibaldi)
Presidente Pongo in votazione l'articolo 48:
Presenti: 30
Votanti e favorevoli: 23
Astenuti: 7 (Aloisi, Collé, Lanièce, Linty, Marguerettaz, Parisi
e Tibaldi)
Presidente Pongo in votazione l'articolo 49:
Presenti: 30
Votanti e favorevoli: 23
Astenuti: 7 (Aloisi, Collé, Lanièce, Linty, Marguerettaz, Parisi
e Tibaldi)
Presidente Pongo in votazione l'articolo 50:
Presenti: 30
Votanti e favorevoli: 23
Astenuti: 7 (Aloisi, Collé, Lanièce, Linty, Marguerettaz, Parisi
e Tibaldi)
Presidente Pongo in votazione l'articolo 51:
Presenti: 30
Votanti e favorevoli: 23
Astenuti: 7 (Aloisi, Collé, Lanièce, Linty, Marguerettaz, Parisi
e Tibaldi)
Presidente Pongo in votazione l'articolo 52:
Presenti: 30
Votanti e favorevoli: 23
Astenuti: 7 (Aloisi, Collé, Lanièce, Linty, Marguerettaz, Parisi
e Tibaldi)
Presidente Pongo in votazione l'articolo 53:
Presenti: 30
Votanti e favorevoli: 23
Astenuti: 7 (Aloisi, Collé, Lanièce, Linty, Marguerettaz, Parisi
e Tibaldi)
Presidente Pongo in votazione l'articolo 54:
Presenti: 30
Votanti e favorevoli: 23
Astenuti: 7 (Aloisi, Collé, Lanièce, Linty, Marguerettaz, Parisi
e Tibaldi)
Presidente Pongo in votazione l'articolo 55:
Presenti: 30
Votanti e favorevoli: 23
Astenuti: 7 (Aloisi, Collé, Lanièce, Linty, Marguerettaz, Parisi
e Tibaldi)
Presidente Pongo in votazione l'articolo 56:
Presenti: 30
Votanti e favorevoli: 23
Astenuti: 7 (Aloisi, Collé, Lanièce, Linty, Marguerettaz, Parisi
e Tibaldi)
Presidente Pongo in votazione l'articolo 57:
Presenti: 30
Votanti e favorevoli: 23
Astenuti: 7 (Aloisi, Collé, Lanièce, Linty, Marguerettaz, Parisi
e Tibaldi)
Presidente Pongo in votazione l'articolo 58:
Presenti: 30
Votanti e favorevoli: 23
Astenuti: 7 (Aloisi, Collé, Lanièce, Linty, Marguerettaz, Parisi
e Tibaldi)
Presidente Pongo in votazione l'articolo 59:
Presenti: 30
Votanti e favorevoli: 23
Astenuti: 7 (Aloisi, Collé, Lanièce, Linty, Marguerettaz, Parisi
e Tibaldi)
Presidente Pongo in votazione l'articolo 60:
Presenti: 30
Votanti e favorevoli: 23
Astenuti: 7 (Aloisi, Collé, Lanièce, Linty, Marguerettaz, Parisi
e Tibaldi)
Presidente Pongo in votazione l'articolo 61:
Presenti: 30
Votanti e favorevoli: 23
Astenuti: 7 (Aloisi, Collé, Lanièce, Linty, Marguerettaz, Parisi
e Tibaldi)
Presidente Pongo in votazione l'articolo 62:
Presenti: 30
Votanti e favorevoli: 23
Astenuti: 7 (Aloisi, Collé, Lanièce, Linty, Marguerettaz, Parisi
e Tibaldi)
Presidente Pongo in votazione l'articolo 63:
Presenti: 30
Votanti e favorevoli: 23
Astenuti: 7 (Aloisi, Collé, Lanièce, Linty, Marguerettaz, Parisi
e Tibaldi)
Presidente Pongo in votazione l'articolo 64:
Presenti: 30
Votanti e favorevoli: 23
Astenuti: 7 (Aloisi, Collé, Lanièce, Linty, Marguerettaz, Parisi
e Tibaldi)
Presidente Pongo in votazione l'articolo 65:
Presenti: 30
Votanti e favorevoli: 23
Astenuti: 7 (Aloisi, Collé, Lanièce, Linty, Marguerettaz, Parisi
e Tibaldi)
Presidente Pongo in votazione l'articolo 66:
Presenti: 30
Votanti e favorevoli: 23
Astenuti: 7 (Aloisi, Collé, Lanièce, Linty, Marguerettaz, Parisi
e Tibaldi)
Presidente All'articolo 67 ci sono gli emendamenti del
Consigliere Linty, che recitano:
Emendamenti Il comma 1 dell'articolo 67 è sostituito dal
seguente:
"Sono abrogate le seguenti norme regionali:
a) legge regionale 15 luglio 1982, n. 32, ad eccezione
dell'articolo 7;
b) legge regionale 6 settembre 1991, n. 62;
c) legge regionale 30 dicembre 1992, n. 82;
d) l'articolo 9 della legge regionale 1° agosto 1994, n. 37;
e) legge regionale 1° agosto 1994, n. 38;
f) legge regionale 11 aprile 1995, n. 11.
Articolo 67 bis (modificazione di norme)
All'articolo 7 della legge regionale 15 luglio 1982, n. 32 viene
aggiunta, dopo la lettera t) la seguente frase:
"u) un rappresentante nominato dal Comitato consumatori:
Del suddetto Comitato non possono fare parte i proprietari di
autolinee o i concessionari di servizi di trasporto pubblico".
Presidente Ha chiesto la parola il Consigliere Linty.
Linty (LNPIAP) Credo che, se nelle leggi esistono cose che
funzionano, varrebbe la pena mantenerle attive visto che spesso si
creano dei nuovi comitati o dei nuovi enti che nel corso di qualche
anno si dimostrano del tutto inefficienti.
Il Comitato regionale dei trasporti collettivi è a mio avviso un
organo di sicuro aiuto per l'Amministrazione regionale, quanto meno
per sviscerare e per affrontare i problemi connessi al trasporto
collettivo. Quindi si propone un emendamento all'articolo 67 che di
fatto abroga la legge regionale del 15 luglio 1982 n. 32, eccezione
fatta per l'articolo 7, relativo al Comitato regionale dei
trasporti collettivi.
Non solo, ma visto che - come dalle dichiarazioni rese prima
dall'Assessore regionale ai trasporti al riguardo del sistema
tariffario integrato, ma io credo al riguardo di tutta la legge -
si tratta di una legge di estremo interesse per gli utenti, sarebbe
il caso di integrare questo Comitato da un rappresentante
dell'Associazione consumatori per poter avere le istanze anche di
coloro che usano i mezzi di trasporto pubblici quotidianamente.
E ancora, per evitare di avere all'interno di questo Comitato
dei proprietari di autolinee o dei concessionari di servizi di
trasporto pubblico che, messi fuori dalla porta dalla legge 32/82,
sono rientrati dalla finestra per il tramite di nomine fatte da
parte del Consiglio regionale, ritenendo che si tratti di
un'incompatibilità fra membri del Comitato e proprietari di
autolinee o concessionari del servizio, credo che sia giusto votare
entrambi gli articoli.
Presidente Ha chiesto la parola l'Assessore all'ambiente,
urbanistica e trasporti, Riccarand.
Riccarand (VA) Il problema è che questo Comitato non ha dato dei
buoni risultati. Previsto dalla legge 32/82, per 11 anni, e cioè
fino al 1993, non è mai stato riunito, dopodiché l'ho riunito, ma
devo dire che quasi mai c'è stato il numero legale per cui abbiamo
dovuto prendere delle decisioni e fra l'altro ci sono stati dei
ricorsi al TAR appellandosi al fatto che il Comitato si era sì
riunito, aveva espresso parere, ma non aveva il numero legale.
Quindi, invece di diventare un organismo utile, è diventato un
ostacolo purtroppo al funzionamento dell'Amministrazione, tant'è
vero che, indipendentemente da questa legge, nell'ambito del
riordino degli organi collegiali dell'Amministrazione, già era
stata decisa l'abrogazione di quest'organismo con un provvedimento
che riguardava poi tutta un'altra serie di organismi che si intende
abrogare. Sennonché, essendo arrivata prima la legge del settore,
lo abbiamo inserito qua.
Va però detto che nella legge non abbiamo voluto eliminare le
forme di partecipazione, tant'è vero che nei vari settori sul piano
di bacino di traffico e nella programmazione degli impianti a fune
abbiamo previsto specificatamente in legge forme di consultazione
con gli operatori del settore e con le organizzazioni sindacali
proprio perché ci sia una concertazione sia degli operatori sia
delle parti sociali sulle programmazioni che si andranno a fare.
Non accogliamo l'emendamento e ci asteniamo sulla proposta.
Presidente Pongo in votazione l'emendamento presentato dal
Consigliere Linty all'articolo 67:
Presenti: 30
Votanti e favorevoli: 2
Astenuti: 28 (Agnesod, Aloisi, Bavastro, Borre, Chenuil,
Chiarello, Collé, Dujany, Ferraris, Florio, Lanièce, Lavoyer,
Louvin, Mafrica, Marguerettaz, Mostacchi, Parisi, Perrin C., Perrin
G.C., Perron, Piccolo, Riccarand, Rini, Squarzino, Stévenin,
Vallet, Vicquéry e Viérin Dino)
Il Consiglio non approva
Presidente L'emendamento 67 bis è decaduto. Pongo in votazione
l'articolo 67:
Presenti: 30
Votanti e favorevoli: 22
Astenuti: 8 (Aloisi, Collé, Dujany, Lanièce, Linty,
Marguerettaz, Parisi e Tibaldi)
Presidente All'articolo 68 c'è l'emendamento dell'Assessore
Riccarand, che recita:
Emendamento Articolo 68, comma 4
Le parole "entro l'anno di approvazione della presente legge"
sono sostituite dalle parole "entro la data di approvazione dei
provvedimenti di cui al comma 3".
Presidente Pongo in votazione l'articolo 68 nel testo così
emendato:
Articolo 68 (Norme transitorie)
1. La validità del piano di bacino di traffico relativo al
triennio 1° settembre 1995 - 31 agosto 1998, approvato dal
Consiglio regionale il 23 novembre 1994, è prorogato fino al 31
dicembre 1998.
2. Le concessioni regionali per i servizi di autolinee,
rilasciate in conformità al piano di bacino di traffico, per il
periodo 1° settembre 1995 - 31 agosto 1998, sono prorogate fino al
31 dicembre 1998.
3. Fino all'emanazione dei provvedimenti di competenza della
Giunta regionale di attuazione dell'articolo 24, commi 4, 5 e 6, e
comunque non oltre il 31 dicembre 1998, rimangono in vigore le
tariffe agevolate e le gratuità praticate ai sensi della legge
regionale 6 settembre 1991, n. 62 (Disciplina della gratuità dei
trasporti, delle tariffe preferenziali e agevolate e dei servizi
integrativi di trasporto - Integrazioni e modifiche delle leggi
regionali 15 luglio 1982, n. 32, 23 giugno 1983, n. 64 e 16 giugno
1988, n. 49).
4. In deroga alle disposizioni di cui all'articolo 24, comma 4,
lett. f), la particolare agevolazione fino ad un massimo del
novanta per cento di sconto sul costo è, in ogni caso, concessa e
confermata a tutte le persone che abbiano compiuto i sessant'anni
entro la data di approvazione dei provvedimenti di cui al comma
3.
5. Per le linee di trasporto a fune in esercizio o per le quali
siano già intervenute l'approvazione del progetto alla data di
entrata in vigore della presente legge, viene rilasciata, a chi già
esercisce gli impianti, una concessione valida fino alla scadenza
del termine di durata massima dell'impianto. Tale termine è
prorogato di diritto, a richiesta dell'esercente in caso di
prolungamento della vita tecnica dell'impianto accordato dagli
organi competenti. Il termine iniziale decorre dalla data di
apertura al pubblico esercizio dell'impianto.
6. Oltre che per l'esercizio degli impianti esistenti, la Giunta
regionale, fino all'approvazione del programma regionale di cui
all'articolo 38, con la procedura dell'articolo 42, in deroga alla
verifica della compatibilità con il programma, può rilasciare
concessioni anche per:
a) rifacimento di impianti esistenti;
b) sostituzione di uno o più impianti esistenti;
c) realizzazioni di impianti che, alla data di entrata in vigore
della presente legge, abbiano ottenuto l'autorizzazione previa ai
sensi della legge regionale 15 luglio 1982, n. 32 (Disciplina dei
servizi di trasporto collettivo di persone e di cose);
d) realizzazioni di impianti che, alla data di entrata in vigore
della presente legge, abbiano ottenuto la valutazione positiva di
compatibilità ambientale da parte della Giunta regionale.
Presenti: 30
Votanti e favorevoli: 23
Astenuti: 7 (Aloisi, Collé, Dujany, Lanièce, Marguerettaz,
Parisi e Tibaldi)
Presidente Pongo in votazione l'articolo 69:
Presenti: 30
Votanti e favorevoli: 23
Astenuti: 7 (Aloisi, Collé, Dujany, Lanièce, Marguerettaz,
Parisi e Tibaldi)
Presidente Pongo in votazione la legge nel suo complesso:
Presenti: 30
Votanti e favorevoli: 21
Astenuti: 9 (Aloisi, Chiarello, Collé, Dujany, Lanièce, Linty,
Marguerettaz, Parisi e Tibaldi)
Il Consiglio approva
