Classificazione
(Nessuna classificazione presente)


Resoconto integrale del dibattito dell'aula
Oggetto del Consiglio n. 2347 del 13 novembre 1986 - Resoconto
OGGETTO N. 2347/VIII - ORGANIZZAZIONE DELLE STRATEGIE
OPERATIVE DELLA FINAOSTA S.p.A.
PRESIDENTE
: Ha chiesto la parola il Presidente della
Giunta Rollandin; ne ha facoltà.
ROLLANDIN (U.V.):
Les Conseillers avaient demandé à
maintes reprises qu'un débat soit organisé sur l'organisation de la
FINAOSTA, sur son rôle et surtout sur les modifications à apporter
quant à sa structure et à son activité. Tout le monde se rappelle
sans doute la discussion qui avait été faite au moment de
l'institution de la FINAOSTA, les rapports qui avaient été
présentés en faveur de la présence de cet instrument en Vallée
d'Aoste; instrument qui était à la disposition de l'Administration
régionale pour aboutir à des résultats dans les différents domaines
économiques.
Les activités de la FINAOSTA au cours de ces deux, trois ans de
fonctionnement, ont traversé des phases difficiles qu'il est
inutile de rappeler, et surtout ces derniers temps, en rapport avec
les difficultés des entreprises venues en Vallée d'Aoste, des
différentes activités économiques qui se sont installées dans notre
Région et qui ont pu obtenir de la FINAOSTA de l'argent public.
L'exigence d'une analyse s'est faite sentir sur le rôle de la
FINAOSTA, d'où le débat d'aujourd'hui. Je crois que sur l'exigence
de cet instrument tout le monde était plus ou moins d'accord (avec
des différences bien sûr) surtout que la quasi totalité des régions
d'Italie en est dotée.
Suite aux difficultés de cette année, il y avait eu une série de
rencontres, en début d'année, entre le Gouvernement régional et le
Conseil d'Administration de la FINAOSTA; c'est inutile d'en
rappeler l'histoire qui, bien que récente, a déjà connu toute une
série de passages au niveau surtout des représentants au Conseil
d'administration. Au cours de ces rencontres, une analyse a pu être
faite sur le fonctionnement de cet instrument financier. A ce sujet
une enquête avait été décidée et par conséquent il avait été prévu
de donner aux différents Conseillers un document susceptible d'être
analysé en vue de propositions. La Junte avait pu examiner le
rapport du Conseil d'administration de la FINAOSTA; j'ai déjà eu
l'occasion de dire à ce Conseil qu'au cours des rencontres
susdites, le défauts du Conseil d'administration avaient été
évalués ainsi que les difficultés de fonctionnement. Tout de même
la Junte avait adopté la délibération n° 5360 du 18 juillet '86 en
prévoyant une expertise sur la FINAOSTA. Cette expertise s'est
achevée voilà quelques semaines et le 10 octobre la Junte a
approuvé le document, résultat de cette expertise et l'a transmis
au Conseil régional: ainsi la discussion est-elle possible.
L'expert nommé par la Junte régionale a fait une analyse de
l'activité des différentes "finanziarie" des autres administration
régionales pour évaluer les différences de choix qui étaient à la
base de l'existence même de cet instrument et là on peut déjà
apprécier le fait qu'ils existent des différences entre les unes et
les autres. Tout de même en Vallée d'Aoste le choix de cet
instrument est axé sur la résolution de divers problèmes
économiques liés aux nouvelles entreprises qui viennent en Vallée
d'Aoste et aux différentes lois financières approuvées par le
Conseil régional; et en effet les fonds y afférents sont gérés par
la FINAOSTA.
Au sujet de l'application de ces lois et des problèmes plus
spécifiques des financements, l'Assesseur compétent, Martin,
interviendra lui-même. Je crois que malgré les polémiques et les
prises de position de certains sur la politique que la FINAOSTA a
portée de l'avant, le document qui a été présenté prévoit des
solutions que nous avons approuvées en tant que Gouvernement et que
nous croyons voir accepter par le Conseil, vu que le Conseil
d'administration de la FINAOSTA a approuvé et accepté les
différentes suggestions avancées par l'expertise. Les problèmes
principaux ont été, me semble-t-il, résumés dans la partie
concernant "Ipotesi d'interventi" et les trois parties principales
sont les interventions: "struttura organizzativa, struttura
operativa e attuazione operazioni coinvolgenti la struttura
interna".
Sur le problème de l'organisation je crois que l'on ne peut que
partager le fait qu'il y ait finalement un organe technique en
mesure de gérer les différents secteurs.
Sur la stratégie d'action, il y a certaines observations
importantes à faire quant à l'effort que devrait accomplir le
Conseil d'administration, en accord avec l'Administration
régionale, pour disposer d'une série d'experts qui examinerait au
préalable les diverses propositions d'action des entreprises en
Vallée d'Aoste et ce pour éviter les résultats négatifs que nous
avons eu l'occasion d'examiner au sein de ce Conseil.
Le fait d'avoir d'un côté des techniciens appartenant à
l'Administration de la Vallée d'Aoste et, de l'autre, des experts
par l'intermédiaire des sociétés qui ont une connaissance
spécifique, peut représenter une solution valable pour donner une
réponse aux exigences de connaître à fond les dossiers qui sont
présentés au moment où une entreprise vient s'installer en Vallée
d'Aoste.
Nous avons déjà eu des problèmes à débattre dans ce dernier cas:
certains expériences ont été positives; d'autres ont été négatives;
dès l'instant où nous avons analysé les causes de l'échec, nous
avons souvent eu lieu de reconnaître que l'analyse préalable
n'avait pas été suffisamment exhaustive pour une analyse de
financement. En effet les financements prévus par l'Administration,
approuvés par le Conseil pour résoudre le problème de l'emploi,
sont considérables et partant il est normal de prétendre certaines
garanties.
Même le problème des conventions a été examiné et l'on a reconnu
que très souvent celles qui avaient été signées par
l'Administration régionale avec les entreprises étaient douteuses
et surtout portaient des imprécisions quant aux engagements des
entreprises vis-à-vis de l'Administration régionale et de la
FINAOSTA. Ainsi avec la convention et les "patti parasociali" y
aura-t-il possibilité d'intervenir d'une manière radicale pour
modifier les rapports qui doivent être instaurés entre
l'Administration régionale, la FINAOSTA et les nouvelles
entreprises. Il en va de même pour les contrôles qui doivent être
faits au moment où l'entreprise s'installe.
Les trois moments les plus délicats sont en fait: le contrôle
préventif c'est-à-dire le moment de la connaissance de l'activité,
de la vérification de la solidité; le moment où l'on est à même de
juger de la fiabilité de l'opération, de prévoir des conventions
susceptibles de répondre aux exigences de l'Administration
régionale; e troisième moment, non moins délicat, c'est à dire
avoir des hommes qui soient en mesure de faire ces contrôles et
faculté d'intervenir au plus tôt dans les cas où l'on s'aperçoit
que quelque chose ne "marche" pas.
Je ne veux pas approfondir les différentes opérations, ni
reprendre les discours qui ont été faits à ce sujet; certaines
observations ont été formulées. Je crois que le document approuvé
par le Gouvernement et soumis à l'attention du Conseil est valable,
et il comporte suffisamment d'analyses susceptibles de donner des
résultats si elles sont adoptées par l'Administration régionale et
surtout si la FINAOSTA suit les indications qui lui sont suggérées.
Une série d'interventions doit être faite dans cette direction,
afin d'éviter toute difficulté au niveau des rapports
FINAOSTA-Région comme au niveau FINAOSTA-différentes entreprises.
D'autres observations seront formulées par l'Assesseur compétent
sur la gestion des fonds de roulement, des emprunts, etc.
Lorsque l'on a conçu la FINAOSTA on n'a absolument pas conçu "la
finanziaria" comme une banque. La "finanziaria" devait être un
instrument nécessaire pour toutes les catégories économiques en
difficulté ou envisageant de s'épanouir: tel est le problème à
résoudre.
Le document en question est entre les mains des Conseillers: il
me semble donc inutile de relire les différentes observations que
le Gouvernement a approuvées.
PRESIDENTE
: Ha chiesto la parola l'Assessore alle Finanze
Martin; ne ha facoltà.
MARTIN (A.D.P.):
Come giustamente ha detto il Presidente
della Giunta, la Società Finanziaria regionale non è nata per
proporsi come strumento bancario, ma per cercare di intervenire,
specie nel settore industriale, là dove la Regione, con i propri
provvedimenti e con la propria normativa, non riesce ad
arrivare.
Purtroppo ultimamente la Società Finanziaria regionale ha dovuto
anche sostituirsi, in qualche caso, all'ente bancario per
effettuare operazioni di credito nei diversi settori (artigianato,
commercio, industria e soprattutto mutui per la casa) per una serie
di motivi che non derivano certamente dalla volontà della Regione.
Tutti ricorderete che di recente è entrata in vigore la legge sulla
tesoreria unica che ha limitato al 4% la disponibilità delle
risorse finanziarie della Regione nel proprio conto di
tesoreria.
In questo conto erano compresi anche tutti i fondi di rotazione
che la Regione deteneva presso le varie banche. È stato
gioco-forza, quindi, trovare un "escamotage" per superare
l'ostacolo della tesoreria. Questo ostacolo è stato superato dando
in gestione alla Finanziaria regionale i fondi di rotazione che al
momento attuale ammontano a diversi miliardi.
Questa attività ovviamente si è ripercossa sulla FINAOSTA, in
quanto la sua struttura non era preparata a gestire tutta una serie
di pratiche che, anche dal punto di vista meramente operativo, sono
quelle che danno più lavoro. La gestione dei fondi di rotazione per
l'artigianato, per il commercio, per gli alberghi, per i fabbricati
rurali e, ultimamente, i fondi per i mutui sulla prima casa,
ovviamente hanno appesantito di molto il lavoro della Finanziaria
regionale. Essa forse non aveva neppure l'organico sufficiente per
far fronte a questi molteplici impegni e credo che occorrerà
supplire a questa mancanza.
Molto obiettivamente bisogna dire che, tutto sommato, i
risultati sono stati abbastanza positivi. Si può sempre migliorare
ed i tempi di erogazione possono essere ridotti. Però, rispetto
alla situazione di alcuni anni fa, quando i fondi venivano gestiti
dalle banche, i tempi di erogazione sono migliorati di parecchio e
certe forme di controllo e certi vincoli, un tempo posti dagli
istituti bancari, oggi non esistono più e ne trae vantaggio
l'accelerazione delle pratiche.
Questo va detto perché una grossa parte dell'ultima attività
della FINAOSTA è stata appunto dedicata a questo problema.
Tanto per dare un'idea dei fondi di rotazione che riguardano
l'artigianato, il commercio e la cooperazione, posso dire che la
Finanziaria ha in dotazione sino al momento attuale circa 45
miliardi, dei quali 25 sono già stati deliberati. Non c'è quindi
una grande disponibilità sull'intero fondo di rotazione.
Per gli alberghi, i villaggi rurali e per i fondi regionali
dell'industria, la dotazione è di 70 miliardi. Si tratta, anche in
questo caso, di un fondo vastissimo con innumerevoli pratiche.
Per i mutui attrezzati, infine, con l'ultima variazione
apportata al finanziamento della legge, il fondo di rotazione ha
ormai raggiunto gli 80 miliardi. Si tratta quindi di un fondo
piuttosto consistente.
Per rispondere ad alcune critiche che spesso vengono indirizzate
alla Finanziaria, mi premeva però far notare il discorso relativo
ai versamenti che la Regione effettua sulle diverse gestioni,
quello relativo alle deliberazioni assunte dalla FINAOSTA ed alle
erogazioni fatte dalla stessa FINAOSTA.
Troppo spesso i versamenti erogati dalla Regione vengono
confrontati direttamente con le erogazioni. A mio avviso ciò non è
corretto, perché i confronti, eventualmente, devono essere fatti
tra i versamenti della Regione nei vari capitoli delle diverse
gestioni e le deliberazioni assunte dalla FINAOSTA. Tutti sapete
infatti che le erogazioni debbono rispondere ad una serie di
vincoli. In molti casi essi vengono erogati a stati di avanzamento
dei lavori, oppure vengono erogati a fronte di documentazioni che
le società oppure i richiedenti debbono presentare, oppure debbono
rispondere a dei vincoli presenti nelle stesse convenzioni. Non è
corretto, pertanto, fare un confronto diretto tra i versamenti
della Regione e le regolazioni fatte. Addirittura, se si vuole
analizzare a fondo, non sarebbe neppure corretto farlo con le
deliberazioni, perché da quando la Giunta delibera a quando
delibera il Consiglio di amministrazione della Finaosta, passa
ancora del tempo. Invece la Giunta regionale deve fare i conti con
i fondi che ha a disposizione della Finanziaria all'atto della
propria deliberazione e non all'atto della deliberazione della
Finaosta, perché il capitolo deve essere comunque coperto.
Naturalmente tutti voi sapete che per far ciò passa del tempo,
perché ci sono dei tempi tecnici da rispettare.
Ultimamente è stata avanzata alla FINAOSTA l'accusa di investire
in BOT. Io non trovo nulla di strano sul fatto che una Finanziaria
investa in BOT.
(...INTERRUZIONE...)
Ma non c'è nulla di strano! Scusami, ma come investi tu i tuoi
soldi? Se la FINAOSTA ha dei fondi a disposizione, che, ripeto, le
derivano anche dai tempi tecnici tra la deliberazione della Giunta
regionale e la propria deliberazione, è giusto che li gestisca nel
migliore dei modi per incrementare i fondi stessi. Oggi, anziché
investire i soldi nelle normali operazioni bancarie, è più
conveniente investirli in BOT perché questi ultimi non sono neppure
tassati.
Facciamo un esempio sui fondi di rotazione per i mutui per la
prima casa. Visto che la Regione deve coprire comunque questi fondi
per dare la certezza del mutuo a chi ne ha fatto domanda per
acquistare la prima casa, e visto che la deliberazione effettiva
viene solo dopo che sono state espletate tutte le perizie, la
FINAOSTA ha investito in BOT la disponibilità di 40 miliardi di cui
disponeva e questo investimento ha incrementato il fondo di altri 2
miliardi che daranno la possibilità di concedere altri nuovi mutui
a gente che ne farà richiesta.
Non trovo nulla di strano in tutto ciò, sempre però tenendo
conto del fatto che il rapporto non deve essere fatto tra i
versamenti e le erogazioni, perché è vero che la FINAOSTA ha una
liquidità, però si tratta di una liquidità già impegnata e che
viene erogata secondo i vincoli posti dalle convenzioni e secondo
gli stati di avanzamento. Nel frattempo, già sapendo come dovrà
essere erogata, l'investe in BOT. Questa liquidità, quindi, non è
reale, perché è già stata impegnata da una precedente
deliberazione.
Per quanto riguarda i mutui per la casa posso dire che alla data
attuale le pratiche deliberate definitivamente dalla Giunta sono
state 767, come si ricava dai dati forniti di recente
dall'Assessore Fosson.
(...INTERRUZIONE...)
Poiché è trascorsa un'altra settimana forse e i miei dati sono
un po' più precisi, perché nel frattempo può essere successo
qualche fatto nuovo. In ogni caso siamo su quei valori.
Le pratiche, interamente peritate dall'Assessorato ai Lavori
Pubblici e quindi praticamente erogabili, trasmesse alla FINAOSTA
sono state 575, per 436 delle quali la FINAOSTA ha già concesso
mutui. Si tratta di un numero abbastanza elevato in rapporto al
numero delle pratiche trasmesse. Di questi 436 mutui, 310 sono
stati o totalmente erogati o parzialmente erogati (anche in questo
caso occorre tener presente degli stati di avanzamento nel caso di
nuove costruzioni e di ristrutturazione di vecchie abitazioni) e
126 sono in corso di erogazione. Quando si dice "in corso di
erogazione" ci si riferisce anche al fatto che molte di queste
pratiche attendono la presentazione di documenti da parte dei
richiedenti, perché ci sono dei vincoli da rispettare ed i mutui
non possono essere erogati fino a quando non sono stati presentati
tutti i documenti. In ogni caso mi sembra di poter dire che 436
mutui sono stati erogati.
Rimane da definire presso la Finaosta una differenza di 139
pratiche, delle quali 5 sono già state definite, 97 sono in
istruttoria e 37 sono ancora completamente da istruire.
Tutto ciò, ovviamente, per far capire che la situazione non è
così tragica come qualcuno l'ha dipinta. È vero che i tempi tecnici
previsti complessivamente, e cioè sia quelli della Regione che
quelli della FINAOSTA, sono stati un pochino più lunghi di quanto
prevedeva il regolamento dei mutui da erogare nel settore edilizio,
però occorre anche ricordare che si è trattato di una legge che ha
avuto un buon successo. Le pratiche arrivate sono state molto più
numerose di quelle preventivate e quindi il numero delle perizie da
espletare ha richiesto più tempo.
Certamente questi tempi si possono ridurre, anzi si ridurranno
senz'altro, perché sia l'Assessorato che la FINAOSTA si doteranno
di migliori strumenti e di una maggiore quantità di personale per
operare sempre meglio, però vorrei ricordare che, rispetto alla
situazione che esisteva sino a due anni fa, quando questi mutui
venivano gestiti direttamente dagli istituti bancari, i tempi di
erogazione si sono comunque dimezzati e forse anche di più. Tutto
si può migliorare, però occorre tener presente che è già stato
fatto un grosso passo in avanti e tanti vincoli sono già stati
superati.
Forse non vi ho fornito questo dato, ma dei 436 mutui concessi
fino ad oggi, solo 5 sono stati respinti perché, secondo la
FINAOSTA, non avevano tutti i requisiti. Un tempo invece i mutui
respinti erano molti di più, forse anche a causa degli accertamenti
delle banche dai quali emergeva il sospetto che il richiedente non
potesse restituirli. I vincoli presenti oggi, quindi, sono molti di
meno rispetto ad alcuni anni fa.
Credo che sia inutile addentrarci nei numeri, perché i
Consiglieri li conoscono molto bene. Mi preme, però, far presente
che la gestione ordinaria è praticamente senza fondo. Infatti,
proprio in questo Consiglio, anche sulla base di una relazione che
accompagna la delibera, si fa presente la necessità di incrementare
questo fondo per due ordini di motivi. Il primo perché molte
operazioni che oggi vengono fatte in gestione speciale, senza avere
le caratteristiche tipiche della gestione speciale, potrebbero
essere fatte nella gestione ordinaria.
Il secondo perché, aumentando la dotazione del fondo, potrebbero
essere fatte altre operazioni che superano il limite del 15% della
dotazione ordinaria e che perciò non possono essere deliberate.
Nella gestione speciale, se facciamo un rapporto tra i 129
miliardi complessivi dei versamenti e i 109 miliardi delle
deliberazioni, possiamo dedurre che il rapporto non è così negativo
come lo si vuol far apparire. Le erogazioni, in effetti, sono molte
di meno, ma ciò è dovuto ai motivi che citavo poc'anzi.
Infine sono da conteggiare i 60 miliardi fermi presso la
FINAOSTA su mandato della Giunta regionale per il discorso delle
aree attrezzate. In effetti questi ultimi non andrebbero
conteggiati tra le risorse della FINAOSTA, perché non sono della
Finanziaria. Si tratta infatti di risorse che la Giunta regionale
ha accantonato per il momento presso la FINAOSTA in attesa di
perfezionare alcune pratiche.
Se prendiamo in considerazione i fondi di rotazione per gli
impianti a fune, vediamo che su 25 miliardi a disposizione, ben
24,5 miliardi sono già stati deliberati. Anche in questo caso si
tratta di un fondo che funziona benissimo.
Tutti questi esempi valgono a chiarirci che non esiste una
grande sproporzione tra le somme impegnate nelle gestioni dei vari
fondi e le deliberazioni adottate.
Leggendo la relazione del dott. Carpaneda, nella quale si fa un
paragone tra la nostra Finanziaria ed altre che hanno un'attività
molto più lunga della nostra, si scopre che, tutto sommato, la
nostra Finanziaria, per numero e qualità di interventi, è andata
molto oltre le altre finanziarie. Questo è riportato alla pagina
27, dove si dice addirittura che la Finlombarda, che per la Regione
in cui insiste è forse la Finanziaria che è presente da più anni
sul mercato finanziario, ha comunque operato in meno settori dei
nostri, infatti si parla soltanto di 4 operazioni, di non molte
operazioni in società di leasing e di pochissime società in
partecipazione.
Con i nuovi provvedimenti che saranno adottati la Finanziaria
potrà perfezionare tutta una serie di pratiche, ma già oggi non
siamo certamente a quei livelli che qualcuno vorrebbe far
credere.
PRESIDENTE
: Ha chiesto la parola per mozione d'ordine il
Consigliere Torrione; ne ha facoltà.
TORRIONE (P.S.I.):
Signor Presidente, prima ho avuto modo
di apprezzare il suo intervento relativo alla "andata e ritorno"
dei Consiglieri regionali...
TAMONE
(fuori microfono): "Adesso se ne sono andati via
tutti!"
ROLLANDIN
(fuori microfono): "Questa è un'andata senza
ritorno!"
TORRIONE (P.S.I
.): Se questo è detto dal Presidente della
Giunta, noi lo prendiamo per buono. Signor Presidente: se si tratta
di un'andata senza ritorno, allora si apre una fase nuova!
Per ragioni di correttezza, anche per evitare che domani mattina
si possa leggere qualche speculazione sulla stampa, sarebbe
opportuno fornire i nominativi dei Consiglieri che sono entrati ed
usciti.
Non appena il Presidente ha trovato la "formuletta magica",
quelli che erano usciti sono subito rientrati, per cui non si è
avverata la "andata senza ritorno" ipotizzata dal Presidente della
Giunta. È bastato un trillo di campanello per farli tornare e noi
diamo loro il benvenuto.
PRESIDENTE
: Ha chiesto la parola il Consigliere Mafrica;
ne ha facoltà.
MAFRICA (P.C.I.):
Prendo atto del fatto che la Democrazia
Cristiana è in parte rientrata in Consiglio, così possiamo
riprendere il dibattito sulla FINAOSTA.
VIBERTI
(fuori microfono):: "Quelli che contano sono già
qui".
MAFRICA (P.C.I
.): Mah! Non so se sono tornati quelli che
contano; questo comunque ce lo potrebbe dire il Consigliere
Beneforti.
VIBERTI
(fuori microfono): "Sono i contabili...".
MAFRICA (P.C.I.):
Noi abbiamo sempre prestato molta
attenzione alla FINAOSTA perché la riteniamo uno strumento
importante per l'attività economica della nostra Regione.
Ricordo che era nata con molte ambizioni nella primavera del
1982. Si diceva allora che la FINAOSTA doveva avere una funzione
trainante nello sviluppo economico della Valle d'Aosta; doveva
essere una specie di locomotiva dello sviluppo, una specie di treno
a "grande vitesse" al quale collegare lo sviluppo delle diverse
attività economiche.
Noi invece abbiamo avuto l'impressione che questo treno a grande
velocità si sia trasformato via via in un treno merci, al quale
sono stati attaccati sempre più numerosi vagoni che ne hanno
rallentato l'attività e, molto spesso, il treno si è addirittura
fermato.
Come mai è successo questo? Noi pensiamo innanzitutto che ciò
sia dipeso dal modo in cui è stata impostata la struttura della
FINAOSTA. Già nella primavera del 1982, quando si discuteva della
FINAOSTA, avevamo sottolineato il rischio che la gestione speciale,
che doveva essere particolare e limitata ad alcuni casi, potesse
soffocare la gestione ordinaria, cioè quella prevalente della
Finanziaria.
Siamo stati facili profeti ed i fatti hanno addirittura
dimostrato che le nostre previsioni erano meno pessimistiche della
realtà. La FINAOSTA non solo ha avuto uno scarso peso ed una scarsa
incisività nella gestione ordinaria, ma addirittura, oltre alla
gestione speciale, che in una prima fase aveva avuto un ruolo
determinante, si è via via aggiunta una terza attività, quella
della gestione creditizia, che ha ulteriormente appesantito una
struttura appena nata, gracile e ancora con carattere
sperimentale.
L'Assessore ha fornito un po' di dati riferiti alla situazione
del 19 novembre e quindi sono più aggiornati di quelli dei quali ha
potuto disporre il tecnico che ha esaminato la relazione e,
ovviamente, i dati sono ancora mutati in questi ultimi giorni. Noi
però facciamo riferimento ai dati del 19 settembre del 1986.
La dotazione della FINAOSTA ha le seguenti caratteristiche:
attività ordinaria: 23 miliardi e 787 milioni, il 5,8% della
dotazione; attività speciale: 190 miliardi e 284 milioni, il 46,6%
della dotazione; attività creditizia: 194 miliardi e 60 milioni:
47,5% della dotazione. C'è da dire che l'attività creditizia è
ancora aumentata in quanto recentemente abbiamo erogato 30 miliardi
per la casa. Al 19 settembre il totale della dotazione della
FINAOSTA ammonta a 408 miliardi e 131 milioni. È una dotazione
"mostruosa", perché è pari a 10 volte, ad esempio, quella della
FINPIEMONTE e rappresenta quasi la metà delle risorse presenti nel
bilancio regionale spendibili in un anno!
Che cosa è successo di questi fondi? Diciamo che l'Assessore
Martin ha cercato di attenuare questi dati, giustificando e
differenziando l'erogazione dalla deliberazione. Noi vediamo questi
dati nel loro insieme. Dei 408 miliardi, a metà settembre ne erano
stati erogati soltanto 157, cioè il 38,4%; ne erano stati impegnati
71,cioè il 17,5%; non erano ancora impegnati 180 miliardi, pari al
44,1%.
Ovviamente, avendo una disponibilità così elevata, si è scelto
di investire in titoli di Stato una somma molto elevata, pari a 120
miliardi. Sia ben chiaro che noi, come Gruppo, non contestiamo il
fatto che questi soldi siano stati investiti in BOT, anzi potevano
anche essere investiti in qualche altra forma, forse più produttiva
dei BOT. A noi, quindi, non disturba il fatto che questi soldi
siano stati investiti.
Vogliamo solo registrare il fatto che esiste una somma rilevante
della quale si presume la mancata utilizzazione per un certo
periodo. E questo che noi vogliamo sottolineare.
ROLLANDIN
(fuori microfono): "Ma non avete detto la
ragione tecnica! Vediamo anche quanti sono quelli non utilizzati:
non sono 120. Quanti ne ha scritti la Finpiemonte?"
MAFRICA (P.C.I.):
Il fatto che vengano investiti i soldi
in BOT è, a mio giudizio, un segno che l'Amministrazione nel suo
complesso, in parte per responsabilità della Giunta regionale ed in
parte per responsabilità della FINAOSTA, non riesce a spendere le
somme delle quali dispone.
ROLLANDIN
(fuori microfono): "Ma se sono solo 10 i
miliardi non impegnati! Tolti i 60 miliardi per le industrie,
rimangono solo 10 miliardi non impegnati!"
MAFRICA (P.C.I.):
Ci sono 60 miliardi per le aree che non
sono stati ancora erogati. Tutto il discorso, però, ha una sua
logica che noi non condividiamo.
Perché si è raggiunta questa dotazione di oltre 400 miliardi
alla FINAOSTA? Una ragione effettiva l'ha detta l'Assessore Martin
quando ha precisato che ciò è stato fatto per sfuggire alla legge
sulla tesoreria unica, perché questi fondi di rotazione
contribuivano a superare il tetto oltre il quale i fondi a
disposizione della Regione avrebbero dovuto essere trasferiti sul
conto infruttifero 508 dello Stato.
L'altra ragione, che è stata da noi indicata ogni qualvolta si
discutevano i vari provvedimenti, è dovuta al fatto che la Giunta
ha voluto trasferire sui fondi della FINAOSTA, per nasconderlo, una
parte del proprio avanzo di amministrazione. L'anno scorso, ad
esempio, si sapeva benissimo che non si sarebbero potuti impegnare
rapidamente, e cioè entro l'85, i 60 miliardi e perciò li si sono
trasferiti alla FINAOSTA per diminuire l'avanzo di amministrazione
che poi è stato comunque registrato in 175 miliardi e che, stando a
dichiarazioni dell'Assessore Martin, riferite dalla stampa, sembra
essere diminuito a 25 miliardi, cosa che non crediamo
assolutamente.
Oltre a queste ragioni che dipendono dall'Amministrazione
regionale, ci sono delle ragioni interne alla FINAOSTA.
Innanzitutto noi riteniamo che questa struttura, così come viene
sostenuto anche nella relazione del tecnico Carpaneda, è esigua e
mal composta. Abbiamo appreso che si tratta di una struttura che
comprende 2 dirigenti, di cui 1 nominato molto recentemente; 1
funzionario e 17 impiegati.
Teniamo presente che per una Finanziaria come la Finpiemonte,
che gestisce un decimo della dotazione della FINAOSTA, il numero di
quelli è pressoché uguale, però è molto più elevato il numero degli
addetti con funzioni direttive. Noi, invece, abbiamo una struttura
che, pur avendo un certo numero di impiegati, non ha un'adeguata
composizione dello "staff" direttivo.
Abbiamo ancora un ulteriore elemento che viene registrato nella
stessa relazione. "Questi funzionari assunti alla FINAOSTA", dice
la relazione del dott. Carpaneda, "hanno una mentalità
eccessivamente bancario-garantista". Traducendo in parole povere
possiamo dire che questa mentalità fa sì che si sia molto pignoli
con i piccoli artigiani e nel valutare le garanzie per i mutui
delle case, mentre invece si sia eccessivamente larghi e faciloni
quando si tratta di valutare il reale andamento finanziario di
imprese da insediare in Valle d'Aosta. Noi comunque diciamo che
esiste una lentezza oggettiva nella erogazione dei mutui della
FINAOSTA.
ROLLANDIN
(fuori microfono): "La tua è una traduzione o
una libera interpretazione?"
MAFRICA (P.C.I.):
La mia è una libera traduzione che
credo corrisponda effettivamente al senso delle cose.
ROLLANDIN
(fuori microfono): "No, non corrisponde!"
MAFRICA (P.C.I.):
Noi riteniamo che non si possa ritenere
soddisfacente l'erogazione dei mutui per la casa quando, pur avendo
una dotazione di 53 miliardi, a settembre ne erano stati erogati
soltanto 12 ed impegnati 7, mentre 34 miliardi non erano stati
ancora impegnati.
Sui dati fornitici dall'Assessore Martin abbiamo verificato che
alla fine di ottobre vi erano ancora 42 mutui per la casa non
erogati e risalenti al primo semestre del 1985 (su 145), mentre già
a quell'epoca erano stati erogati alcuni mutui relativi al primo
trimestre del 1986. Come mai quelli del primo semestre del 1985 non
erano ancora stati erogati? Come mai ci sono dei ritardi di un anno
e mezzo? Ciò perché, andando al di là dello spirito della legge, si
richiedono delle garanzie non previste dal regolamento per la casa.
A nostro avviso, infatti, si cercano varie garanzie quando il bene
della casa garantisce già di per sé l'intero ammontare
dell'esborso.
Diciamo perciò che la Finanziaria funziona più come una seconda
Cassa regionale, come una cassaforte di riserva della Regione,
piuttosto che come una Finanziaria. Prima abbiamo detto che
soltanto il 6% circa delle risorse è relativo all'attività
ordinaria, mentre la maggior parte delle risorse è relativa
all'attività creditizia e buona parte, invece, è relativa
all'attività speciale.
Caro Presidente, questo giudizio non è solo nostro, anche se ciò
che è scritto può essere sempre interpretato in modo diverso. Noi
abbiamo apprezzato la relazione del tecnico e abbiamo anche visto
che il giudizio sull'attività vera e propria della FINAOSTA, intesa
come Finanziaria di sviluppo, è pesantemente negativo.
Voglio vedere alcuni esempi.
ROLLANDIN
(fuori microfono): "Il testo della relazione
non è stato distribuito mica per niente!"
MAFRICA (P.C.I.):
Alla pagina 23 della relazione si
dice:
"Una analisi pur sommaria delle tabelle consente di rilevare
che l'operatività si è sviluppata soprattutto nella attività
creditizia nelle sue varie forme (mutui, leasing, sottoscrizione di
emissioni obbligazionarie) mentre di modesto rilievo sono stati gli
interventi di assunzione di partecipazioni e soprattutto quelli di
promozione di nuove iniziative".
A pagina 24 si dice:
"Per quanto attiene alle motivazioni interne sicuramente la
formazione e l'origine professionale dei dipendenti, in gran misura
provenienti dal mondo bancario, ha condizionato in senso garantista
e dunque con privilegio della attività creditizia e di semplice
erogazione l'operatività della Società".
Io rileggo alcune parti della relazione perché non credo che
tutti i Consiglieri e neppure tutti i membri della Giunta l'abbiano
letta.
A pagina 29 si dice:
"L'attività della Finaosta è stata
indirizzata quasi esclusivamente ad operazioni di finanziamento
nelle diverse forme tecniche con scarsi risultati in quella che era
una delle attività principali in sede di programma ovvero
l'assunzione di partecipazioni e la promozione di
investimenti".
A pagina 30 si dice:
"In particolare è rimasta limitata e
ridotta l'attività di promozione ed assunzione di partecipazioni
nel settore industriale. Si pone dunque la necessità di una pausa
di riflessione, di una analisi dei motivi che hanno provocato la
descritta situazione di arresto operativo...".
Ora, quando il tecnico di fiducia della Giunta ci parla di:
"scarsi risultati" e di "arresto operativo", non possiamo dire che
il giudizio sia solo "non negativo".
(...interruzione del Presidente
ROLLANDIN
...)
MAFRICA (P.C.I.):
Presidente, per cortesia, mi lasci
continuare; potrà intervenire dopo!
COUT
(fuori microfono): "Tu non hai detto che davi un
giudizio negativo! Noi invece lo diciamo!"
MAFRICA (P.C.I.):
Perciò ci chiediamo che cosa non va
nella FINAOSTA. Nella relazione c'è un punto che è carente ed
ovviamente non poteva che essere così, perché è relativo alla
questione politica e noi vogliamo mettere in evidenza anche questo
aspetto. Il tecnico non aveva l'incarico di occuparsi di questioni
politiche, noi invece dobbiamo occuparci anche di quelle.
Riteniamo che in questi anni ci sia stata una debole direzione
politica presso la FINAOSTA. Vogliamo dire in modo chiaro, prima di
tutto, che non è decente che il segretario di un Partito abbia, per
le funzioni di Presidente della FINAOSTA, la possibilità di
erogare, personalmente e senza ulteriori controlli, mutui fino a 50
milioni e sino a 20 milioni addirittura senza garanzie! Sono poteri
che il Presidente ha usato: si parla di "Case Fanfani" e si può
parlare di "Mutui Vésan"! Noi riteniamo, quindi, che questa prima
incompatibilità abbia nuociuto alla FINAOSTA.
Riteniamo poi che alla FINAOSTA occorra una direzione
tecnicamente valida per ciò che riguarda la valutazione economica e
tecnica degli investimenti. Riteniamo che alla direzione della
FINAOSTA ci debba essere una personalità che abbia il senso di che
cos'è quella struttura e che quindi, quando è necessario, sia
capace di opporsi alle pressioni che possono provenire dalla Giunta
regionale. Riteniamo che alla direzione della FINAOSTA ci debba
essere qualcuno che abbia capacità di iniziativa nella gestione
ordinaria.
A nostro giudizio la gestione dell'attuale Presidente non ha
alcuna di queste caratteristiche.
Oltre a questa valutazione di carattere politico, per il mancato
funzionamento della FINAOSTA ci sono poi delle ragioni di carattere
tecnico, in gran parte riconosciute anche nella relazione che la
Giunta oggi ci ha portato a discutere.
Siamo d'accordo sul fatto che la FINAOSTA non abbia saputo
esercitare un ruolo di ricerca di mercato e non abbia saputo
scegliere le imprese più adatte al tessuto economico della nostra
realtà. Nella gestione ordinaria, infatti, quella più tipica della
FINAOSTA, quella nella quale la Finanziaria decide nella sua più
completa autonomia, i finanziamenti sono andati in gran parte agli
stessi soggetti, per cui già si interviene in gestione speciale. Si
potrebbero fare anche degli esempi.
Oltre a questi soggetti i finanziamenti sono andati ad alcuni
impresari, mentre si era discusso a lungo sulla convenienza o meno
d'intervenire presso di loro. Poi i finanziamenti sono andati anche
ad aziende da tempo presenti in Valle, che in parte anch'esse sono
ricorse alla gestione speciale.
Tuttavia, nella gestione ordinaria della FINAOSTA, non c'è stato
nessun nuovo intervento con potenzialità di sviluppo che abbia poi
portato a risultati concreti e palpabili nel campo dell'occupazione
o dello sviluppo economico; questo è il primo difetto di struttura
della FINAOSTA.
Il secondo difetto di struttura, anch'esso denunciato nella
relazione, è la difficoltà per il Consiglio e per la Giunta
regionale di valutare in modo attendibile le capacità produttive e
soprattutto l'andamento delle aziende.
In questo caso noi riteniamo che si siano sommati due difetti:
da una parte un atteggiamento subalterno della FINAOSTA e
dall'altro un atteggiamento di prepotenza da parte della Giunta
regionale. Ciò ha provocato la dissipazione di decine di miliardi!
I casi della MAXEL, dell'ALLUVER, della MULTI-BOX, della RBS e
dell'INTERNATIONAL SERVICE, dipendono proprio dalla combinazione di
questi due elementi: la Giunta che preme a tutti i costi per avere
il via libera ai finanziamenti e la FINAOSTA che non sa dire di no
o che non sa fare le analisi appropriate.
Voglio fare degli esempi perché sono significativi e perché
bisogna porre rimedio a queste cose.
In occasione della deliberazione di Giunta con la quale si dava
mandato alla FINAOSTA di accettare di sottoscrivere un prestito
obbligazionario alla MAXEL, la FINAOSTA scrive alla Regione
chiedendo di essere sollevata da ogni responsabilità
sull'operazione "prestito obbligazionario" in ordine alla mancanza
di garanzie ed accetta il mandato a condizione che da parte della
Regione si dia atto che la FINAOSTA "non ha accertato", bensì solo
"sommariamente stimato" il patrimonio della MAXEL.
Io mi chiedo che cosa significa una deliberazione di questo
tipo, che cosa significa dichiarare di aver solo "sommariamente
stimato". La FINAOSTA non può sommariamente stimare e a nostro
giudizio, quando riscontra una evidente carenza di garanzie, non
può comunque dare il "via libera" perché ha ricevuto richieste in
tal senso da parte della Giunta regionale.
Altro caso emblematico è quello del la INTERNATIONAL SERVICE, ed
è da notare che si tratta sempre di ditte fallite con esborso di
miliardi da parte della Regione. La FINAOSTA accetta in quel caso
il mandato, subordinatamente alla conferma della presa d'atto
"circa l'inadeguato contenuto patrimoniale delle fidejussioni",
contenuto patrimoniale peraltro già assorbito da prestazioni di
garanzie fidejussorie relative ad un'altra società, la CIS. Vale a
dire che la FINAOSTA sapeva benissimo che il contenuto patrimoniale
che doveva coprire quelle fidejussioni era già stato assorbito per
un altra attività di quel gruppo, però dice alla Giunta: "Io
accetto, però devi sapere...".
La FINAOSTA quindi procede perché non resiste alle pressioni
della Giunta, ma anche questo investimento finisce male.
Per la RBS c'è un problema molto delicato su cui bisogna
prendere una decisione. "Si accetta il mandato informando
l'Amministrazione che le garanzie sono insufficienti in quanto si
concretizzano in garanzie delle madri dei soci". È tutto
estremamente aleatorio.
È ora di "piantarla lì" di accettare, come Finanziaria, le
garanzie fidejussorie personali! Noi rispettiamo le mamme, però
riteniamo che in questo caso non possano essere soggetti
economicamente attendibili. Noi crediamo che si possano accettare
solo fidejussioni bancarie o assicurative e non debbano, invece,
essere accettate fidejussioni di questo tipo.
Non voglio ripetere cose già dette di recente sul caso della
MULTIBOX, nel quale si arriva al punto di prendere per buone
fatture false e vengono interpretate chissà come relazioni
chiaramente negative fatte da tecnici incaricati
dall'Amministrazione e tutto finisce, addirittura, in esiti di
natura penale.
Noi crediamo che, se proprio vogliamo porre rimedio alla
situazione della FINAOSTA, occorra sciogliere il nodo del rapporto
tra Giunta regionale e struttura finanziaria, e quello della
capacità della FINAOSTA di svolgere effettive analisi preventive
sugli investimenti e controlli sullo sviluppo delle società nelle
quali partecipa.
Noi abbiamo presentato alcune proposte che abbiamo riassunto in
un ordine del giorno che impegna la Giunta a revocare, prima di
tutto, l'incarico attribuito all'attuale Presidente della FINAOSTA
e a provvedere, su designazione del Consiglio regionale, alla
nomina di un nuovo Presidente, in possesso di un adeguato
curriculum manageriale e non facente parte di organismi esecutivi
di partito.
Noi crediamo che una struttura che gestisce 400 miliardi, nella
scelta del suo presidente non possa essere sottratta al controllo
del Consiglio regionale. Si è sbagliato quando questo compito è
stato delegato solo alla Giunta. Noi nominiamo i presidenti
dell'IVAT e di cinquantamila altri enti, come ad esempio il
Commissario della Casa da Gioco, mentre il Presidente della
FINAOSTA, che è il principale strumento operativo della Regione è
sottratto al semplice controllo del Consiglio regionale. Su questo
non siamo d'accordo.
La seconda questione che poniamo con l'ordine del giorno è
quella di impegnare la Giunta a presentare, entro tre mesi, dei
provvedimenti legislativi ed amministrativi che portino alle
seguenti conseguenze: che il Consiglio regionale sia investito
delle decisioni che concernono operazioni finanziarie superiori ai
500 milioni. La Commissione di Coordinamento può entrare nel merito
quando la Giunta delibera interventi sopra i 500 milioni; mentre il
Consiglio regionale, per il momento, non è tenuto ad intervenire.
Ci sembra proprio che si tratti di un'assurdità!
Chiediamo ancora che ci sia anche la designazione del Consiglio
regionale sui rappresentanti della FINAOSTA nelle società con
capitale sociale superiore al miliardo. Poiché anche in questo
caso, spesso si devono prendere delle decisioni, vogliamo che i
rappresentanti della FINAOSTA rispondano non soltanto alla Giunta
regionale, ma anche al Consiglio regionale.
Le proposte che seguono sono simili a quelle contenute nella
relazione. Chiediamo, infine, che la FINAOSTA sia dotata di un
adeguato "staff" direttivo e che siano costituite delle strutture
tecniche capaci di analizzare l'andamento delle imprese. Chiediamo
che, o nella FINAOSTA o fuori di essa, sia costituito un gruppo che
operi nel campo delle ricerche di mercato. Ho già detto che in
altre Regioni esistono strutture analoghe che hanno dato buoni
risultati. A quella di nuova istituzione potrebbe partecipare la
FINAOSTA, le associazioni industriali, la Camera di Commercio e
anche altre componenti.
Chiediamo che siano meglio regolamentate le procedure che la
FINAOSTA deve seguire nell'istruttoria degli interventi più
consistenti; che vi sia ad esempio una certificazione del bilancio
della ditta o della società che chiede l'intervento e che vi sia un
esame dei suoi piani di sviluppo da parte di società
specializzate.
Chiediamo che la Giunta regionale porti alla discussione del
Consiglio il programma di attività della FINAOSTA con l'indicazione
degli interventi prioritari. Se vogliamo che questa discussione non
sia solo accademica, nella quale cioè si ripetono le solite cose,
occorre che dopo la constatazione di alcuni scompensi nell'attività
della FINAOSTA, si assumano anche delle decisioni conseguenti.
Il nostro intervento è critico sulla struttura organizzativa e
sul modo di condurla, ma ritiene di poter ancora dare fiducia allo
strumento "FINAOSTA", a condizione però che vengano prese alcune
decisioni e che non si faccia, così come ci è sembrato, un atto di
tipo"gattopardesco", accettando la relazione che critica la
formazione bancaria dei dirigenti della FINAOSTA, mentre poi,
quando si procede alla nomina del nuovo direttore generale, si
pesca ancora una volta in quell'ambiente.
Si dà atto che dalle ore 11.44 riassume la Presidenza il
Presidente BONDAZ.
PRESIDENTE
: Ha chiesto la parola il Consigliere Pascale;
ne ha facoltà.
PASCALE (P.S.I.):
Non vi nascondo che la delusione per le
carenze della FINAOSTA nei suoi compiti primari, pur essendo
presente in quasi tutti i Gruppi politici, probabilmente è più
presente nel nostro Gruppo, perché noi, questa Finanziaria,
l'abbiamo fortemente voluta. Mi pare che dal lontano 1976
chiedevamo l'istituzione di una Finanziaria regionale e
reinserivamo la richiesta ad ogni programma d'inizio di
legislatura.
Mi consola il fatto di leggere, proprio nella relazione del
dott. Carpaneda, che rimangono tuttora validi i motivi ispiratori
che avevano portato alla costituzione della Finanziaria e che
rimangono anche validi gli obiettivi della legge istitutiva,
recepiti poi nello statuto.
È mancata l'attuazione, ma non abbiamo sbagliato né nel volerne
la costituzione, né nel darle quell'impostazione legislativa che le
abbiamo dato nel 1982.
A mio avviso, non c'è nulla da aggiungere o da modificare nella
legge istitutiva o nello statuto della FINAOSTA.
Proprio perché eravamo partiti in ritardo, noi avevamo usufruito
e giovato di esperienze di altre finanziarie che erano state
istituite prima. Sia in questa relazione che in vari interventi ho
sentito fare dei paragoni con altre finanziarie regionali che pure
hanno delle carenze o dei limiti.
Mi pare però che si tratti di cose molto diverse, perché le
prime Finanziarie (in Friuli, in Lombardia,...) erano nate con
compiti più particolareggiati, mentre la nostra nasceva, come si
disse allora, come "Finanziaria di seconda generazione", con una
serie di compiti molto diversificati. Tra questi c'era sicuramente
anche l'attività creditizia, sulla quale si è accentrato il
dibattito, forse anche perché è l'unica attività che la FINAOSTA ha
svolto sinora, però noi l'avevamo voluta e pensata perché fosse
soprattutto una Finanziaria di sviluppo.
A nostro avviso essa doveva avere tre compiti fondamentali:
doveva essere uno strumento propositivo, uno strumento tecnico ed
uno strumento di controllo.
Strumento propositivo perché doveva promuovere le iniziative
industriali, ma non solo industriali, nel campo di tutte le
attività economiche della Regione, per far fronte alla grave crisi
industriale del 1982 che rendeva indispensabile l'inserimento di
piccole e medie aziende. Si può dire che in 4 anni non c'è stata
una sola iniziativa di sviluppo portata avanti dalla FINAOSTA in
questo settore.
Doveva essere uno strumento tecnico perché doveva fornire, non
solo alle nuove aziende che venivano in Valle d'Aosta per
iniziativa della gestione speciale o per altro, ma anche alle
aziende esistenti, tutta l'assistenza tecnica, gestionale,
contabile, di marketing ed anche solo quei dati informativi che può
dare la Camera di Commercio che esiste altrove, e tutta una serie
di servizi che, insieme alla capacità manageriale di un
imprenditore, fanno la cultura industriale di una città o di una
regione. Anche in questo, però, la FINAOSTA è mancata.
Doveva essere uno strumento di controllo, soprattutto nelle
aziende nelle quali assumeva una partecipazione azionaria, ma, come
dice anche la relazione, questo controllo doveva essere propositivo
e non meramente contabile, come invece è avvenuto.
A questo punto vorrei aprire una breve parentesi sulla storia
dell'attività industriale degli ultimi anni e sui numerosi
fallimenti che ci sono stati nel settore industriale. Ogni volta
che un'azienda è fallita, ogni volta che un imprenditore esterno è
fallito, siamo stati soliti imprecare alla malasorte, perché
eravamo incappati in un imprenditore o disonesto o incapace.
Però, se noi vogliamo essere obiettivi, dobbiamo anche
riconoscere che, a parte qualcuno che forse è venuto qui già con la
premeditazione di lucrare per poi andarsene, in definitiva si
trattava di imprenditori che altrove avevano già delle aziende,
magari più piccole, ma floride. Quindi ci dobbiamo chiedere come
mai, una volta arrivati in Valle d'Aosta e nonostante i cospicui
finanziamenti regionali ricevuti, siano poi andati incontro al
fallimento. Ci dobbiamo chiedere quanto abbiano influito su questi
fallimenti la divaricazione tra i tempi decisionali di un'azienda,
che sono tempi rapidissimi, specie in un mercato in continuo
movimento, ed i tempi decisionali di una struttura burocratica
quale è l'Amministrazione regionale e quale purtroppo è diventata
anche la FINAOSTA. Ci dobbiamo anche chiedere quanto ha influito,
in tutti questi fallimenti, la mancanza di tutti quei servizi di
assistenza di cui dicevo prima, che esistono nelle altre Regioni,
ove è diffusa una cultura industriale, e che invece non esistono in
Valle d'Aosta pur essendo, questa presenza, uno dei compiti
fondamentali della FINAOSTA.
Noi non dobbiamo più illuderci su queste iniziative industriali
che portiamo in Valle, perché non bastano i finanziamenti puramente
creditizi. Essi possono bastare all'Olivetti che è una grande
azienda e che quindi ha già al suo interno, nella vicina Ivrea,
tutte le strutture e tutti i servizi di cui ha bisogno; ma non
possono bastare al piccolo imprenditore che viene qui in Valle e
non bastano neanche per far crescere quella classe imprenditoriale
valdostana di cui poi si lamenta la carenza. Io sono convinto che
anche in Valle d'Aosta ci sono degli imprenditori capaci é ci sono
anche delle idee.
In Valle manca probabilmente quella base capillare di strutture
che sia capace di far decollare queste idee. Tutto questo però, che
doveva essere compito primario della FINAOSTA, non c'è stato. Al di
là del come si è svolta l'attività puramente creditizia
(sull'investimento in BOT o meno io mi soffermerei, ma non più di
tanto, perché lo considero un fatto meramente marginale) la
FINAOSTA è mancata nel compito essenziale, previsto dalla legge, di
assurgere a strumento di proposizione e di sviluppo economico.
Per questo noi oggi dobbiamo chiederci soprattutto perché ciò è
avvenuto e di chi è stata la responsabilità.
Il perché sia avvenuto ce lo dice in modo abbastanza diffuso
anche questa relazione tecnica, elencando e soffermandosi in modo
particolare sulle cause interne della FINAOSTA che non si è mai
data la struttura necessaria per realizzare queste attività. Essa
si è data una struttura che le ha consentito di svolgere solo
un'attività creditizia: poiché il personale proveniva in modo
prevalente dal settore bancario era capace di gestire un'attività a
prevalente indirizzo creditizio.
Un'altra causa, già citata, è la divaricazione tra la gestione
speciale e quella ordinaria. Però io sarei molto più cauto su
questo punto ed infatti mi sono sempre chiesto se la dilatazione
della gestione speciale sia stata la causa o non sia stata
piuttosto l'effetto della carenza della FINAOSTA. Se la FINAOSTA
aveva le strutture e la volontà politica di portare avanti i suoi
programmi ed i suoi compiti di sviluppo, io mi chiedo fino a che
punto la Giunta poteva effettivamente occupare questi spazi
attraverso la gestione speciale.
Qualcuno dice: "Forse ha fatto comodo alla Giunta occupare
questi spazi perché così poteva reggere in proprio la gestione
speciale". Però io non posso pensare che degli amministratori
arrivino ad essere talmente autolesionisti da preferire una
gestione speciale, che è andata incontro a numerosi fallimenti,
anziché preferire d'avere al proprio fianco una struttura tecnica
capace di esaltare le scelte politiche. Sarei quindi molto cauto
nel pensare che la dilatazione della gestione speciale sia una
delle cause fondamentali per le quali si può dire che la FINAOSTA è
venuta meno ai suoi compiti istituzionali, perché, probabilmente,
in qualche caso essa invece ne è stata il semplice effetto.
Nella relazione però non vedo un'altra delle cause che, a mio
avviso, può aver portato alle carenze attuali della FINAOSTA e cioè
la struttura e la composizione del Consiglio di amministrazione. Mi
pare di avere già avuto modo di dire in quest'aula che il Consiglio
di amministrazione, nella sua prima costituzione, poteva essere
definito "ibrido". Già allora ci fu una specie di dibattito, a
livello di disputa o di polemica, sulla preferenza da accordare ai
cosiddetti "tecnici" oppure ai politici. Discussione che tra
l'altro, secondo me, era priva di senso, perché anche il politico
immesso nella FINAOSTA doveva avere una capacità tecnica adeguata
al compito che gli poteva essere assegnato. Però allora per
"tecnici" venivano intesi gli "apolitici", cioè i tecnici puri,
possibilmente apolitici o apartitici, anzi forse è meglio dire
apartitici.
Il risultato di questa disputa fu che nacque un Consiglio di
amministrazione un po' ibrido, nel quale si potevano distinguere
tre gruppi: quello dei bancari, espressione degli azionisti di
minoranza e cioè delle banche; quello dei cosiddetti "tecnici" e
poi quello dei "politici" puri.
Controllando più a fondo, risultò che questi "tecnici" altro non
erano che dei commercialisti. Quando si farà una mappa del potere
economico in Valle d'Aosta, si scoprirà che un gruppo sparuto di
commercialisti (4 o 5 al massimo) detiene un posto molto importante
nella mappa del potere economico, perché lo troviamo dovunque.
Questi commercialisti sono presenti nei Consigli di
amministrazione, dove si decide; li troviamo nei Collegi sindacali,
dove si controlla quello che è stato deciso dai Consigli di
amministrazione; li ritroviamo quando si fanno dei controlli nelle
aziende; infine li ritroviamo, magari, anche come curatori
fallimentari delle stesse aziende.
Il loro scambio di ruoli è veramente preoccupante, trattandosi
sempre degli stessi commercialisti. Se sono sempre gli stessi,
indubbiamente devono essere molto bravi ed io non lo metto in
dubbio, così come non posso dire nulla contro di loro.
Però dico solo che, se sono dei tecnici e se sono bravi per
controllare, dovrebbero fare solo i controllori; non è pensabile
che prendano anche delle decisioni. Dico questo perché, a mio
avviso, questa struttura della FINAOSTA, nel momento in cui è
caduta una guida dalla personalità abbastanza forte, cioè il suo
primo Presidente, ha portato nella Finanziaria ad una prevalenza
del "parere tecnico" sul "parere politico". Il tecnico infatti ben
difficilmente decide, perché di solito le decisioni vengono prese
dai politici, che sbagliano, ma sono comunque loro che devono
prendere le decisioni, mentre il tecnico deve limitarsi a
controllare. Questa è una delle cause che ha portato ad una
gestione che, com'è detto nella relazione, "è stata eccessivamente
garantista".
Io credo che dovremmo fare una certa riflessione sulla struttura
troppo ampia del Consiglio di amministrazione, composto da ben 12
membri, e privo del Comitato esecutivo; ma anche il modo in cui
questa struttura è stata composta ha influito, a mio avviso, nel
dare un certo indirizzo alla gestione della FINAOSTA.
La seconda domanda è la seguente: "Di chi è la responsabilità?"
La relazione non ce lo dice in modo chiaro e neppure poteva dirlo,
perché non spettava al tecnico. Però io credo che quando si accusa
una società di essere venuta meno ai compiti previsti dalla sua
legge istitutiva, implicitamente si accusa chi l'ha gestita. Se
esisteva una legge, se esisteva uno statuto e c'erano i mezzi
finanziari per attuare quanto era scritto nella legge e nello
statuto, gli uomini chiamati a gestire la società dovevano
provvedere alla loro attuazione.
Io non sono neanche troppo d'accordo di attribuire certe colpe
all'ultimo Presidente e sarebbe anche ingiusto far ricadere
l'intera responsabilità su di una persona sola. Io mi chiedo anche
che cosa hanno fatto, oltre ai Presidenti che si sono succeduti
alla guida della Finanziaria, gli altri 10 Consiglieri del
Consiglio di amministrazione. Indubbiamente il Presidente ha più
poteri e dà gli indirizzi, ma anche i Consiglieri di
amministrazione hanno le loro responsabilità e quindi attribuirei
direttamente queste responsabilità "in toto" ed in via primaria al
Consiglio di amministrazione nella sua interezza.
Qualcuno ha cercato di giustificare la vicenda del primo
Presidente con quanto era successo e cioè con l'"affaire Casinò".
Posso capire che all'inizio ci sia stato un attimo di smarrimento,
perché c'era il timore di sbagliare, e che ciò abbia potuto anche
paralizzare per un certo momento la gestione della società. Però
questi fatti sono successi nel 1983 e non è pensabile che si siano
potuti protrarre per oltre tre anni! Anche questo Consiglio e
questa Giunta hanno avuto dei momenti di smarrimento, però hanno
saputo reagire ed assumere delle decisioni, giuste o sbagliate che
fossero (ripeto: sta ai politici prendere delle decisioni e qualche
volta possono anche essere sbagliate), ma non è pensabile che per
tre anni si sia rimasti fermi nel timore di sbagliare!
Devo anche dire che sono rimasto piuttosto deluso nel vedere
allegata a questa relazione una lettera del Presidente della
FINAOSTA, nella quale egli ripete quanto noi abbiamo detto più
volte in questo Consiglio in merito a ciò che la FINAOSTA dovrebbe
fare, però non ci dice perché non l'abbia fatto fino ad oggi.
Sarebbe stato molto più corretto se, allegata alla relazione, ci
fosse stata la lettera di dimissioni dell'intero Consiglio di
amministrazione della FINAOSTA, perché, da quello che vi è scritto,
chi ha gestito la FINAOSTA sino ad oggi
avrebbe dovuto avere
almeno il pudore di dire: "Ho sbagliato"; oppure avrebbe dovuto
avere il coraggio di giustificarsi ed eventualmente, se era stato
impedito nell'attuare certe iniziative, di denunciare il
responsabile.
È anche vero che esiste un'altra responsabilità che, in termine
giuridico, si può definire "responsabilità oggettiva". Se la
responsabilità della FINAOSTA, e quindi del Consiglio di
amministrazione, è una responsabilità primaria e diretta, c'è una
responsabilità indiretta ed oggettiva della Giunta regionale,
perché essa, in quanto maggiore azionista della FINAOSTA, aveva il
dovere di vigilare ed aveva anche il potere di modificare,
eventualmente, l'assetto istituzionale della FINAOSTA, nel caso non
funzionasse a dovere.
Questo nostro dibattito sulla FINAOSTA avviene con molto ritardo
e non certo per colpa nostra, perché l'avevamo già sollecitato
parecchie volte negli ultimi anni.
Quali proposte fare? A me pare che le proposte contenute nella
relazione (e non le voglio ripetere, perché non mi piace essere
ripetitivo) siano abbastanza valide ed alcune addirittura le
avevamo già avanzate noi. Voglio solo sottolineare che, a mio
avviso, due dovrebbero essere quelle fondamentali: cambiare la
testa, modificando la struttura del Consiglio di amministrazione, e
prevedere, all'interno della FINAOSTA, una netta separazione tra
l'attività prevalente di oggi, quella creditizia sulla quale si
sono già frustrate tutte le attuali strutture, e quella che invece
dovrebbe essere l'attività principale che è tutta da ristrutturare,
da ripensare e da attuare.
Se si fa questa distinzione diventa valido il discorso che la
gestione speciale debba essere ridotta al minimo, a vantaggio della
gestione ordinaria.
Presupposto di ciò è che ci siano le strutture, perché non si
può dare alla FINAOSTA l'incarico di promuovere lo sviluppo
industriale se non ha le strutture adatte per poterlo
adempiere.
Vorrei dire ancora che, se è vero che le proposte contenute in
questa relazione sono valide e sono state recepite ed accettate sia
dalla FINAOSTA che dalla Giunta regionale, trovo abbastanza
illogica la nomina fatta ultimamente dalla FINAOSTA del nuovo
direttore generale. Leggo infatti qui che al direttore generale
spettano:
...soprattutto compiti di innovazione e di proposizione
fattiva di nuove iniziative ed il soggetto ideale da ricercarsi
dovrebbe aver maturato esperienze diversificate. Ad una formazione
soprattutto amministrativa infatti dovrebbe affiancare esperienze
di gestione in prima persona anche di attività produttive e di
servizi... Si tratta certamente di un profilo professionale
complesso ma è ad esso che si deve tendere, pur con le inevitabili
approssimazioni. La scelta del direttore generale riveste
importanza fondamentale giacché sulla sua persona verrebbe
incentrato il ruolo propositivo già assegnato alla FINAOSTA nonché
quello di organizzazione e coordinamento delle nuove strutture di
cui ai punti successivi".
Non so da chi è stata fatta questa scelta, se dalla FINAOSTA,
nella pienezza della sua autonomia decisionale, o dalla Giunta, ma
ho saputo che il nuovo direttore generale della FINAOSTA è un
bancario. Ora, dopo tutto quello che si dice nella relazione sui
bancari, che hanno una competenza illimitata ma specifica, e che
perciò non possono avere quella competenza diversificata che qui si
richiede, mi pare che questo primo provvedimento non vada proprio
nella giusta direzione.
Si dà atto che dalle ore 12,11 assume la Presidenza il Vice
Presidente DOLCHI.
PRESIDENTE
: Ha chiesto la parola il Consigliere
Baldassarre; ne ha facoltà.
BALDASSARRE (P.S.D.I.):
Penso che qualche volta, nella
vita di un Governo o di un Esecutivo regionale che abbia veramente
a cuore le sorti della comunità, ci debba essere un momento di
umiltà in cui è doveroso recitare l'atto di dolore. Però negli
interventi del Presidente della Giunta e dell'Assessore Martin non
pare che ci siano elementi che lascino presupporre l'intenzione di
attuare un gesto o un atto di umiltà.
Mi chiedo perciò se essi hanno effettivamente letto la relazione
o lo studio del dott. Carpaneda, perché, se il senso della
relazione è stato recepito dalla FINAOSTA e dall'Esecutivo
regionale, il contenuto degli interventi dei due esponenti
dell'Esecutivo è in netta contraddizione con la relazione.
Parlavo prima di momenti di umiltà e dell'opportunità, per la
maggioranza, di recitare un atto di dolore, e ciò proprio perché
essa considera ancora la FINAOSTA, la Finanziaria che fa collezione
di attività e di strutture che hanno la sola caratteristica di non
funzionare, come un suo fiore all'occhiello.
Senza entrare nell'analisi delle cifre che è già stata fatta
egregiamente da altri Consiglieri, cerchiamo di capire quali erano
gli obiettivi di questa Finanziaria regionale.
Lo scopo principale della sua istituzione era di promuovere lo
sviluppo economico fornendo un adeguato sostegno alle imprese e
creando attività produttive nel territorio regionale. Questo
obiettivo però non è stato raggiunto anzi, secondo me, esso non è
stato neppure avviato. Allora bisogna dire solo che la FINAOSTA si
è rivelata come una istituzione dal rubinetto facile e ce lo hanno
dimostrato le perdite e gli ingenti danni economici che essa ha
procurato alla comunità valdostana.
Quindi, oltre a non raggiungere il primo obiettivo principale,
che era quello della programmazione e di creare strutture in grado
di moltiplicare i posti di lavoro, essa ha arrecato addirittura dei
danni alla comunità.
All'Assessore Martin che ha parlato di risultati positivi,
riconoscendo solo in un secondo momento che nella gestione della
FINAOSTA ci sono stati anche dei risultati negativi, chiedo di
elencarci almeno qualche risultato positivo, perché, come ha già
fatto in parte il Consigliere Mafrica, noi siamo perfettamente in
grado di presentargli l'elenco dei risultati negativi della
gestione della Finanziaria regionale.
Il secondo obiettivo della FINAOSTA consisteva nel progettare
strutture per nuovi insediamenti industriali e nell'organizzare,
gestire ed appoggiare tecnicamente le nuove imprese, una volta che
queste si fossero insediate in Valle. Si tratta di un altro
obiettivo che non ha ottenuto alcun risultato e quindi, anche su
questo secondo fronte, c'è stato il fallimento dell'impronta che la
Finanziaria avrebbe dovuto lasciare nella comunità valdostana.
Bisognerebbe chiedersi anche il perché di tutto ciò. Invece,
come si dice nella relazione del dott. Carpaneda, si è assistito ad
una prevalente attività nel settore creditizio. Ha ragione allora
l'Assessore Martin quando dice che, pur non essendo la FINAOSTA una
banca, in qualche caso essa ha operato come una banca di provincia
o da paese di 5 mila abitanti, perché non ha avuto neppure la forza
di chiedere le garanzie richieste da ogni banca per qualsiasi
genere di investimento! Questa FINAOSTA anzi non è stata capace di
chiedere neppure la più piccola forma di garanzia a tutela dei
propri investimenti, al punto che la sua attività non potrebbe
neppure essere paragonata a quella di una normale banca!
Visto che i giornali hanno annunciato la creazione di una futura
banca regionale con 25 miliardi di capitale, che senso avrebbe per
noi la trasformazione della sua attività? Creeremmo solo un'altra
banca regionale che affiancherebbe l'attività della FINAOSTA che
funziona già ora come una banca e l'Ente pubblico si troverebbe
impegnato in una continua operazione bancaria. Pertanto non si
possono accettare certe osservazioni! L'Assessore, con toni quasi
trionfalistici è sembrato quasi voler dire: "Noi siamo i più furbi.
Perché ci condannate? Perché criticate l'investimento di 120
miliardi in BOT da parte della FINAOSTA?"
Assessore Martin questo è un congegno o un espediente per
effettuare una delle più grosse sottrazioni ai danni dello Stato!
Qui si è messo in essere un meccanismo tale che sottrae denaro allo
Stato e dimostra l'incapacità della maggioranza a saper
amministrare le risorse dello Stato, perché con esso la Regione
trasferisce centinaia di miliardi alla FINAOSTA con lo scopo
presunto di favorire gli investimenti industriali ed invece,
attraverso la Finanziaria, questi miliardi sono investiti in BOT e
favoriscono ovviamente qualche banca. Guarda caso, un tecnico della
FINAOSTA è dipendente di un Istituto bancario!
Poi mi si viene a dire: "Abbiamo incassato 2 miliardi di
interessi!" Ma non penso proprio che 2 miliardi di interessi, per
una Giunta sciupona come questa, siano una cifra molto importante!
Oltretutto c'è da dire che l'investimento in BOT non dà alcun
risultato positivo, anzi ritarda alcuni impegni della FINAOSTA.
Quando si dice che sono stati ridotti i tempi per l'erogazione
dei vari mutui non si indicano le difficoltà incontrate nei mutui
per la prima casa, non si accenna alle difficoltà che incontrano
alcuni artigiani e commercianti locali per ottenere in tempi brevi
le erogazioni da parte della FINAOSTA.
Però si continua a sostenere che i tempi delle erogazioni sono
stati ridotti.
Io parlo a braccio perché non ho preparato alcun discorso.
Tornando brevemente al tema della gestione speciale, ricordo che il
Consigliere Mafrica ha parlato di una delibera per un finanziamento
alla MAXEL, ma forse ha dimenticato che le delibere erano due e un
anno fa sono state oggetto di una mia interrogazione. Nella prima
delibera la Giunta chiedeva alla FINAOSTA delle garanzie per poter
concedere un prestito. A distanza di 7 giorni, dopo che la FINAOSTA
aveva manifestato delle perplessità sulle garanzie, la Giunta ha
nuovamente deliberato il finanziamento, riducendolo solo di qualche
centinaio di milioni, però questa volta senza chiedere più alcuna
garanzia!
La gestione speciale ha avuto una dilatazione enorme, che
risulta evidente anche dalle cifre che risalgono al settembre del
1986. Questa dilatazione è la dimostrazione più evidente
dell'imposizione della Giunta nei confronti della FINAOSTA che ha
subito questa continua imposizione che le è costata anche cara,
perché ha dato origine a continui fallimenti! Del resto l'elenco
dei fallimenti dovuti a questa gestione speciale è pressoché
infinito.
Ne consegue che la FINAOSTA è diventata un carrozzone politico
di "sfacciato clientelismo". Forse questa terminologia è sbagliata,
ma sappiamo benissimo che cosa significa per un cittadino qualsiasi
recarsi alla FINAOSTA, dove è costretto a sopportare l'umiliazione
della discriminazione tra cittadino e cittadino!
A questo punto ci dobbiamo proprio chiedere se l'esistenza della
FINAOSTA ha ancora un senso. È vero che approvando questa relazione
si dovrebbe in qualche modo provvedere alla parziale
ristrutturazione della Finanziaria. Ripeto però che ci dobbiamo
ancora chiedere se vale la pena che questa istituzione debba
continuare ad esistere. Perché ristrutturare o voler creare altre
strutture tecniche all'interno della FINAOSTA se lo scopo
principale della Finanziaria, cioè lo sviluppo economico e
l'insediamento industriale, è fallito?
Se si avesse avuto il coraggio di allegare a questa relazione
anche qualche informazione sulle future attività della FINAOSTA,
allora sì che avremmo avuto un quadro completo e saremmo stati
nelle condizioni di capire il senso di una sua ristrutturazione.
Invece si parla solo di ristrutturazione della FINAOSTA, ma nessuno
ha detto qui in Consiglio, che è il luogo più idoneo dove poter
dire certe cose, quali sono le proposte sull'attività futura della
FINAOSTA. Ciò, ovviamente, ci avrebbe aiutato a giudicare valido o
meno il ruolo della Finanziaria.
Fare una semplice ristrutturazione, senza alcun seguito, solo
per creare nuovi posti da distribuire ai diversi Partiti, secondo
me, non è la strada più giusta da percorrere.
Del resto il dott. Carpaneda dice chiaramente che è fallita
totalmente la principale attività della FINAOSTA e pertanto noi ci
dovremmo proprio domandare se è necessario proseguire l'attività
della Finanziaria.
Io credo che sarebbe opportuno fare uno studio sulle possibilità
di sviluppo della FINAOSTA, perché altrimenti, fra due o tre anni
ritorneremo di nuovo a discutere sul suo ruolo nell'economia
valdostana, presenteremo nuove proposte e tenteremo altre
soluzioni, e ciò solo dopo che saranno state aggiunte altre
esperienze fallimentari a quelle già fatte in passato.
In attesa di avere delle risposte e di capire il perché di
questo nuovo oggetto e di questa nuova ristrutturazione, dico
chiaramente che incontro notevoli difficoltà a convincermi che
questo studio riuscirà a rilanciare la FINAOSTA, anche se me lo
auguro di cuore, non certo per questa maggioranza, ma per
l'interesse della comunità valdostana.
Per il momento non ho altro da aggiungere e mi riservo di
intervenire in un secondo tempo, dopo che il Presidente e
l'Assessore, come io mi auguro, ci avranno dato delle risposte
chiare ed utili a farci finalmente comprendere a che cosa serve la
FINAOSTA.
PRESIDENTE
: Ha chiesto la parola il Consigliere
Beneforti; ne ha facoltà.
BENEFORTI (D.C.):
Devo confessare di non essermi
preparato a fondo su questo argomento, perché non ritenevo che
sulla FINAOSTA l'opposizione avrebbe mosso un attacco così forte
contro la Giunta, la FINAOSTA stessa e la maggioranza. Pensavo che
la delibera proposta dalla Giunta regionale sarebbe stata discussa
con emendamenti, modifiche e suggerimenti, ma non mi aspettavo di
certo quello che è successo.
Ricordo che quando fu istituita la FINAOSTA tutti la volemmo
così come effettivamente nacque, con una gestione speciale ed una
gestione ordinaria; c'era chi indicava la gestione speciale e chi
la gestione ordinaria. Anche quando fu aggiunta la gestione
creditizia non si manifestarono opposizioni neppure in questo
Consiglio.
Nessuno afferma che tutto sia stato perfetto. Del resto nella
vita niente è perfetto e tutto è perfettibile. Ma io starei bene
attento a passare da questo a sostenere il totale fallimento della
attività della FINAOSTA!
(...interruzione del Consigliere BALDASSARRE...)
BENEFORTI
(D.C.):
Consigliere Baldassarre, io non
ti ho interrotto, fammi il piacere di non interrompermi!
Presidente, io non ho interrotto nessuno e chiedo di poter parlare
senza essere interrotto! Se vi da fastidio il fatto che parli
qualcuno della maggioranza, uscite!
Io non parlerei di totale fallimento, per il semplice fatto che
qualche cosa è stata fatta, anche se ne rimane certamente qualche
altra da fare. Abbiamo fatto un'esperienza: avevamo fissato dei
criteri e degli obiettivi ed ora, a quattro anni di distanza,
cerchiamo di esaminare se quella esperienza, con i criteri e gli
obiettivi che ci eravamo prefissi, ha funzionato o meno. Questo
avviene in tutti i settori ed in tutte le attività, sia produttive
che commerciali. Ognuno si prefigge di raggiungere degli obiettivi
attraverso particolari strumenti e metodi, poi cerca di verificare
se gli obiettivi sono stati raggiunti. In caso contrario cerca i
rimedi necessari.
Noi sosteniamo che gli obiettivi della gestione ordinaria,
speciale e creditizia, sono tuttora validi e riteniamo che la
FINAOSTA li debba ancora perseguire. Siamo d'accordo anche sul
fatto di portare avanti, alla luce di quanto è avvenuto nel
passato, ciò che è scritto nella delibera che la Giunta ci propone
di approvare e sulla quale sembra che sia d'accordo anche la stessa
FINAOSTA. Questo è il problema.
Se siamo degli Amministratori corretti, dobbiamo vedere quali
sono i nuovi strumenti da approntare per rendere quella gestione
sempre più efficiente. Invece si viene qui e si sente dire che la
gestione ordinaria ha funzionato come una banca. Quando abbiamo
istituito la FINAOSTA abbiamo forse determinato il tipo di
gestione? Sicuramente gli amministratori della FINAOSTA si saranno
attenuti a quanto è scritto nella delibera istitutiva della
Finanziaria.
Tutti sapevamo che sarebbe toccato alla Giunta indicare le spese
da inserire nella gestione speciale ed è lecito che il Consiglio si
domandi se sia il caso o meno che questo compito rimanga ancora di
competenza della Giunta, ma questo è un altro discorso che riguarda
l'attribuzione di maggiori poteri al Consiglio regionale.
La questione creditizia è stata decisa qui in Consiglio, quando
abbiamo fatto i mutui per le case, per le ristrutturazioni e per i
nuovi acquisti; essa non è stata assolutamente decisa fuori dal
palazzo regionale o fuori dal Consiglio regionale.
Dobbiamo cercare di esaminare le nuove proposte della Giunta per
rendere la gestione della FINAOSTA sempre più idonea al
raggiungimento di quegli obiettivi che noi stessi ci eravamo
posti.
Tra le considerazioni fatte ci sono anche delle contraddizioni.
Ho sentito dire, infatti, che la FINAOSTA è una struttura giovane e
debole, che, pur non avendo l'organizzazione e la struttura idonee
allo scopo, è stata oberata di impegni per risolvere tutti i
problemi. Allora cos'è mancato? È mancata la capacità di gestione,
oppure è mancata una struttura organizzativa di supporto che
consentisse di risolvere i problemi che le sono stati affidati?
Questo è il discorso di fondo che dobbiamo anche valutare, prima di
fare delle polemiche non costruttive.
Si dice che la gestione speciale sia stata un totale fallimento
e che le aziende assistite sono tutte fallite. Proviamo però ad
analizzare gli interventi fatti nelle altre Regioni che hanno
creato altre Finanziarie, per verificare i risultati dei loro
investimenti nel settore industriale. Ci vogliamo rendere conto
della situazione industriale del nostro Paese? In Valle d'Aosta ci
sono 3 mila disoccupati, in Italia essi sono 3 milioni ed in Europa
ce ne sono addirittura 15 milioni! La situazione industriale è
quella che è! Non ci sono in giro "industriali disoccupati", nel
senso che sono ben disposti a venire anche nella nostra Regione,
perché anche le altre Regioni li cercano! Spesso si possono
sbagliare delle scelte e si possono anche sbagliare degli
investimenti, ma di qui a dire che si è sbagliato perché si è
voluto sbagliare o perché c'è stata una deliberata cattiva
gestione, come qualcuno sembra voler insinuare, c'è molta
distanza!
Cerchiamo quindi di vedere quale situazione esiste altrove, per
vedere come operano le altre Finanziarie, così ci renderemo conto
della realtà della situazione. Tempo fa, ad esempio, io parlavo con
degli artigiani e commercianti di Torino che conoscevano le leggi
che esistono in Valle d'Aosta sull'artigianato, sul commercio e
sulla industria, ed essi sostenevano che la Regione Piemonte non ha
assolutamente quelle leggi che noi oggi abbiamo e si lamentavano
perché la loro Regione non fa gli interventi che si effettuano in
Valle d'Aosta! Ci sono infatti delle imprese artigiane di Torino
che vengono a lavorare in Valle d'Aosta, perché sono a conoscenza
degli interventi che fa in certi settori la Regione Valle d'Aosta e
che loro non hanno dalla Regione Piemonte e che non sono mai stati
adottati, né ieri e né oggi, neppure dalla Regione Lombardia.
Questo è il problema di fondo!
Quindi non si può sempre venire qui a dire che tutto è sbagliato
e che tutto è un fallimento! Tutti siamo al corrente della
condizione in cui versa la situazione industriale e dobbiamo solo
sperare e ringraziare Dio se andranno a buon fine gli ultimi
interventi che abbiamo fatto. Purtroppo, come abbiamo sempre detto,
abbiamo anche a che fare con persone che non hanno a cuore come noi
i problemi sociali e "non si calano nel sociale", ma cercano di
sfruttare tutte le occasioni per trarne il proprio interesse
personale senza alcuno scrupolo, neppure per quella gente che non
ha un posto di lavoro.
A mio avviso oggi dobbiamo convenire che le responsabilità non
possono essere scaricate sul Presidente della FINAOSTA. Qualcuno
dice che egli si deve dimettere perché è contemporaneamente anche
Segretario della Democrazia Cristiana. Ma quando noi lo abbiamo
nominato Presidente della FINAOSTA egli non era Segretario del
Partito. Una situazione interna del Partito lo ha portato in
seguito ad essere nello stesso tempo Presidente della FINAOSTA e
Segretario del Partito. Io credo e sfido chiunque a dimostrare che
l'architetto Vesan abbia portato avanti una politica clientelare od
elettoralistica all'interno della FINAOSTA, perché io non ho mai
sentito alcun discorso del genere e del resto credo che non sia da
considerare "un delitto" il fatto che un Segretario di Partito
abbia anche incarichi di natura amministrativa!
Se facciamo un piccolo esame scopriamo che sono veramente
numerosi i funzionari degli apparati di tutti i Partiti che fanno
parte di enti, società, U.S.L. e di ogni altra attività. Se tutti
quelli che hanno un posto di dirigenza o un incarico all'interno
dei Partiti non potessero svolgere attività esterne, forse noi ci
troveremmo nelle condizioni di dover rinnovare molti enti e molti
apparati direttivi di varie società! Questo deve essere chiaro!
Ciò ovviamente non vuol dire che io ammetta che alla Presidenza
della FINAOSTA ci debba essere un politico, perché credo che quel
posto debba essere occupato da una persona di un certo tipo e di
una certa maniera. Ma di qui a dire che egli si deve dimettere
perché non è un "manager" ne deve passare del tempo!
Noi riteniamo di avere fatto, in questi quattro anni di vita
della FINAOSTA, una certa esperienza, così come l'abbiamo fatta in
altri settori. Oggi possiamo accorgerci delle lacune che esistono
nella sua attività e, come Regione, come maggioranza e come Giunta
regionale, proponiamo delle indicazioni affinché la FINAOSTA possa
realizzare gli scopi per i quali era nata e che tutti noi, del
resto, abbiamo voluto!
Che forse nelle altre attività abbiamo sempre realizzato tutto?
Ognuno ha realizzato sempre tutto là dove si è trovato a dover
portare avanti i propri compiti?
Io ammetto il ruolo dell'opposizione, per l'amor di Dio! Essa
deve attaccare, deve accusare, deve dire che quando non si fa
niente è tutto un fallimento, che non è giusto questo e
quell'altro, che non c'è stato il controllo della FINAOSTA sulle
aziende, che non c'è stato questo ed altro...! Tante sono le cose
che non ci sono state, ma se effettivamente certe persone hanno
sbagliato, sarà la Magistratura a giudicare! Del resto anche oggi
sono in causa certi aspetti della gestione della FINAOSTA,
perché non sempre abbiamo avuto a che fare con industriali
galantuomini, ma oggi essi sono in tribunale e sarà la Magistratura
a stabilire le varie responsabilità!
Che forse noi ci vogliamo sostituire alla Magistratura per
anticipare il giudizio di merito sull'operato dei funzionari o dei
dirigenti della FINAOSTA?
Io suggerisco di aspettare per vedere se effettivamente quello
che è successo è dipeso da una cattiva gestione delle persone che
hanno guidato la Finanziaria. Giustamente riconosco, con il
Consigliere Pascale, che non si può attribuire la colpa di tutto al
solo Presidente, perché egli gestisce in collaborazione con un
Consiglio di amministrazione e, guarda caso, nonostante tutto
quello che è successo, nessun membro del Consiglio di
amministrazione si è dimesso dalla FINAOSTA; nessun membro del
Consiglio di amministrazione ha puntato il dito contro il
Presidente e neppure contro altri colleghi del Consiglio di
amministrazione! Tutti invece hanno cercato, anche nelle condizioni
in cui operavano, di portare avanti la gestione della FINAOSTA.
Sul piano organizzativo e tecnico oggi
noi dobbiamo
dotare la Finanziaria di quegli strumenti che le consentano di
realizzare gli obiettivi per i quali essa è sorta. Come Gruppo, e
credo anche come maggioranza, prendiamo atto ed approveremo quello
che la Giunta ci propone, perché siamo convinti che questa sia la
strada per avere una gestione della FINAOSTA sempre più decisa e
rafforzata. Grazie.
PRESIDENTE
: Sono iscritti a parlare ancora i Consiglieri
Torrione, Tamone e Viberti. Credo però che se vogliamo riprendere
puntualmente i lavori alle ore 16.00, dovremmo sospendere la
seduta.
Ha chiesto la parola il Consigliere Tamone; ne ha facoltà.
TAMONE (U.V.):
Non certo perché non abbia voglia di
lavorare ma poiché ho assunto degli impegni per venerdì, che nulla
hanno a che fare con il Consiglio regionale, gradirei conoscere le
intenzioni dei Colleghi...
TORRIONE
(fuori microfono): Nel pomeriggio, prima
dell'inizio della seduta, possiamo fare una riunione per vedere il
da farsi.
TAMONE (U.V.):
Ecco, così potremo vedere se sarà
possibile non essere impegnati per venerdì pomeriggio. Comunque se
sarà necessario verrò ugualmente.
(...INTERRUZIONE...)
Come non veniamo? Forse non sapete che abbiamo ancora 50 punti
all'ordine del giorno e mi venite a dire che non si dovrà venire
anche venerdì pomeriggio?
BALDASSARRE
(fuori microfono): Ma sono punti che passano
subito perché non c'è niente di interessante! Quando mai questa
Giunta ha fatto qualche cosa di interessante?
TAMONE (U.V.):
Sì, sì, lo so che quei tre punti passano
subito, però io ho posto il problema per capire il da farsi, anche
perché ci sono delle mozioni importanti.
TORRIONE
(fuori microfono): Ci mettiamo d'accordo.
TAMONE (U.V.):
Ci mettiamo d'accordo nel pomeriggio?
PRESIDENTE
: Signori Consiglieri, la seduta è sospesa. I
lavori riprenderanno questo pomeriggio alle ore 16.00.
La seduta è sospesa.
La seduta termina alle ore 12.56.
