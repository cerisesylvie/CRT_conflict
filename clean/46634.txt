Classificazione
BILANCIO E CONTABILITA' REGIONALE



Oggetto del Consiglio n. 3035 del 12 dicembre 2023 - Resoconto
OGGETTO N. 3035/XVI - Trattazione congiunta delle relazioni
della Sezione regionale di controllo della Corte dei conti, del
D.L. n. 127 (Legge di stabilità regionale per il triennio
2024/2026) e del D.L. n. 128 (Bilancio di previsione finanziario
per il triennio 2024/2026). (Reiezione di dieci ordini del giorno.
Approvazione di due ordini del giorno. Ritiro di quattro ordini del
giorno).
Bertin (Presidente) -
Ordine del giorno n. 1 della Lega.
Per illustrare l'ordine del giorno, consigliere Ganis a lei la
parola.
Ganis (LEGA VDA) -
Grazie Presidente. Questo ordine del
giorno vuole mettere in evidenza le difficoltà nelle quali vertono
il settore del commercio e quello turistico-ricettivo. L'ha
ricordato molto bene il collega Restano nella sua relazione
presentata in Aula in merito a leggi di bilancio, senza però
ottenere delle risposte.
Ricordo che come gruppo abbiamo presentato molte iniziative
volte a valorizzare questo settore, messo in ginocchio da
moltissimi fattori, come l'inflazione galoppante, il "caro energia"
e l'e
-commerce
, perché oggi fare
shopping
con il
proprio
computer
o utilizzando lo
smartphone
è
diventata una consuetudine, soprattutto tra i giovani.
Tutto questo porta alla chiusura dei negozi di prossimità?
Contribuisce, certo, insieme al "caro vita" che affrontano i
negozianti per tenere in piedi un'attività che rappresentano nella
nostra realtà di montagna dei veri presidi territoriali.
Altro fenomeno che si sta diffondendo nella nostra regione è la
desertificazione commerciale, con un numero sempre maggiore di
attività che abbassano per sempre le serrande; un fenomeno che è
ben visibile nei nostri Comuni valdostani.
Altra nota dolente è che nel nostro capoluogo regionale la
realizzazione della pista ciclabile ha creato numerosi problemi a
commercianti, residenti e turisti. In Corso Battaglione, sono molti
gli esercizi che hanno abbassato le serrande per sempre; in Via
Festaz invece, a causa della mancanza di parcheggi, nel solo
periodo di settembre-novembre, si sono registrate perdite fino al
50%.
È chiaro che per i commercianti la pista ciclabile e la mancanza
di parcheggi rappresentano un problema. Una soluzione va trovata
nell'immediato, in vista anche del fatto che Natale è alle porte e,
si sa, il periodo natalizio rappresenta un momento particolare ed
importante per i commercianti.
Ricordo che tutte queste problematiche attanagliano il settore
del commercio ma non solo, anche tutto il comparto
turistico-ricettivo è minato dall'attuale crisi economica ed
energetica; occorrono, a nostro avviso, interventi urgenti e
immediati, anche condivisi, tra Amministrazione regionale e
comunale, per far fronte al problema.
Abbiamo una legge che regolamenta il settore del commercio che
va, come abbiamo già più volte evidenziato, modificata; occorrono a
questo punto aiuti e sostegni anche in termini economici, perché le
misure varate dal Governo regionale, in particolar modo i sostegni
ai negozi di vicinato, non sono sufficienti a mettere un freno alla
desertificazione commerciale.
Pareri espressi anche dall'Associazione di categoria: infatti,
sono proprio loro che hanno più volte evidenziato nelle ultime
audizioni, in particolare in riferimento alla legge di bilancio n.
127, che un aiuto concreto potrebbe essere quello di ripristinare i
contributi a fondo perduto per i commercianti e il settore
turistico-ricettivo, così come è stato suggerito anche dal
Presidente di ADAVA (Associazione degli Albergatori e Imprese
Turistiche della Valle d'Aosta). Contributi che erano previsti
grazie alla legge regionale 19/2001 e successivamente soppressi
dalla legge regionale 13/2014.
Per questi motivi, questa misura darebbe una boccata d'ossigeno
al settore del commercio turistico-ricettivo.
In merito a queste considerazioni, il Consiglio regionale
impegna il Governo a valutare il ripristino della misura di
sostegno in favore delle attività turistico-ricettive commerciali,
così come previsto dai capi 2 e 3 della legge regionale 19/2001.
Grazie.
Presidente -
Per il Governo, l'assessore Grosjacques.
Grosjacques (UV) -
Grazie Presidente. Sulla crisi del
settore commerciale, abbiamo avuto modo di interloquire in
quest'Aula parecchie volte. Ovviamente, la crisi è strutturale,
delegata a tutta ad una serie di fattori che abbiamo già
evidenziato in altre occasioni.
Rimanendo sul tema dell'ordine del giorno, dall'anno 2020
all'anno 2023, con le misure di aiuto Covid, di cui agli articoli
52 e 53 della legge regionale 8/2020 e all'articolo 16 della
15/2021, e con le misure di aiuto fatte scendere in campo per
fronteggiare la crisi energetica e gli effetti inflattivi derivanti
dal conflitto bellico, di cui all'articolo 3 della legge regionale
21/2022, sono state finanziate circa 2.100 domande di contributo
per investimento delle imprese commerciali e turistico-ricettive,
per un ammontare complessivo concesso nel triennio pari a 22
milioni e 800 mila euro.
Un'iniezione di liquidità significativa, che ha generato
investimenti nel settore commerciale turistico per circa 65-70
milioni di euro.
A tali interventi si sono poi aggiunte misure di aiuto più
mirate, ad esempio quelle Covid rivolte ai B&B, circa 120
beneficiari per 250 mila euro, o quelle rivolte agli esercizi di
vicinato, che lei ha appena citato, per il commercio al dettaglio
di generi alimentari di prima necessità, che hanno dato risposta a
450 domande nel triennio 2021-2023 per 2 milioni di euro
complessivi.
I comparti turistico-ricettivo e commerciale quindi hanno
ricevuto un notevole sostegno finanziario per gli investimenti, con
la finalità prioritaria di assicurare loro competitività nei
mercati di riferimento pressati su più fronti.
Le asserite numerose chiusure di attività, che dovrebbero
comunque essere rapportate con i dati delle nuove attività,
dipendono anche e soprattutto da dinamiche di mercato esogene, non
sempre controllabili dalle pubbliche Amministrazioni locali
(quindi, come dicevamo, il commercio
online
, la grande
distribuzione, oppure forme alternative di ospitalità
turistica).
La legge regionale 19/2001 ha assicurato per circa un decennio
il sostegno finanziario degli investimenti delle imprese, sia
attraverso contributi in conto capitale, sia attraverso mutui a
tasso agevolato, per un totale di circa 7.500 domande di
agevolazione processate.
Per quel che riguarda i contributi in conto capitale, che erano
destinati a pioggia per qualsiasi tipologia d'investimento, sono
stati osservati non pochi effetti distorsivi, con centinaia di
imprese che, dopo aver ricevuto il contributo, hanno cessato
l'attività per le ragioni più varie, quindi anche con un dispendio
di risorse finanziarie pubbliche significativo e, non da ultimo,
con costi amministrativi ingenti.
Dal 2013, con la legge regionale 2001, vengono concessi
esclusivamente mutui a tasso agevolato, forme di sostegno
sicuramente più virtuose ed efficaci, che sostengono soprattutto
chi è portatore di progetti d'investimento credibili, ancorché
senza disponibilità economiche adeguate.
Non si esclude quindi la possibilità di far scendere in campo
una nuova misura strutturale di sostegno finanziario alle imprese
turistico-ricettive e commerciali, nella forma di contributi in
conto capitale, ma appare sempre più opportuno che tali interventi
siano mirati e destinati esclusivamente a certe tipologie
d'investimento (l'efficientamento energetico, la sostenibilità
ambientale, la mobilità sostenibile, la digitalizzazione dei
processi di servizio e così via), al fine di non disperdere risorse
ed evitare progetti imprenditoriali non adeguatamente valutati.
Si ritiene quindi che l'impegnativa, per come è formulata, non
possa essere accettata, anche perché richiederebbe un completo
stravolgimento della legge regionale 2001, ormai completamente
adattata al fatto che la forma di sostegno è il mutuo a tasso
agevolato.
Presidente -
Consigliere Ganis, a lei la parola.
Ganis (LEGA VDA) -
Grazie Presidente, grazie Assessore
per la risposta. È chiaro che, negli anni, questi contributi non
sono sicuramente stati gestiti al meglio, però io torno ad
evidenziare le parole anche del Presidente di Confcommercio, che ha
sottolineato che i soldi stanziati, a favore delle attività, non
sono sufficienti.
Abbiamo il problema, come ha detto lei, che la legge regionale
va rivista, abbiamo anche un piano di
marketing
da
aggiornare, quindi è chiaro che il settore del commercio va
rivisto, ma va rivisto anche in ottica di collaborazione tra
Amministrazione regionale e quella comunale, a mio avviso.
Mi permetta, Assessore, prenda spunto magari anche dal collega
Bertschy, che è sempre comunque disponibile a creare dei tavoli di
lavoro anche con la minoranza, perché da soli oggi non si va da
nessuna parte.
Il settore del commercio aspetta delle risposte, va valorizzato
al meglio; come le ho detto, a nostro avviso, ma non solo a nostro
avviso, anche secondo le Associazioni di categoria, le misure a
disposizione non sono sufficienti e molte attività, purtroppo,
saranno costrette a chiudere per sempre.
La nostra proposta di legge sulla creazione dei distretti e
anche questo ripristino di un contributo a fondo perduto, andavano,
a nostro avviso, nella giusta direzione. Grazie.
Presidente -
Consigliere Baccega.
Baccega (FI) -
Grazie Presidente. Semplicemente per una
dichiarazione di voto, nel senso che votiamo convintamente
quest'ordine del giorno presentato dai colleghi in quanto sono
cambiate le cose rispetto ai momenti che l'Assessore ci ha
annunciato; è vero, c'è stata la pandemia, c'è stata la guerra in
Ucraina, c'è la guerra nella striscia di Gaza, ci sono dei problemi
che in qualche modo hanno dato significativa preoccupazione. In
questa regione si è aggiunta anche la triade Nuti-Sartore-Cometto
che, in qualche modo, hanno devastato questa città dal punto di
vista commerciale, quindi c'è bisogno di un forte sostegno per i
commercianti, soprattutto quelli di Aosta.
Noi votiamo con convinzione quest'ordine del giorno. Grazie.
Presidente -
Consigliere Restano, a lei la parola.
Restano (GM) -
Voterò anch'io con convinzione
quest'ordine del giorno per sostegno alla proposta della Lega e
prendo atto della risposta dell'Assessore; convengo che vi è la
necessità forse di una riforma normativa importante - come ho già
avuto modo di accennare oggi nel corso del mio intervento - che
possa considerare veramente quelle che sono le difficoltà dei
commercianti che vivono nei posti meno turistici della Valle
d'Aosta, ma che comunque svolgono un servizio verso la
collettività.
Presidente -
Altri gruppi? Non vedo la richiesta
d'intervento da parte di altri gruppi, mettiamo in votazione. La
votazione è aperta. La votazione è chiusa.
Presenti: 35
Votanti: 14
Favorevoli: 14
Astenuti: 21 (Barmasse, Bertin, Bertschy, Carrel, Caveri,
Chatrian, Cretier, Grosjacques, Guichardaz Erika, Guichardaz
Jean-Pierre, Jordan, Lavevaz, Malacrinò, Marguerettaz, Marzi,
Minelli, Padovani, Rollandin, Rosaire, Sapinet, Testolin)
L'ordine del giorno non è approvato.
Ordine del giorno n. 2, sempre della Lega. Consigliere Manfrin,
ha facoltà di intervenire.
Manfrin (LEGA VDA) -
Grazie Presidente. Con questo ordine
del giorno interveniamo su un tema che è stato particolarmente
dibattuto nelle scorse settimane e che riteniamo abbia sia
necessità di essere affermato con un impegno - cioè con un ordine
del giorno - sia, come vedremo anche successivamente, con un
emendamento che risponde ad alcune domande che ci sono state poste
in Commissione.
La domanda è evidentemente questa: quando si elabora un sistema
che deve cercare di, da una parte si è detto incentivare il
personale che ha qualifiche sanitarie e venire in Valle d'Aosta,
perché si dice che non c'è sufficiente personale sanitario,
dall'altra però alcune scelte che sono state fatte non sono
conseguenti. Cosa accade? Accade che in un primo momento erano
state erogate alcune indennità di attrattività sanitaria per alcune
figure, nello specifico medici ed infermieri, e successivamente si
è pensato, ed è stata depositata una legge, che estende questa
indennità, che non è più di attrattività ma si chiama indennità
sanitaria, anche perché si è visto nei fatti che più che
attrattività, ha contribuito o può contribuire a mantenere coloro
che nella nostra sanità già ci sono.
In tutto questo, però, c'è un grande assente o ci sono dei
grandi assenti, che sono la figura degli operatori socio-sanitari
che hanno condiviso, come sappiamo, quanto le altre figure la
battaglia durante la pandemia, che condividono quotidianamente la
battaglia contro le necessità che la nostra sanità ha e che
soprattutto sono purtroppo oggetto di un'azione di conquista da
parte dei territori vicini: sappiamo che spesso, proprio gli
operatori socio-sanitari, sono particolarmente incentivati a
recarsi all'estero, per esempio in Svizzera, per poter svolgere la
propria professione dove, ovviamente, hanno un riconoscimento
economico sicuramente superiore.
Io non credo che il riconoscimento economico superiore sia
l'unico motivo, ed è per questo che, quando abbiamo affrontato il
Documento regionale di economia e finanza, abbiamo anche discusso
della questione della misura del benessere lavorativo che il
collega Sammaritani ha discusso e ha trattato, ed era un
emendamento che era stato accolto dal nostro gruppo, quindi il
benessere lavorativo è forse la prima questione che permette a chi
opera nella sanità di rimanere sul nostro territorio. Però, oltre a
questo, c'è chi purtroppo decide, perché non riesce a far fronte a
quelle che sono le spese quotidiane e gli impegni quotidiani, di
andare dall'altra parte delle Alpi e purtroppo dare la sua
professionalità, le sue capacità, quello che ha imparato sul nostro
territorio ad altre strutture.
Su questo - e ringrazio per i dati che sono stati forniti anche
durante le audizioni - è stata fatta una fotografia e abbiamo
visto, nella fotografia che ci è stata consegnata, che tra il 2021
e il 2023 c'è stato un saldo negativo tra le figure sanitarie.
Le figure sanitarie nel 2021 sono state suddivise in tre
scaglioni: gli infermieri, i medici e gli OSS. Gli infermieri, che
erano 654 nel 2021, fra assunti in corso d'anno e cessati in corso
d'anno, nei tre anni alla fine del saldo si trovano ad avere -5
unità. Quindi gli infermieri dal 2021 al 2023, nel loro totale,
sono calati solo di 5 unità.
I medici, che erano 329 nel 2021, fra il 2021 e il 2023, nei tre
anni, vedono un saldo negativo di 10 unità. Quindi, sono calati di
10 unità.
Gli operatori socio-sanitari che sono il gruppo minore rispetto
a questo totale, ovvero 230, dal 2021 al 2023 hanno perso ben 30
unità. Quindi è sicuramente un conteggio che dà plasticamente la
fotografia di quella che è una necessità che si è creata, perché
perdere 30 unità di personale, è evidente che non può non
evidenziare che c'è un problema e che a questo problema bisogna
porre un rimedio.
Questo rimedio, oltre che con il benessere lavorativo, che, come
abbiamo evidenziato, credo che sia la principale formula di aiuto
che può permetterci di andare incontro proprio a chi opera nella
nostra sanità, si è proposto con un emendamento alla proposta di
legge 95 che poi è stata ritirata, sia con un altro emendamento al
disegno di legge 129 che ci è stato bocciato, abbiamo proposto di
estendere l'indennità sanitaria anche agli operatori
socio-sanitari, e lo abbiamo spiegato. Lo dicono i numeri, lo
dicono le necessità del nostro territorio, lo dicono le necessità
degli utenti della nostra sanità che non possono essere abbandonati
a loro stessi.
Ecco perché con questo ordine del giorno, proprio perché
riteniamo che sia assolutamente importante valorizzare le figure
degli operatori socio-sanitari che fanno un lavoro che, lo dico
sinceramente, io non riuscirei a fare e mi tolgo il cappello di
fronte a chi fa questo tipo di lavoro e sceglie di farlo con
passione e con coraggio, di fronte a questo è assolutamente
necessario riconoscere anche alla figura degli operatori
socio-sanitari un'indennità.
Con quest'impegno, chiediamo alla Giunta regionale di estendere
la misura di indennità sanitaria e temporanea anche agli operatori
socio-sanitari. Grazie.
Presidente -
Risponde per il Governo, l'assessore
Marzi.
Marzi (SA) -
Grazie Presidente. Al momento, le misure
previste dalla legge regionale 22/2022 e l'estensione con il DDL
129/2023, si concentrano, come appena richiamato, sulle figure
professionali con profilo sanitario.
Come il collega Manfrin, infatti, ha confermato nell'esposizione
del suo ordine del giorno, le OSS sono ad oggi inserite all'interno
delle categorie lavorative "socio-assistenziali".
Inizialmente, la misura è stata concepita per le figure
sanitarie che, al momento del Covid, erano più carenti e coinvolte,
cioè i medici e gli infermieri; ricordiamo la legge 35/2021 che poi
dopo, attraverso una serie di vicissitudini, si è trasformata nella
22/2022. Con il DDL 129/2023, che è in fase d'approvazione, si
contemplano infatti le ulteriori figure professionali, ma sempre
con profilo sanitario, cioè i dirigenti sanitari non medici, i
veterinari, il dirigente delle professioni sanitarie, le
professioni sanitarie del comparto sanità.
L'ampliamento che si intende operare, naturalmente, è sempre
stato individuato, sia quando si è partiti con la 35, quando poi si
è arrivati alla 22 e quando poi, dopo la 22, si sono individuate
una serie di categorie lavorative del mondo sanitario, che ho
appena citato che non erano individuate, tutto il dibattito
politico si è sempre incentrato, comprese proposte di legge e il
DDL attuale, sul completamento, per quanto riguarda la legge di
attrattività, sulle categorie lavorative inserite nel mondo
sanitario.
È quindi assolutamente da valutare in maniera positiva nei
confronti di queste categorie il percorso politico lungo, nato con
la 35/2021, quindi circa due anni fa, arrivato con la 22/2022
attraverso una serie di peripezie e poi raccolto il testimone, una
volta passata la 22, che ha considerato le necessità di tutte
quante le altre categorie lavorative del mondo sanitario; è quindi
in questo senso che va letto il disegno di legge 129.
Per cui, nel chiederle di ritirare l'iniziativa, altrimenti ci
asterremo, è assolutamente importante valutare - e questo è già
stato oggetto anche di confronto approfondito, sia con i molti OSS
che sono venuti a trovarci, sia con le organizzazioni sindacali ai
quali questo è stato rappresentato - che sia la 22/2022 che il
129/2023 (ne parliamo ancora come DDL, speriamo entro la fine di
quest'anno di potergli dare anche il nome di una legge vera e
propria) non sono mai stati fatti per escludere delle categorie
lavorative. Infatti, chiude il cerchio sulle professioni
sanitarie.
Quello che potrebbe eventualmente essere considerata
un'esclusione (ma che ad oggi non lo è) è l'avvio di un percorso
completamente diverso, che ad oggi non esiste rispetto al fatto che
a quel punto le OSS potrebbero, in qualche maniera, essere
escluse.
Per cui chi sta - e naturalmente non lo dico al collega Manfrin
- vendendo il 129 come un disegno di legge che esclude qualcuno e
non come un disegno di legge che include le categorie che da subito
erano state viste come le categorie del mondo sanitario escluso
dalla 22, sta rischiando di dividere un mondo che, in questo
momento, ha assolutamente bisogno di restare unito.
Naturalmente, per quanto riguarda il percorso che si è creato in
quest'Aula, a partire dalla 22 fino ad arrivare alla 129, ciò non è
mai stato fatto; sappiamo tutti quanti noi che, anche per arrivare
al DDL 129, quindi all'attuale indennità inizialmente prevista nel
periodo 2023-2025, poi con questo bilancio allungato fino al 2026,
di fatto ha dimostrato di lavorare per unire e non per dividere, e
questo naturalmente è un merito che va dato a tutto quanto il
Consiglio. Grazie.
Presidente -
Consigliere Manfrin, a lei la parola.
Manfrin (LEGA VDA) -
Grazie Presidente. Io ringrazio
l'Assessore per la sua risposta, però qui - lo conforto - non c'è
nessuno che vuole soffiare sul fuoco della divisione, né creare una
doppia categoria. Però un fatto va riconosciuto, Assessore, cioè il
fatto che dopo la votazione e il via libera al DL 129, si creeranno
purtroppo due categorie di persone, le categorie che sono rientrate
all'interno dell'indennità sanitaria temporanea e le categorie che
non vi sono rientrate; purtroppo in queste, inevitabilmente,
approvandolo senza inserire gli operatori socio-sanitari, dovranno
essere iscritti gli operatori socio-sanitari.
Io comprendo le motivazioni che lei giustamente porta per il suo
ragionamento, però dobbiamo anche farne uno, e gliel'ho fatto con i
numeri: se, e dico se, l'indennità di attrattività o di
mantenimento, come l'ha chiamata qualcuno, in parte può aver
funzionato, perché le riduzioni del personale sanitario, che non
sappiamo se siano dovute all'indennità, ad un metodo organizzativo
differente, se siano dovute (difficile, perché vediamo lo stesso
metodo) ad un'organizzazione interna differente o perché qualcuno
ha visto delle opportunità nel nostro territorio, i numeri sono ben
diversi nelle categorie superiori, cioè di 654 infermieri in
servizio nel 2021, il saldo ci dice -5. Di 329 medici nel 2021, il
saldo ci dice -10. Degli OSS, che sono quelli che avevano meno
unità a disposizione, 230, il saldo ci dice che siamo a -30
rispetto a quelli del 2021.
Il fatto che ci sia una necessità d'intervenire non è soltanto
una nostra idea o una nostra immagine, e non è soltanto una
rivendicazione di categoria - i sindacati giustamente sono venuti
qui e ci hanno detto tutti che quest'indennità andava estesa anche
agli operatori socio-sanitari -, ma è una reale necessità per
evitare che la nostra sanità possa perdere delle persone che hanno
delle capacità, delle qualità, e una passione che hanno messo a
frutto in questi anni, e che rischiamo di perdere per sempre in
favore di altre strutture che sono poste al di fuori della Valle
d'Aosta.
Noi ovviamente non ritireremo quest'ordine del giorno ed è
evidente che chi non lo voterà si prenderà la responsabilità di
dire, agli operatori socio-sanitari, che non ritiene che questa
categoria abbia necessità di una tutela. Grazie.
Presidente -
Consigliera Erika Guichardaz, ha facoltà di
intervenire.
Guichardaz E. (PCP) -
Ringrazio il gruppo della Lega per
aver presentato quest'ordine del giorno che ci vede condividere
quest'iniziativa.
Come ho già detto in discussione generale di questo bilancio,
riteniamo che, rispetto alla categoria delle OSS - e lo possiamo
dire anche rispetto all'Amministrazione regionale -, sono sempre
premiate le categorie più elevate.
Sappiamo bene il ruolo svolto dalle OSS, sia in ospedale che sul
territorio, e visti anche i numeri di cui parlava il consigliere
Manfrin, che evidenziano una criticità piuttosto importante
all'interno di questa categoria che in qualche modo sta cessando il
servizio, anche in maniera predominante rispetto alle altre
categorie, annunciamo il nostro voto favorevole a quest'ordine del
giorno.
Presidente -
Altri gruppi? Non vedo prenotazioni.
Mettiamo in votazione l'ordine del giorno. La votazione è aperta.
La votazione è chiusa.
Presenti: 35
Votanti: 16
Favorevoli: 16
Astenuti: 19 (Barmasse, Bertin, Bertschy, Carrel, Caveri,
Chatrian, Cretier, Grosjacques, Guichardaz Jean-Pierre, Jordan,
Lavevaz, Malacrinò, Marguerettaz, Marzi, Padovani, Rollandin,
Rosaire, Sapinet, Testolin)
L'ordine del giorno non è approvato.
Ordine del giorno n. 3 della Lega. Si è prenotato il consigliere
Lavy, a cui passo la parola.
Lavy (LEGA VDA) -
Grazie Presidente. Quest'ordine del
giorno nasce da un'iniziativa che avevamo già portato qualche mese
fa, che riguardava essenzialmente le mele Renette e le mele Golden,
e nella risposta a quell'iniziativa l'Assessore Carrel aveva detto
che si stava lavorando alla creazione di uno schedario frutticolo
in Valle d'Aosta, perché sappiamo che, al di là comunque della
Renetta che è simbolo dal punto di vista frutticolo della Valle
d'Aosta, c'è anche tutta un'altra serie di varietà, come per
esempio la mela Ravèntse, come per esempio anche le castagne, le
noci o le pere Martin Sec che sono tipiche della produzione in
Valle d'Aosta; però tutte queste varietà frutticole stanno subendo
una sorta di smobilitazione nella loro coltivazione, perché - come
ho fatto l'esempio della mela Renetta - c'erano due tipi di
problemi, per quanto riguarda i porti innesti, per cui ad oggi la
mela Renetta è ancora sovente innestata sul porto innesto franco,
quindi le grandi piante che sono scomode nella lavorazione con i
macchinari, e poi la questione della produzione, per cui,
soprattutto per quanto riguarda la mela Renetta, la produzione non
è costante negli anni e questo porta tutta una serie di
problematiche per quanto riguarda anche la commercializzazione.
In quell'interpellanza si era appunto parlato di far lavorare
anche con l'Institut Agricole Régional per avere dei porta innesti
M9, quindi piccole piante da mettere a dimora a filare in modo da
rendere la coltivazione, i trattamenti e la raccolta più semplice e
più a genio con i macchinari.
Con quest'ordine del giorno si vuole, sulla base di una risposta
che era stata data allora, una volta che sarà pronto questo
schedario frutticolo regionale, lavorare ad una misura che può
essere regionale o tramite PSR (Piano Sviluppo Rurale), come era
stato anticipato dall'Assessore in quell'occasione, per dare delle
risposte in questo senso, per premiare in qualche maniera chi
comunque decide di portare avanti delle produzioni che non sono del
tutto economiche (diciamocelo chiaramente, perché la mela Golden
rende di più rispetto alla mela Renetta o ad una mela di varietà
Ravèntse, molto portata per la produzione del sidro), per lavorare
e per dare una mano a chi coltiva già ma anche di un incentivo per
avere nuove coltivazioni di queste varietà, perché qui il rischio
lo vediamo davanti agli occhi, cioè che queste varietà che sono un
pochino meno economiche rispetto ad altre, spariscano. Lo si vede
in alcuni Comuni in cui la produzione frutticola è elevata: interi
prati con coltivazioni di varietà per esempio della Renetta, che
vengono spianati mettendo dei filari di Golden, di Fuji e di altre
varietà.
Questo non deve capitare, quindi con quest'ordine del giorno si
vuole lavorare alla creazione di un fondo che sostenga
effettivamente chi lavora queste varietà per salvarle. Grazie.
Presidente -
Risponde l'assessore Carrel.
Carrel (PA) -
Grazie Presidente, grazie collega Lavy e
colleghi della Lega per aver riportato questo tema, su cui ci siamo
già confrontati, come ben ha già ricordato, il 24 maggio del
2023.
Per quanto riguarda lo schedario frutticolo, confermo da parte
degli uffici dell'Assessorato regionale la piena disponibilità a
lavorare in tal senso e a coordinarsi con Agea Coordinamento; ma,
come lei sa, la questione è legata ad un decreto ministeriale che è
il 241179/2022 che prevede dei tempi e dei modi che devono essere
applicati tramite norme attuative; purtroppo, in questo momento non
abbiamo ancora le norme attuative, quindi vi è tutta una serie di
interlocuzioni tra Agea e l'Assessorato che stanno portando avanti,
anche proficuamente, ma senza avere i tempi e i modi per andare ad
instaurare e a definire questo schedario frutticolo, siamo
impossibilitati ad andare avanti in questa direzione.
Per quanto riguarda le misure sulle produzioni frutticole e
viticole regionali, le annuncio che, proprio nei primi mesi del
prossimo anno, con dei fondi del PSR 2014-2022, andremo a
finanziare una misura, la 4.1.1, che avrà una capienza massima di 1
milione-1 milione e 200 mila euro e andrà a dare priorità a questi
settori (quindi al settore frutticolo e viticolo), perché crediamo
che sia fondamentale cercare di dare una risposta ancora prima di
arrivare con i fondi regionali della legge 17.
Perché quest'ordine del giorno non è, dal nostro punto di vista,
votabile, per quanto politicamente condivisibile? (e su questo
sottolineo che il raccordo con l'Institut Agricole Régional è un
raccordo veramente utile e fruttuoso, perché ci permette, su tutta
la ricerca, di andare a lavorare sia sul settore frutticolo ma
anche su tanti altri settori, in prospettiva per capire quelle che
sono le esigenze dei vari settori). Non è votabile, dal nostro
punto di vista, semplicemente perché lo schedario frutticolo non
dipende da noi in questo momento; noi abbiamo messo in campo tutte
quelle che sono le azioni utili per arrivare quanto prima allo
schedario, ma ci mancano delle norme attuative.
Dall'altra parte, perché con la legge 17, che andremo a
discutere e ad approvare nella primavera del 2024, ci auspichiamo,
ovviamente abbiamo dei fondi limitati, 3 milioni di euro, quindi è
ovvio che terremo in considerazione quelle che sono le peculiarità
e quelli che sono gli aspetti che lei ha evidenziato, giustamente,
ma non possiamo prevedere, ad oggi, un fondo esclusivamente per la
tutela di queste categorie. Sarebbe irrispettoso e poco corretto
dal nostro punto di vista andare oggi a promettere una cosa che è
sicuramente un auspicio su cui continueremo a lavorare, daremo
sicuramente maggior risalto, potremo anche vederlo assieme con
l'Institut Agricole per il come costruire questi bandi, sia del CSR
(Complemento regionale per lo sviluppo rurale), sia del PSR, in
questo caso per quello che ho annunciato prima, sia dei fondi
regionali; ma, oggi, andare a prevedere un fondo esclusivamente per
questo, dal nostro punto di vista, è prematuro ed inopportuno.
Grazie.
Presidente -
Consigliere Lavy, a lei la parola.
Lavy (LEGA VDA) -
Grazie Presidente. Assessore Carrel,
forse dovrebbe andare a rileggersi la risposta che aveva dato a
maggio, dove lei parlava appunto della creazione di un fondo; e
sapendo benissimo che comunque le tempistiche possono essere lunghe
per quanto riguarda la creazione di questo schedario frutticolo,
nell'ordine del giorno non è che ho scritto entro 90 giorni, non ho
proprio messo le tempistiche.
Poi mi dice che con il PSR ci sarà una misura che aiuterà il
settore frutticolo e viticolo in generale: va bene, ma qui con
quest'ordine del giorno sollevo una problematica, per cui alcune
varietà stanno scomparendo a discapito di altre e nel settore delle
mele è molto evidente, perché la Renetta sta perdendo terreno
rispetto ad altre varietà (come ho detto le Golden e le Fuji),
quindi queste risposte che con quest'ordine del giorno si volevano
in qualche maniera trovare, quella misura non le darà e, anzi,
paradossalmente, si potrebbe rischiare di accentuare questo
fenomeno. Non dico che quella misura sia sbagliata e non da portare
avanti, ci mancherebbe altro, però se questa misura aiuterà il
settore frutticolo e viticolo in generale, questo processo
continuerà. Continueranno ad essere tolte piante di Renetta, la
mela Ravèntse continuerà a non essere praticamente quasi
considerata e quindi questo fenomeno per cui alcune varietà di
frutta valdostana, ad esempio la pera Martin Sec, continuerà a non
essere valorizzata.
Io quest'ordine del giorno non lo ritiro, lo porto al voto
perché comunque aspettiamo queste norme attuative, ma un minimo di
considerazione, per quanto riguarda questa tematica, poteva essere
maggiore rispetto a quella che ha dato nella risposta. La risposta
di allora a quell'interpellanza mi aveva soddisfatto, questa
evidentemente no. Quindi porteremo quest'ordine del giorno al
voto.
Presidente -
Consigliera Minelli, ha facoltà di
intervenire.
Minelli (PCP) -
Grazie Presidente. Noi voteremo
quest'ordine del giorno presentato dai colleghi della Lega ed
illustrato dal collega Lavy, sia perché l'impegno prevede due
questioni abbastanza ben definite: la prima è quella che riguarda
la valorizzazione delle colture tradizionali, in particolare qui
stiamo parlando delle mele della Valle d'Aosta, ma poi la seconda
parte chiede anche di sostenere chi inizia nuove coltivazioni
collaborando attivamente con l'Institut Agricole.
In Commissione, già in sede di discussione del DEFR, ero
intervenuta a questo proposito, suggerendo anche all'Assessore e ai
tecnici che lo accompagnavano di collaborare, insieme all'Institut
Agricole, al fine di stabilire e di individuare dei criteri
agronomici per delle colture che siano meno idro-esigenti di quelle
che tradizionalmente vengono praticate.
Per quello che riguarda i meli, quelli giovani richiedono una
certa quantità di acqua, ma quando hanno ben radicato, da quattro o
cinque anni in su, i meli non richiedono più un grande quantitativo
di acqua.
Con la situazione che stiamo vivendo di cambiamento climatico,
che è sempre più evidente e che continuerà nei prossimi anni, sarà
necessario, se vogliamo continuare ad avere in Valle d'Aosta
un'agricoltura di qualità, sia preservare coltivazioni come quella
tradizionale della mela o della vite, che è anche una di quelle
produzioni che non richiedono poi tutta quell'acqua, ma anche
rivolgere l'attenzione ad altre coltivazioni.
Una di quelle che sono meno idro-esigenti è la coltivazione
della patata e la coltivazione della segale che sono due prodotti
che tradizionalmente la nostra regione ha coltivato da tempi
immemorabili.
Io credo che sia importante se non lavorare in questo momento
alla creazione di un fondo, perché mi sembra che l'Assessore abbia
detto che non è possibile e sarebbe anche ingiusto nei confronti di
altre categorie, io mi aspettavo che si potesse in qualche maniera
emendare cambiando semplicemente una parola, non "lavorare alla
creazione di un fondo regionale o tramite PSR" ma "lavorare alla
creazione di un progetto regionale" o "di uno studio regionale al
fine di valorizzare" eccetera eccetera, quanto scritto dal collega
Lavy.
Mi dispiace, anche perché i dati di cui siamo in possesso ci
dicono che in altre Regioni si sta rapidamente andando in questa
direzione: mi viene in mente, una per tutte, la Regione Toscana,
che ha presentato proprio degli studi sulle nuove coltivazioni, che
poi nuove non sono, sono la riscoperta di altre coltivazioni, alle
volte ce ne sono anche di nuove, e anche a lavori che sono di
associazioni, quali per esempio la Coldiretti (nell'ambito di
progetti come "Campagna amica" si lavora proprio in questa
direzione). Quindi, noi voteremo quest'ordine del giorno.
Presidente -
Altri? Consigliere Cretier.
Cretier (FP-PD) -
Grazie signor Presidente. Era solo per
evidenziare alcuni aspetti. Questa tipologia di misure era già
esistente nei precedenti Piani di sviluppo rurale, però, purtroppo,
tutto il lavoro di presentazione, di preparazione, di studio, di
analisi economica e di sostegno, alla fine, è caduto nel vuoto
perché la compensazione ad ettaro era piuttosto insignificante,
come i sostegni lapidei. Da apprezzare l'iniziativa, ma purtroppo
questo è un dato di fatto.
Come anche altri temi legati alle piccole colture minori per cui
l'Assessorato, a suo tempo, ha fatto un grande lavoro di ricerca,
in collaborazione con l'Institut Agricole, però sono cadute nel
vuoto, e soprattutto sulle piccole varietà minori di mele, che ogni
anno so che sono presentate alla mostra pomologica a Cavour, dove
gli ex colleghi dell'Assessorato portano le varietà ed è un
sostegno importante, ma che poi non ha riscontro sul mercato. Poi
l'aspetto legato alla storia, al recupero, al suo fondamento, ma
credo che gli impegni che ha preso l'Assessore vadano in questo
senso. Grazie.
Presidente -
Altri interventi? Se non ci sono altri
interventi, mettiamo in votazione. La votazione è aperta. La
votazione è chiusa.
Presenti: 35
Votanti: 16
Favorevoli: 16
Astenuti: 19 (Barmasse, Bertin, Bertschy, Carrel, Caveri,
Chatrian, Cretier, Grosjacques, Guichardaz Jean-Pierre, Jordan,
Lavevaz, Malacrinò, Marguerettaz, Marzi, Padovani, Rollandin,
Rosaire, Sapinet, Testolin)
L'ordine del giorno non è approvato.
Passiamo ora all'ordine del giorno seguente, n. 4, sempre della
Lega. Consigliere Sammaritani si è prenotato: ha facoltà di
parola.
Sammaritani (LEGA VDA) -
Grazie Presidente. Torniamo a
parlare rapidamente di operatori socio-sanitari, quindi dell'ordine
del giorno n. 2 del nostro gruppo. Già si è parlato della questione
dell'indennità da estendere anche a questa categoria, a questi
lavoratori che svolgono - come già è stato detto dal collega
Manfrin, così come anche dalle colleghe di PCP - un lavoro davvero
prezioso, difficile, faticoso, e che purtroppo ultimamente non è
così ambito, a quanto pare, visti i numeri delle defezioni che ci
sono continuamente in questo settore.
In quest'ambito, se è importante parlare di indennità, quindi di
trattamento economico che è sicuramente - come è stato anticipato -
un'indennità di attrattività, quindi una capacità di attrarre
questo personale, in realtà poi alla fine abbiamo visto che si
tratta soprattutto quasi di un'indennità - come è stato detto da
qualcuno - di fidelizzazione, ma tant'è, meglio che niente, nel
senso che se quantomeno servisse a trattenere anziché magari ad
attrarre addirittura, ci potremmo già accontentare.
In quest'ottica, in ottica sempre più ampia di benessere
lavorativo, o comunque d'attrazione, c'è anche il problema - sempre
esistito peraltro - del superamento della prova di francese.
A questo proposito, si è intervenuti con la legge n. 1/2023
(l'abbiamo approvata agli inizi di quest'anno), che riguarda la
possibilità di proporre la prova di francese con modalità diverse,
quindi non creare più un ostacolo iniziale all'assunzione, bensì la
possibilità di allungare i tempi per poter arrivare a superare
questa prova.
Non è banale, perché effettivamente io stesso ho ricevuto più di
una sollecitazione in questo senso da parte di persone che per
tanti anni hanno esercitato quest'attività e che però, al momento
in cui si devono presentare ad un concorso o ad una selezione,
fanno fatica magari a superare l'esame, con la conseguenza che,
magari, addirittura, queste persone possono essere incentivate a
guardarsi altrove, magari a fare altri lavori anziché quello di
operatore socio-sanitario che, come abbiamo detto, è un'attività
estremamente importante e fondamentale per l'erogazione dei nostri
servizi socio-sanitari.
La richiesta, che viene peraltro anche dal CPEL (Consiglio
permanente degli Enti Locali), che ha sottolineato più volte
quest'emergenza, è quella proprio di estendere la disciplina che è
stata prevista per il reclutamento del personale all'interno
dell'Azienda USL anche al reclutamento del personale attraverso
sistemi diversi, cioè attraverso l'avviamento a selezione dei
Centri per l'impiego, così come per le procedure concorsuali
attivate dalle Unités, quindi dai gestori di questi servizi
socio-sanitari non USL.
Con quest'ordine del giorno, prendendo lo spunto dalle
segnalazioni di queste criticità da parte del CPEL e da parte anche
dei singoli operatori che si presentano per poter svolgere
quest'attività e nel rispetto delle disposizioni statutarie,
legislative vigenti, chiediamo che l'Assessore competente, così
come tutta la Giunta, naturalmente, voglia estendere, attraverso un
apposito strumento normativo nel primo intervento di manutenzione
normativa regionale utile o mediante apposita iniziativa di legge,
una norma che estenda queste procedure agevolate di cui alla legge
1/2023 anche al personale reclutato in altro modo.
Abbiamo qui all'ordine del giorno la seconda legge di mutazione,
si è intervenuti in ambito anche socio-sanitario ma non su questo
tema, quindi siamo particolarmente preoccupati di questo, perché,
come sapete, ogni giorno può essere un giorno perduto oppure
qualche operatore perduto, e questo non ce lo possiamo più
permettere. Grazie.
Presidente -
Per il Governo? Assessore Marzi, ne ha
facoltà.
Marzi (SA) -
Grazie Presidente. Per agevolare il
reperimento di professionalità adeguate sotto il profilo
quantitativo e qualitativo in ambito sanitario e
socio-assistenziale, siamo intervenuti anche attraverso lo
strumento legislativo, come da lei richiamato, e cioè la legge
1/2023.
Per assicurare i servizi assistenziali per gli anziani, la
Giunta ha inoltre autorizzato apposite deleghe, che hanno
consentito agli Enti locali, dal 2020 ad oggi, di attenuare la
carenza di personale in possesso della qualifica di OSS che in
alcuni territori ha recentemente causato un'inevitabile riduzione
di alcuni servizi.
Tale necessità, manifestatesi naturalmente in conseguenza
dell'emergenza sanitaria, si è protratta negli anni, rendendo
evidente come i percorsi formativi di base non risultino più
sufficienti a soddisfare il fabbisogno degli enti gestori dei
servizi.
Sono in essere incontri finalizzati ad individuare le eventuali
soluzioni percorribili, nella consapevolezza che per il personale
assimilabile al comparto regionale non è ad oggi possibile
introdurre un automatismo in analogia a quanto previsto per il
personale dell'Azienda USL, ai sensi dell'articolo 2 della legge
1/2023 sopra citata.
Per tale motivo, pur comprendendo e condividendo le
preoccupazioni espresse, che hanno già determinato l'assunzione di
atti deliberativi in tal senso, chiediamo di ritirare l'ordine del
giorno, oppure ci asterremo.
Da recepire tutto ciò non come un rifiuto, ma nell'ottica di
proseguire il percorso di verifica che ad oggi non consente di
poter assumere da parte del Consiglio l'impegno richiesto.
Questa, tra l'altro, collega Sammaritani, è di fatto l'identica
risposta che le diedi un mese fa in occasione del DEFR. Lo dico per
correttezza e onestà intellettuale. Grazie.
Presidente -
Consigliera Erika Guichardaz, a lei la
parola.
Guichardaz E. (PCP) -
È una richiesta che avevamo già
fatto in fase di discussione di quella legge, quindi sicuramente
non possiamo che essere d'accordo, soprattutto anche vista
l'evoluzione rispetto a quella legge, cioè si è notato che
effettivamente quello poteva in qualche modo essere uno sbarramento
e sulle altre professioni abbiamo visto sicuramente degli aspetti
positivi e dei miglioramenti, che potrebbero in qualche modo
agevolare anche un ingresso di OSS, sapendo che, anche rispetto a
questa figura professionale, ci sono grandi problematiche. Quindi
voteremo con convinzione quest'articolo.
Presidente -
Consigliere Sammaritani, a lei la
parola.
Sammaritani (LEGA VDA) -
Grazie Presidente e grazie
Assessore.
Immaginavamo che la risposta sarebbe stata la medesima di quando
proponemmo questa questione in sede di DEFR, ma
repetita
iuvant,
quindi noi riteniamo che questo sia un tema davvero
importante e sia un'emergenza assoluta.
Individuare lo strumento normativo chiaramente è importante ed
urgente, quindi non ritiriamo l'ordine del giorno e siamo convinti
che ci sia un'emergenza assoluta in quest'ambito e quindi dovrebbe
essere una priorità anche per questo Governo arrivare ad una
soluzione di questo problema. Grazie.
Presidente -
Consigliere Aggravi, a lei la parola.
Aggravi (RV) -
Grazie Presidente. Per rappresentare la
posizione del Rassemblement Valdôtain a quest'ordine del giorno.
Abbiamo ascoltato la risposta dell'Assessore, abbiamo ascoltato
anche gli interventi dei colleghi: anche noi - e penso che il
collega Sammaritani parlando di emergenza abbia ben rappresentato
la situazione - voteremo quest'ordine del giorno.
Penso che su questo punto si possa aggiungere al
cahier de
doléances
che in quinta Commissione prima o poi andremo ad
affrontare, un passaggio di approfondimento un po' più specifico
rispetto alle problematiche che l'Assessore ha doppiamente
rappresentato, in modo tale da poter fare magari luce e dedicare un
po' più di tempo rispetto ad una problematica che potrebbe avere
una soluzione perseguibile, seppur con alcuni dubbi rappresentati
dalla controparte di maggioranza. Però penso che possa essere utile
fare chiarezza in un momento che ha più tempo e sicuramente in cui
si può snocciolare meglio un problema che potrebbe anche essere
risolvibile.
Il Rassemblement Valdôtain voterà l'ordine del giorno.
Presidente -
Se non vi sono altre richieste d'intervento,
mettiamo in votazione. La votazione è aperta. La votazione è
chiusa.
Presenti: 35
Votanti: 16
Favorevoli: 16
Astenuti: 19 (Barmasse, Bertin, Bertschy, Carrel, Caveri,
Chatrian, Cretier, Grosjacques, Guichardaz Jean-Pierre, Jordan,
Lavevaz, Malacrinò, Marguerettaz, Marzi, Padovani, Rollandin,
Rosaire, Sapinet, Testolin)
L'ordine del giorno non è approvato.
Passiamo all'ordine del giorno n. 5 della Lega. Consigliera
Foudraz, a lei la parola.
Foudraz (LEGA VDA) -
Grazie Presidente. L'ordine del
giorno che presentiamo in Aula riguarda la revisione di quelli che
sono gli attuali parametri applicati per l'erogazione dell'assegno
di studio agli studenti universitari, nell'ottica di sostenere
maggiormente i giovani che decidono di proseguire i loro studi con
percorsi universitari, al fine di consentire ad una platea sempre
più elevata la possibilità di accrescere il bagaglio culturale e
formativo, quindi di conseguenza la realizzazione dei loro
obiettivi.
È emerso durante sedute consiliari precedenti che ci sono
evidenti criticità, soprattutto per quelle famiglie fragili che
hanno un ISEE che rientra nelle prime due fasce economiche
stabilite dal bando di concorso per l'attribuzione degli assegni di
studio, ai sensi della legge regionale 30/1989. E per intenderci
sono quelle famiglie che hanno rispettivamente ISEE fino a 11 mila
euro e fino a 22 mila euro.
I giovani studenti, che decidono di proseguire gli studi
universitari e che rientrano nelle fasce economiche che ho citato,
sono in numero esiguo per via delle evidenti problematiche
economiche; per tale ragione ci si auspica che l'ordine del giorno
in questione venga accolto all'unanimità, perché permetterebbe di
accompagnare tutti quegli studenti che hanno voglia di continuare
il loro percorso, ma che purtroppo sono costretti a rinunciare ai
loro sogni e al raggiungimento dei loro obiettivi per mancanza di
disponibilità economiche.
Pertanto, per le motivazioni esposte, con quest'ordine del
giorno il Consiglio regionale impegna il Governo regionale a
valutare la possibilità, nel corso del prossimo anno, di rivedere
quelli che sono i parametri attualmente in vigore relativi
all'assegno di studio per gli studenti universitari. Grazie.
Presidente -
Per il Governo, l'assessore Jean-Pierre
Guichardaz.
Guichardaz J. (FP-PD) -
Grazie collega Foudraz. Premetto
che non vogliamo non impegnarci a vedere i parametri attualmente in
vigore, anzi, è da qualche tempo che, come maggioranza, stiamo
discutendo al nostro interno sull'attualizzazione e sulla
rivisitazione dei numerosi contributi dati per il diritto allo
studio, anche per i quali, tra l'altro, sono stati stanziati in
bilancio congrue risorse in aumento e l'obiettivo è proprio quello
di attualizzare, di rivedere le misure.
Una tematica molto complessa che riguarda non solo gli studenti
valdostani che studiano fuori Valle, non solo le cosiddette fasce
più deboli che lei ha citato adesso in esposizione del suo ordine
del giorno, ma riguardano anche per esempio la cosiddetta "mobilità
attiva", parafrasando un po' la mobilità attiva sanitaria, da parte
anche di chi guarda la Valle come luogo in cui venire a
studiare.
Lei sa che noi abbiamo anche una serie di contributi per chi
viene a studiare in Valle d'Aosta e ciò serve anche ad aumentare la
reputazione del nostro Ateneo; ma questo è un discorso abbastanza
complesso.
L'impegno che ci siamo dati, fermo restando, tra l'altro, che le
modalità di ISEE ad oggi sono il miglior strumento in uso, ed è
quello, tra l'altro, che è stabilito dallo Stato per i bandi che
prevedono la corresponsione di contributi, è quello di analizzare
in modo più ampio tutta la materia del diritto allo studio, rette
universitarie tra l'altro comprese, ma con modalità e tempi più
meditati.
Tra l'altro lei sa, probabilmente ha visto, che noi in questi
ultimi anni ed in questo periodo abbiamo fatto anche dei
ragionamenti non solo sulle fasce più basse, ma, per esempio,
ultimamente abbiamo incrementato la fascia di accesso agli aiuti a
44 mila euro, con ciò anche identificando la cosiddetta "fascia
media" come fascia che ha diritto all'accesso ai contributi.
Questo è un cantiere aperto, sul quale stiamo lavorando e, di
conseguenza, le chiederei, anche considerato che il lavoro è
visibile attraverso anche gli atti che abbiamo fatto, di ritirare
quest'ordine del giorno, con l'impegno comunque di tenerla e di
tenervi aggiornati rispetto ad una materia che è molto complessa e
che non può ridursi a rivedere semplicemente gli assegni di studio
per gli studenti universitari.
Presidente -
Consigliera Foudraz, a lei la parola.
Foudraz (LEGA VDA) -
Grazie Presidente, grazie assessore
Guichardaz.
Sinceramente io non sono poi così stupita nel sentire che al
momento quest'ordine del giorno non trova l'approvazione della
maggioranza, pur condividendone i contenuti, perché, come sempre,
voi state già lavorando.
Quello che mi stupisce è però che alcuni esponenti della vostra
stessa maggioranza, non più tardi dell'ultimo Consiglio che si è
svolto a novembre (e parliamo delle giornate del 22 e 23 novembre),
durante la discussione del disegno di legge 123 che riguardava le
norme in materia di trasporto pubblico di linea, hanno
espressamente dichiarato che "Dovremmo avere la capacità e la forza
di dare corso, di rivedere nel suo insieme sicuramente anche
l'assegno di studio, perché se veramente crediamo di accompagnare
quelli che sono i nostri studenti, quelli che hanno voglia comunque
di studiare, e che decidono di raggiungere per il loro percorso
quelli che sono i loro sogni, che di conseguenza sono i nostri
sogni, di una nostra comunità, noi pensiamo che sia nostro dovere
magari andare a rivedere quelle che sono le regole del gioco".
Io credo che dobbiate lavorare ancora molto, tanto, e chiarirvi
soprattutto le idee, per raggiungere quell'obiettivo che vi siete
dati, l'obiettivo di aprile 2024, per la cosiddetta
réunion
o
recomposition
- chiamatela come volete -, perché
probabilmente è ancora molto distante se ad oggi, dicembre 2023,
non concordate nemmeno su aiuti verso quelle che sono le fasce più
deboli, o comunque più fragili, del tessuto sociale valdostano,
precludendo ai nostri giovani il raggiungimento dei loro obiettivi
e la realizzazione dei loro sogni. Grazie.
Presidente -
Altri? Consigliera Erika Guichardaz, a lei
la parola.
Guichardaz E. (PCP) -
Ci asterremo su quest'ordine del
giorno perché condividiamo abbastanza quanto detto dall'assessore
Guichardaz, ossia che i parametri tarati sono parametri corretti, o
per lo meno sono parametri che sono applicati anche nelle altre
Regioni.
Il discorso andrebbe forse esteso, e lo presenteremo in uno dei
nostri ordini del giorno, a quegli studenti universitari, di cui
lei ha parlato, che decidono di venire a studiare in Valle d'Aosta
e che purtroppo segnalano una serie di problematiche, legate
soprattutto ad affitti molto costosi, ad una questione del
trasporto diversa rispetto ad altre località; c'è stato l'esempio
della Provincia di Trento, dove l'abbonamento annuale è pari a 80
euro per gli studenti per tutto l'anno, quindi forse bisognerebbe
cercare di intervenire in maniera strutturale ed organica proprio
rispetto a tutte queste tipologie di studenti, non considerando
solo i Valdostani che vanno fuori ma anche quelli che decidono di
venire a studiare in Valle d'Aosta e che sicuramente sono
importanti per la nostra regione.
Condividiamo quanto detto dall'Assessore e ci asterremo su
quest'ordine del giorno.
Presidente -
Consigliere Aggravi, ha facoltà di
intervenire.
Aggravi (RV) -
Grazie Presidente, per rappresentare la
posizione del mio gruppo, del Rassemblement Valdôtain.
Abbiamo letto con attenzione l'ordine del giorno e abbiamo anche
ascoltato la presentazione della collega Foudraz e la risposta
dell'Assessore; riteniamo sicuramente che qualcosa in più ed una
valutazione più puntuale di quella che oggi è la situazione
relativamente ai parametri ad oggi in vigore per il sostegno allo
studio per gli studenti universitari vada fatto. Nelle nostre
possibilità abbiamo presentato anche un ordine del giorno che cerca
di rispondere a una delle necessità che sono state rappresentate in
audizione, che riguardano il discorso e la questione della
disponibilità di alloggi. Sinceramente però - al di là di tutto -
quello che si vota è l'impegnativa e il testo dell'ordine del
giorno prima di tutto, che ci trova oggettivamente un po'
perplessi, non me ne vogliano i proponenti, però, oggettivamente,
riteniamo che sia leggermente troppo vago: forse, qualche dettaglio
in più e qualche misura in più erano necessari per rafforzare
quest'impegnativa.
Sicuramente ci sono - e lo abbiamo già detto - delle possibilità
e degli spazi anche per rivedere, anche dal punto di vista dei
sostegni finanziari, quello che è il diritto allo studio, o
comunque i sostegni agli studenti universitari, però,
oggettivamente, quanto viene proposto non ci convince, quindi ci
asterremo.
Presidente -
Consigliere Chatrian, a lei la parola.
Chatrian (AV-VdA Unie) -
Grazie Presidente. Solo per
confermare le considerazioni che l'assessore Guichardaz ha
illustrato, nel senso che la Regione Autonoma Valle d'Aosta mette
in campo già dei sostegni robusti a chi decide di studiare fuori
Valle, oltretutto modificando anche quelli che sono i parametri
legati proprio all'ISEE.
Se guardiamo nell'arco alpino, e non solo, il fatto di
accompagnare tutti quei ragazzi e ragazze che hanno all'interno del
nucleo familiare un ISEE che è superiore a 40 mila euro e si
attesta ai 44 mila euro, vi assicuro che siamo tra le prime Regioni
che accompagnano e sostengono il diritto allo studio; dopodiché,
l'impegno da parte di questa maggioranza è entrare successivamente
nel merito, in modo da poter accompagnare meglio, visto e
considerato i costi che sono sempre più proibitivi, quindi
irrobustire quello che è il sostegno, premiare il merito e, di
conseguenza, cercare di raggiungere quegli obiettivi, quei sogni,
quella voglia di studiare che c'è da parte di tanti Valdostani e
tante Valdostane.
Nei prossimi mesi avremo modo non solo di confrontarci, ma di
trovare le migliori soluzioni per accompagnare ancora meglio quello
che già si sta facendo.
Ci asterremo su quest'ordine del giorno non tanto perché è vago,
ma perché stiamo studiando non solo dei nuovi parametri, ma
soprattutto un accompagnare meglio sia le famiglie più fragili ma
anche valutare quello che è il merito di chi oggi decide di andare
- e speriamo che aumentino - fuori Valle a studiare.
Presidente -
Consigliere Marquis.
Marquis (FI) -
Grazie Presidente. Due considerazioni a
sostegno convinto di quest'ordine del giorno che è stato presentato
dai colleghi della Lega, perché per noi il diritto allo studio è un
diritto universale, ogni ragazzo deve essere aiutato e sostenuto
per mettere in atto anche l'indipendenza dalle famiglie. Perché non
sempre, anche se la famiglia ha un ISEE di un certo tipo, il
ragazzo è nelle condizioni di poter chiedere alla famiglia
sostegno; allora quel ragazzo deve rinunciare allo studio?
Abbiamo sentito stamattina parlare di doppiare i contributi per
le auto elettriche ai giovani, ma c'è una questione di priorità,
signori del Governo: per noi il diritto allo studio viene prima di
comprare delle auto elettriche, perché è un diritto di formazione,
di formare delle competenze, ed è un investimento, questo, non è
una spesa buttata al vento per comprare delle macchine elettriche
ed incentivare dei giovani. E non sono sicuramente quelli con
l'ISEE sotto i 20 mila che comprano le macchine elettriche; sono
quelli che hanno degli ISEE magari sopra i 100 mila, nelle famiglie
che comprano macchine elettriche. Quindi non capiamo questo corto
circuito del Governo a livello d'interpretazione di approccio su un
argomento così delicato.
Noi riteniamo che questa sia una priorità per la Valle d'Aosta:
investire sui giovani ed aiutarli a fare il loro percorso di
formazione. Tante volte vanno fuori Valle, devono sostenere dei
costi che sono esorbitanti, quindi se serve qualche milione di
euro, questa è una priorità, signori, se vogliamo migliorare il
futuro della nostra Valle. Grazie.
Presidente -
Consigliera Foudraz.
Foudraz (LEGA VDA) -
Grazie Presidente. Non ritireremo
l'ordine del giorno, volevo ringraziare i colleghi che sono
intervenuti per le loro suggestioni, però vorrei ricordare al
consigliere Aggravi che gli approfondimenti e i dettagli che lui ha
auspicato comunque fanno parte dell'attività che normalmente svolge
il Governo, non certo i proponenti di un ordine del giorno.
Presidente -
Assessore Jean-Pierre Guichardaz.
Guichardaz J. (FP-PD) -
Grazie Presidente. Non riesco
proprio a capire l'intervento del collega Marquis: lei può farne
quanti ne vuole, ma da lì a raccontare... come se lei fosse il
tribuno del Consiglio e raccontare che noi non mettiamo soldi per
il diritto allo studio, quando, tra l'altro, abbiamo aumentato
addirittura la soglia ISEE senza togliere assolutamente nulla alle
fasce più basse, anzi, il diritto allo studio - glielo diceva il
collega Chatrian - in Valle d'Aosta è garantito come credo in
nessun'altra Regione d'Italia. Tra l'altro lei dovrebbe essere
sensibile, conoscendo anche le sue prerogative e le sue sensibilità
nei confronti dei contributi, degli aiuti e dei sostegni che
vengono dati complessivamente alle fasce più deboli e anche alle
fasce medie.
Abbiamo detto che stiamo lavorando anche nella direzione di
attualizzare, oltre che le fasce ISEE che - come le ho detto, le
abbiamo portate da 29 mila - che sono le fasce normalmente
utilizzate nel resto d'Italia, 44 mila, per aiutare una più ampia
platea; stiamo lavorando sulle rette universitarie e abbiamo
mantenuto il minimo del contributo sulla retta universitaria con
una delibera che abbiamo deliberato mi sembra due o tre settimane
fa, che è 140 euro all'anno di contributo fisso per l'accesso
all'Università; stiamo lavorando sulle fasce ISEE per fare in modo
che tutti possano accedere al diritto allo studio; qualcuno citava
prima gli intendimenti - e che non sono solo intendimenti - sui
trasporti pubblici per aiutare gli studenti affinché possano
accedere e scegliere anche percorsi di studio che siano anche fuori
dalla portata della camminata quotidiana per andare a scuola...
Adesso, francamente, non riesco a capire l'immagine che lei vuole
dipingere, come se noi fossimo un Governo che adesso ha tagliato i
soldi al diritto allo studio.
Allora lei, che è un'analista così attento, si va a guardare il
bilancio e potrà vedere che non abbiamo tagliato il diritto allo
studio ma, anzi, abbiamo considerevolmente aumentato i fondi.
Se lei vuol far credere questa versione e questo mito del
Governo che taglia i soldi, lo faccia pure credere, ma questo per
noi è semplicemente un approccio populistico.
Presidente -
Consigliere Marquis per fatto personale.
Circoscriva il fatto personale.
Marquis (FI) -
L'assessore Guichardaz ha evidenziato che
il mio è un approccio populistico e sostanzialmente ha detto che
c'è un contributo di 130-150 euro, se ho capito bene - me lo
confermi solo con un cenno -, per l'iscrizione all'Università.
Allora lei sa cosa costa ad un ragazzo l'Università fuori sede?
Una camera, fuori dalla Valle d'Aosta, costa 500-600 euro al mese,
costa 1.500 euro al mese ad un ragazzo vivere l'esperienza
universitaria. Ma lei forse non ha proprio idea di cosa si sta
parlando. Io le stavo dicendo che serve mettere a disposizione
maggiori risorse rispetto a questo settore, non che avete tagliato,
io non ho detto che sono state tagliate risorse, ho detto che serve
metterne di più e che questa è una priorità.
Presidente -
Consigliere, rimanga sul fatto personale.
Assessore Jean-Pierre Guichardaz, per fatto personale.
Guichardaz J. (FP-PD) -
È solo per correggere, il collega
forse non ha capito: quella è la tassa d'iscrizione obbligatoria
all'Università, 140 euro è quanto abbiamo fissato noi, quindi non
c'entra niente.
Presidente -
Mettiamo in votazione. La votazione è
aperta. La votazione è chiusa.
Presenti: 35
Votanti: 10
Favorevoli: 10
Astenuti: 25 (Aggravi, Barmasse, Bertin, Bertschy, Brunod,
Carrel, Caveri, Chatrian, Cretier, Grosjacques, Guichardaz Erika,
Guichardaz Jean-Pierre, Jordan, Lavevaz, Lucianaz, Malacrinò,
Marguerettaz, Marzi, Minelli, Padovani, Planaz, Rollandin, Rosaire,
Sapinet, Testolin)
L'ordine del giorno non è approvato.
Passiamo a quello seguente, vale a dire il 6 della Lega.
Consigliere Perron, ha facoltà di intervenire.
Perron (LEGA VDA) -
Grazie Presidente. Partirò da una
premessa più generale, che è stata un po' la
ratio
per cui
abbiamo presentato questo ordine del giorno. La premessa è che
l'ambiente, e la sua conservazione, non è relegato solo alla
sinistra, in particolar modo a quella più radicale, quella delle
strade bloccate con la gente che si sdraia e fa fermare tutti o dei
monumenti imbrattati, eccetera; non è solo quella, tutt'altro.
Anzi, è a nostro avviso il mondo conservatore che custodisce e
vuole conservare quanto c'è del mondo naturale, ci mancherebbe, non
siamo certo noi a cui piace inquinare, mentre dall'altra parte c'è
qualcuno che dice: "Voi amate ogni forma di distruzione",
tutt'altro. Però ci sono delle differenze.
Noi valutiamo l'ambiente per quello che riguarda anche la
presenza umana, non un ambiente o una natura incontaminata,
distante da ogni forma umana. Per noi l'ambiente va intersecato con
la presenza umana, è proprio lì che sta l'intersezione tra la
natura e la cultura.
In secondo luogo abbiamo il tema della bellezza che è equilibrio
per noi, proporzione, ordine, armonia. Stamattina il collega
Restano ha citato Nietzsche e quindi mi fa un
assist
sulla
filosofia, ma è proprio quel mondo apollineo, di cui Nietzsche
parlava, contrapposto a quello dionisiaco del
caos
.
Noi abbiamo l'ordine dalla nostra parte, ecco perché anche a noi
interessa la bellezza (apollinea in questo caso, con l'ordine). Non
è una visione museale della natura la nostra, quella che appartiene
ad un mondo conservatore; non è la natura da museo, perché noi ci
dobbiamo vivere, nella natura. Poi capisco che oggi arrivano i
fenomeni da lontano e ci raccontano come dobbiamo vivere in
montagna e ce lo spiegano su, mentre noi abbiamo generazioni di
antenati che qui in montagna ci vivono e, se permettete, farci fare
la morale e la spiegazione da altri, glielo lasciamo anche fare ma,
insomma, non è il massimo.
La montagna, chi la pratica, la vive nelle radici.
Proprio per questo abbiamo presentato un ordine del giorno che
era assolutamente specifico: riguardava la richiesta di una
bonifica di una zona specifica, la zona del Furggen in questo caso,
e ci era stata segnalata da degli alpinisti; ci dicevano che ci
sono delle zone che sono state lasciate lì nell'incuria negli anni.
Quindi in premessa avevamo messo un po' la storia di quest'impianto
che è stato smaltito poi nel 1993, ma certamente ci sono delle zone
che sono da bonificare.
Poi
-
così taglio ed evitiamo di allungare i tempi
-
, in accordo con le interlocuzioni che abbiamo avuto con
entrambi gli Assessori, quindi sia l'assessore Sapinet sia
l'assessore Bertschy, che hanno proposto una modifica a nostro
avviso migliorativa, perché estende: quello che noi avevamo
presentato su un ambito specifico viene esteso su una scala molto
più ampia, quindi estende all'intero territorio regionale l'idea di
una mappatura.
A questo punto io vi leggo quello che sarà l'ordine del giorno
già modificato, fin dal titolo (ho chiesto il permesso prima, per
non fare casini sui titoli), e a questo punto l'ordine del giorno
diventa: "La richiesta di una mappatura del materiale di risulta
delle stazioni sciistiche regionali". Richiamiamo l'importanza
etica della tutela ambientale in ecosistemi delicati come quelli
montani, anche se soggetti a una storica presenza antropica, per
tornare al discorso di prima: non è che a noi piaccia inquinare in
qualche modo, ma dobbiamo pensare all'ambiente come inserito nelle
vicende umane, non a parte.
Poi richiamiamo l'importanza estetica di bonifica delle zone che
hanno visto i propri impianti sciistici dismessi con il passare
degli anni, per rendere le stesse più attrattive, per coloro che la
montagna la usano magari lontano dalle zone più turistiche, in
questo caso diciamo di massa, e fanno alpinismo, fanno altre
attività e giustamente hanno tutto il diritto di vedere la bellezza
della montagna al 100%, senza i detriti, senza le cose metalliche o
i cavi che purtroppo, in alcune zone, ci sono ancora.
Evidenziamo che ancora oggi ci sono dei detriti in giro di varia
natura, di tipo elettrico, metallico, materiali di risulta, e qui
ho chiesto al collega Distort che ha i termini più precisi nel
settore, essendo un architetto.
Chiediamo l'impegnativa al Governo regionale, in questo caso, a
predisporre, in collaborazione con gli Enti locali e le società
partecipate coinvolte, la mappatura delle attrezzature e dei
materiali di risulta delle installazioni sciistiche dismesse
sull'intero territorio regionale.
Su ampia scala andare a lavorare e capire dove e in quale
modalità, poi si dovrà capire chiaramente i costi, ma sarà una
parte successiva, quantomeno cominciare a sapere dove ci sono delle
cose che possono essere tolte, perché certamente lo spirito della
montagna, di cui ieri c'era la festa internazionale, è uno spirito
che interessa tutti noi ed in questo senso la direzione non può che
essere una.
Chiediamo l'impegnativa specifica al Governo regionale su questa
direzione che abbiamo prima valutato con entrambi gli
Assessori.
Presidente -
Assessore Bertschy.
Bertschy (AV-VdA Unie) -
Semplicemente per confermare che
abbiamo avuto modo, anche per ottimizzare i tempi di lavoro in
Consiglio, di confrontarci con il collega Perron e con il suo
gruppo. L'obiettivo di lavorare a partire dal Furggen è sicuramente
un obiettivo che condividiamo, ma, allo stesso tempo, per
allinearci su un lavoro che il Governo ha intenzione di realizzare
con un obiettivo politico che la Lega ha portato in Aula, abbiamo
ritenuto di proporre di lavorare a questo tema con uno spirito
prima di raccolta di tutte le informazioni necessarie, coinvolgendo
anche gli Enti locali. La storia degli impianti a fune parte dagli
Enti locali e da tanti imprenditori privati che sul territorio
tanti anni fa hanno realizzato questi investimenti, che oggi hanno
bisogno di un'attenzione anche di questo tipo.
La mappatura servirà
-
e lo faremo in maniera
trasversale, interverrà anche l'Assessore Sapinet
-
per
avere indicazioni che potranno anche essere utili anche ai progetti
futuri d'investimento, perché sono convinto che troveremo tanti
impianti in alta quota ma anche tanti impianti in bassa quota, a
sottolineare come l'evoluzione è cambiata ed i cambiamenti sono in
corso da tanti anni.
Da parte nostra c'è la soddisfazione per aver trovato la
collaborazione in questa direzione e forse è bene leggere l'impegno
che chiede al Governo regionale di predisporre, in collaborazione
con gli Enti locali e le società partecipate coinvolte, la
mappatura delle attrezzature di materiali di risulta e le
installazioni sciistiche dismesse sul territorio regionale. Una
mappatura che ovviamente dovrà essere propedeutica poi a
raccogliere le idee, costruire magari un disegno di legge o andare
ad ammodernare l'attuale disegno di legge, perché già dice qualcosa
al riguardo, con degli impegni molto precisi, ma che sono superati
dagli eventi in tutti questi anni, e ovviamente mettere a
disposizione qualche risorsa per cominciare a finanziare qualche
intervento.
Presidente -
Assessore Sapinet.
Sapinet (UV) -
Buon pomeriggio, grazie al proponente e
grazie al collega Bertschy a cui c'è poco da aggiungere. Qualche
anno fa il collega Caveri curò un programma, che andò in onda su
Rai 3, che si intitolava: "Quando c'era lo skilift" e ci ricordò un
mondo romantico; poi l'ho toccato in prima persona, in quanto tra i
vari Comuni dove era presente una vecchia sciovia c'era anche
Saint-Nicolas, come tanti altri Comuni. Quindi bene, direi,
rilanciare quest'iniziativa.
Sono convinto che da parte degli Enti locali ci sarà una
soddisfazione; come bene altrettanto è continuare a sostenere le
stazioni in quota, piccole o grandi. Veniamo da un
week-end
molto importante, dove abbiamo avuto dei grandi numeri, quindi se
da una parte bene l'attività del collega Grosjacques e
dell'assessore Bertschy nel continuare a sostenere le stazioni e
nell'aiutare le famiglie con iniziative interessanti
-
e qui
parlo più da padre che da eletto
-
dall'altra un'iniziativa
che sicuramente gli Enti locali apprezzeranno e che ci permette
magari da una parte di dimenticare un mondo che fu, però dall'altra
a guardare al paesaggio in modo più interessante. Grazie.
Presidente -
Consigliere Cretier.
Cretier (FP-PD) -
Grazie Presidente. Egregio collega,
l'iniziativa è molto interessante e lodevole da parte sua, quello
che dispiace personalmente è che - scusi il termine - sbraga sempre
in contrapposizione a vedute che potrebbero essere comunque
sostenute reciprocamente.
Gli esempi che ha fatto per me non hanno nessun senso: il fatto
di ripulire l'ambiente credo che sia opportuno, però mi spiace
sempre che ci sia questa veduta prospettica, giustamente stiamo di
fronte, siamo forse gli estremi, comunque sosterremo l'iniziativa e
l'accordo che ha preso con l'Assessore che sta molto bene anche a
noi. Grazie.
Presidente -
Consigliere Perron, ne ha facoltà.
Perron (LEGA VDA) -
Ringrazio l'egregio collega Cretier,
sono d'accordo con lui.
Collega Cretier, devo fare politica, che le devo dire? Non è
solo amministrazione, ma è politica, quindi sono visioni diverse.
Tra l'altro lei non mi sembra uno che si incatena alle autostrade,
non è quella sinistra radicale di quel tipo, anche perché a
portarla via, ci vorrebbe un impegno anche abbastanza serio, visto
che è un uomo con un certo spessore fisico.
Non è una contrapposizione più che altro con voi, con la
sinistra più moderata, ma certamente con una visione della sinistra
più estrema. Lei chieda alla Schlein che cosa ne pensa e
probabilmente vedrà che la Schlein è più d'accordo con la sinistra
più estrema rispetto a quella più moderata. Dia un colpo di
telefono e mi dirà, magari c'ha ragione lei o le colleghe.
Era un riferimento di quel tipo. Se poi invece vogliamo rimanere
sulla filosofia, mi sono dimenticato di dire che il culto di
Dioniso, poi a Roma diventa Bacco, porti pazienza, un po' di
filosofia, io a scuola tagliavo però alla fine mi promuovevano, che
le devo dire?
In Valle d'Aosta il culto di Dioniso non so se è arrivato, nel
mondo romano era Bacco che era il Dio dell'ebbrezza ed in Valle
d'Aosta è decisamente apprezzato come culto, anche se molti
probabilmente non lo sanno, di essere adoratori di Bacco.
Comunque, chiusa questa questione filosofica, nonché la
questione con il collega Cretier, ringraziamo per l'apertura in
questo caso che ci viene fatta, allo stesso tempo rivestiamo i
panni dell'opposizione e staremo molto attenti in futuro
all'evolversi di questa mappatura e poi degli interventi che si
potranno fare.
Certamente, vi staremo in questo senso con il fiato sul
collo.
Presidente -
Mettiamo in votazione l'ordine del giorno.
La votazione è aperta. La votazione è chiusa.
Presenti, votanti e favorevoli: 35
L'ordine del giorno è approvato all'unanimità.
Ordine del giorno n. 7 della Lega. Consigliere Distort, ha
facoltà di parola.
Distort (LEGA VDA) -
Grazie Presidente. Rimaniamo nel
territorio della montagna, dove per diversi secoli risiedeva la
maggior parte della popolazione del nostro territorio, dove quindi
nelle zone montane e pre-montane noi ritroviamo un immenso
patrimonio di manufatti appartenenti all'edilizia rurale e
all'architettura sacra quale affermazione dell'identità religiosa,
culturale e sociale delle comunità.
Così inizia la presentazione di quest'ordine del giorno che ha,
come obiettivo, l'avvio di un'iniziativa di censimento delle
edicole devozionali e votive presenti sul nostro territorio.
Ricordo che le edicole devozionali, quindi i cosiddetti altarini
o oratori anche, fanno parte di quell'architettura sacra minore
che, proprio perché è minore, è espressione di un'identità sociale
molto più, o diversamente, in maniera forse anche più interessante
sotto certi aspetti, rispetto all'architettura sacra maggiore,
perché teniamo conto che mentre la costruzione di chiese o cappelle
seguiva dei canoni che erano in qualche modo condivisi da un
modello ecclesiale, la realizzazione degli oratori, delle edicole
devozionali invece seguiva dei canoni più spontanei, proprio
potremmo dire di modelli popolari.
Diventa una sorta di testimonianza diretta, immediata, senza
filtri, della dimensione religiosa che animava le nostre
comunità.
Questo ha da dire tanto sulla cultura, sulla sociologia dei
popoli di montagna, sull'antropologia delle generazioni che ci
hanno preceduto e le interazioni che queste hanno avuto con il
territorio e con la propria dimensione della religiosità. Questa è
una prima premessa.
Una seconda è il fatto che in questo periodo storico noi
assistiamo ad una crescita nella domanda del cosiddetto turismo
religioso: quella forma di turismo che ha come principale obiettivo
la ricerca della fede in se stessa, non confessionale, della
spiritualità in se stessa, non confessionale, che quindi ha come
obiettivo la visita dei luoghi religiosi, come santuari, chiese,
conventi, abbazie, eremi, luoghi sacri di ogni tipo, per
constatarne non solo la bellezza naturale e soprannaturale legata
al luogo fisico, ma anche per apprezzarne le bellezze artistiche e
culturali.
Chiaramente, questo tipo di turismo non va confuso con il
pellegrinaggio, perché il pellegrinaggio invece è un'attività di
tipo confessionale, è un'attività devozionale; noi invece ci
soffermiamo sull'aspetto proprio di turismo religioso, perché vi
sono stime che tra l'altro indicano che il turismo religioso in
crescita rivela un fenomeno che è paradossalmente il fatto che la
domanda è superiore all'offerta, nel senso che se voi cercate di
trovare ospitalità in un monastero o in un ambito religioso, vi
ritroverete una certa difficoltà nell'operare la prenotazione ed in
certi casi addirittura di replicarla durante l'anno, proprio perché
la grande richiesta fa sì che comunque si cerchi di trovare dei
criteri per distribuire sul territorio e nel corso dell'anno
proprio gli spazi di ricettività e di accoglienza.
Il rapporto tra domanda ed offerta è un rapporto squilibrato. È
un dato positivo che, dal punto di vista del turismo, in una
regione che fa del turismo la principale risorsa economica, deve
farci riflettere.
Tra l'altro, c'è un punto d'incontro tra il pellegrinaggio ed il
turismo religioso che è l'escursionismo religioso, cioè una formula
di escursionismo che unisce l'attività del cammino ad un percorso
parallelo, fatto di ricognizione degli elementi storici, culturali,
spirituali.
In questa formula la presenza delle edicole votive presenti sul
nostro territorio e per lo più posizionate lungo tracciati viari,
strade, mulattiere, sentieri, costituisce un patrimonio che
risponde perfettamente a questo modello di turismo, oltre a
custodire le tracce dell'identità delle generazioni che ci hanno
preceduto.
Queste due premesse generano una conclusione, una sintesi, cioè
diventa evidente che la conservazione e la valorizzazione delle
edicole devozionali e votive diventa un obiettivo che unisce tanto
la tutela dei beni culturali quanto la valorizzazione di un
patrimonio che diventa ulteriore elemento di attrattività del
nostro turismo, quindi generatore di economia.
Questa conclusione, questa sintesi, delle due premesse però
trova uno scoglio: lo scoglio è che per operare interventi di
tutela, di conservazione, poi ovviamente finalizzati alla
valorizzazione di questi manufatti, occorre poter sapere quanto
meno chi sono i proprietari.
Qua si trova la prima difficoltà, cioè capire anzitutto quali
sono, quante sono, dove sono, che datazione hanno; ma soprattutto a
chi si può riferire la proprietà di queste edicole diventa un
elemento fondamentale, perché nel momento in cui si chiede un
titolo abilitativo per poter eseguire un certo tipo di restauro,
bisogna capire chi è il committente.
Allora ecco che la questione è stata presentata durante
un'audizione in Commissione proprio per l'esposizione dei vari
punti della legge che noi ci stiamo preparando a votare chiedendo:
"Ma di fronte a questa situazione, per quanto riguarda la
valorizzazione dei beni culturali", che è prevista e contenuta
all'interno della legge che stiamo esaminando, "Cosa si intende
fare? Esiste una catalogazione? Esiste un censimento?". La risposta
della Sovrintendente è stata: "Non esiste un censimento". Tra
l'altro io adesso non voglio strattonare la Sovrintendente, ma
giustamente ha pensato da Sovrintendente, e quindi ha ritenuto
sicuramente interessante poter agire nella linea di pensare un
progetto di censimento di questi beni, mettendo insieme il CELVA
(Consorzio degli Enti Locali della Valle d'Aosta), quindi i Comuni,
e la Diocesi, quindi le parrocchie, per il reperimento di tutti i
dati, di informazioni, che sono finalizzati a questo tipo
d'iniziativa.
Nello specifico, l'ordine del giorno chiede al Governo regionale
di avviare entro novanta giorni - abbiamo pensato ad un termine
tanto per non dare genericità al fatto, né mettere fretta, ma
neanche il fatto di dire "lo possiamo fare in tempi assolutamente
indefiniti" - un percorso d'interlocuzione con la Diocesi di Aosta
e con il CELVA, al fine d'intraprendere un percorso che porti
all'avvio di un'attività di censimento, intesa come individuazione,
ubicazione, inquadramento storico e proprietà di competenza, di
tutte le edicole devozionali e votive presenti nel territorio della
Valle d'Aosta.
Questo sarà sicuramente prodromico alla catalogazione, quindi
all'incrementare il catalogo dei beni culturali, e prodromico alla
tutela e valorizzazione di questo grande patrimonio sacro e
popolare che tanto potrebbe dare alla connotazione del nostro
turismo escursionistico.
Presidente -
Per il Governo, l'assessore Jean-Pierre
Guichardaz.
Guichardaz J. (FP-PD) -
Grazie Presidente, grazie
collega.
Correttamente lei ha detto e ha ribadito che non esiste un
censimento, proprio in quanto, contrariamente a quanti pensano che
le cappellette e le edicole devozionali e votive, come vengono
normalmente chiamate, siano di proprietà ecclesiastica, quasi
nessuna di queste è di proprietà ecclesiastica, sono per lo più ex
posizionate,
ex voto
, chiamiamole in vario modo, comunque si
parla - come diceva il collega - di simboli di religiosità minore
rispetto alle cappelle e alle chiese, ma in ogni caso di grande
importanza per la comunità e, come lei ha ribadito, anche di grande
interesse dal punto di vista turistico, se vogliamo di quel turismo
religioso sul quale tra l'altro la Regione continua ad investire
anche in termini di prodotti.
Adesso recentemente il collega Grosjacques ha incaricato
comunque un successivo intervento promozionale, per esempio in
campo del turismo religioso, a dimostrazione che questa maggioranza
comunque crede molto a questo.
Sicuramente per l'avvio dell'attività di censimento occorrerebbe
avere la collaborazione della Diocesi, anche se, come le dicevo,
non è proprietaria di quasi nessuna di queste edicole votive.
Noi ci siamo più di una volta interfacciati sia con il Vescovo
quando annualmente o periodicamente sottoscriviamo l'accordo sui
beni ecclesiastici, e abbiamo portato più di una volta il tema
all'attenzione del Vescovo; recentemente, tra l'altro, abbiamo
avuto un'interlocuzione anche con la dottoressa Bordon che si
interessa per la Diocesi del patrimonio culturale, e loro si sono
detti assolutamente disponibili per quanto di loro competenza e
relativamente più che altro all'interpretazione del bene, anche
perché - come lei sa - nascevano, queste edicole votive, lungo le
strade principali per protezione, anche come luoghi di sosta, come
ex voto
di soldati e sopravvissuti da incidenti, a
protezione di frane e valanghe, ad esempio molte venivano costruite
successivamente alle epidemie e alle pandemie, quindi anche la
lettura di questi piccoli documenti e monumenti va fatta con
loro.
Sicuramente vanno coinvolti i Comuni, perché sono loro che hanno
il quadro della situazione, anche attraverso il CELVA, per cui dal
nostro punto di vista l'ordine del giorno può essere accolto.
Io le chiederei solo, proprio perché non siamo in grado, in
mezzo all'attività, di garantire comunque anche l'avvio entro
novanta giorni, semplicemente di rettificare l'impegnativa con
scritto: "Il Governo regionale ad avviare un percorso di
interlocuzione con la Diocesi".
Io ho già una piccola mail di risposta della dottoressa Bordon,
a testimonianza anche del fatto che ci siamo immediatamente
attivati non appena lei ha presentato l'ordine del giorno: è un suo
piccolo contributo nel quale dice che sarebbe un lavoro prezioso,
che meriterebbe di essere recuperato, quindi già loro si sono detti
interessati.
Noi le garantiamo, togliendo proprio quest'impegnativa così
rigida, di votarla perché riteniamo che sia votabile e
perseguibile. Interessa anche a noi - come dice lei - anche fare un
censimento per poterla documentare.
Presidente -
Consigliera Minelli, a lei la parola.
Minelli (PCP) -
Grazie. Anche per ringraziare il collega
Distort che ha presentato quest'ordine del giorno che pone alla
nostra attenzione un tema sicuramente molto importante e che
condivido. Condivido anche
in toto
l'esposizione che è stata
fatta, che ha rimarcato l'importanza di queste testimonianze
architettoniche ma anche culturali, e beninteso pure devozionali,
che sono proprie del nostro territorio e che costituiscono, a mio
avviso, una grande ricchezza, purtroppo finora piuttosto
trascurata, e che in alcune località ha potuto essere mantenuta
grazie alla volontà e all'impegno della popolazione.
In altre zone abbiamo visto testimonianze di questo tipo che
purtroppo ormai sono lasciate all'incuria del tempo.
Credo che sia importante sottolineare che ci sia ormai da noi un
aumento di questo turismo cosiddetto religioso, che lei ha
evidenziato, ma c'è anche un interesse nei confronti di queste
testimonianze da parte di tutto quel turismo escursionista che sta
aumentando e che fortunatamente ha anche un risvolto economico per
quello che riguarda tante realtà forse meno interessate dal grande
turismo di massa, che nel tempo ha portato beneficio nella nostra
comunità.
Personalmente, vengo da un paese che ha undici cappelle
frazionali, che sono quasi tutte restaurate e che ha un patrimonio
di queste che vengono chiamate edicole votive, (che per noi sono
gli
oratoires
) che hanno proprio una caratteristica
specifica, che non è soltanto quella di
ex voto
o di
costruzione per chiedere la protezione in caso di calamità naturali
e vie di questo seguito, ma anche proprio rappresentano la
testimonianza di privati cittadini che negli appezzamenti di loro
proprietà, per motivi diversi e assolutamente personali, hanno
costruito nel tempo.
C'è anche un'attenzione a queste edicole da parte di chi si sta
posizionando nel turismo dei cosiddetti cammini, dei cammini
religiosi, che sono alle volte anche un po' inflazionati, mentre la
possibilità di trovare delle testimonianze di questo tipo in paesi
piuttosto ai margini dei grandi circuiti, o comunque meno
conosciuti, è importante.
Ho ascoltato l'Assessore chiedere di eliminare la tempistica che
lei aveva previsto, quella dei 90 giorni: io spero che venga
comunque accettata lo stesso perché quest'ordine del giorno merita
di andare avanti.
Alle volte, quando proponiamo anche una tempistica, è per avere
qualche assicurazione in più, ma mi sembra che se c'è una
disponibilità che è già stata sondata da parte della Diocesi, siamo
in un percorso che in qualche modo è già tracciato ed avviato,
quindi credo che sia possibile votare quest'ordine del giorno.
Presidente -
Consigliere Distort, a lei la parola.
Distort (LEGA VDA) -
Grazie Presidente. Ringrazio
l'assessore Guichardaz per l'accoglienza di questo ordine del
giorno, ringrazio la collega Minelli per il rafforzamento dei
contenuti e della visione di questo ordine del giorno.
Da un lato, sinceramente, vi confesso che sono normalmente
impreparato ad una condivisione così plateale, e mi viene in mente
quel passaggio: "Guai a voi quando tutti diranno bene di voi",
perché è un po' il contraltare delle beatitudini, questo giusto per
rimanere in tema religioso. Però bisogna osare, bisogna riconoscere
che è un'iniziativa di buon senso e noi indubbiamente,
sinceramente, senza fare del
Cicero pro domo nostra,
noi il
buon senso ce lo mettiamo in tutte le iniziative, ci fa piacere
quando questo buon senso è condiviso.
Ed il fatto di emendare, eliminando il termine di 90 giorni,
ribadisco, così come ha già anticipato la collega Minelli, che ci
sono tutta una serie di segnali che ci fanno capire che è già un
discorso avviato. Poi comunque sappiamo che i tempi non sono
determinanti, non è importante quanto si aspetta, ma chi e cosa si
aspetta.
Vero è che noi, come forza di opposizione, continueremo a
vigilare, vigileremo molto serratamente sull'applicazione di questa
impegnativa in tempi che debbono essere assolutamente
ragionevoli.
Ringrazio il mio gruppo che ha sostenuto quest'iniziativa,
ringrazio in particolare la collega Foudraz con cui abbiamo
costruito insieme l'ordine del giorno, quindi tanto dovevo, non
solo per cavalleria, ma per senso di chiarezza e per onestà
intellettuale.
Presidente -
Consigliere Cretier, a lei la parola.
Cretier (FP-PD) -
Grazie. Anche da parte nostra
sosteniamo quest'iniziativa e volevo segnalare al collega Distort
che la biblioteca di Donnas, già anni fa, ha prodotto un bellissimo
documento su tutte le cappellette che sono presenti sul
territorio.
Se ha piacere, recupererò una copia, che potrebbe essere utile
per il percorso ed il lavoro da fare. grazie.
Presidente -
Mettiamo in votazione l'ordine del giorno
così come emendato ed illustrato. La votazione è aperta. La
votazione è chiusa.
Presenti: 35
Votanti: 30
Favorevoli: 30
Astenuti: 5 (Aggravi, Brunod, Lucianaz, Planaz, Rollandin)
L'ordine del giorno è approvato.
Consigliere Marguerettaz, per mozione d'ordine.
Marguerettaz (UV) -
Per una breve sospensione per
l'organizzazione dei lavori con tutti i Capigruppo.
Presidente -
Sospendiamo brevemente il Consiglio e
cogliamo anche l'occasione per arieggiare i locali e convocare una
Conferenza dei Capigruppo per organizzare i lavori.
La seduta è sospesa dalle ore 18:15 alle ore 18:37.
Bertin (Presidente) -
Possiamo riprendere. Durante la
pausa, la Conferenza dei Capigruppo si è riunita ed in ragione dei
lavori del Consiglio svoltisi oggi con un ordine del giorno
significativamente avanzato, nel senso che è già stata affrontata
una parte significativa dei lavori previsti, ha convenuto,
all'unanimità, di non proseguire nella seduta notturna di questa
sera, sospendendo i lavori alle ore 20:00.
Siamo all'ordine del giorno n. 8 della Lega. Consigliere
Manfrin, a lei la parola.
Manfrin (LEGA VDA) -
Grazie Presidente. Con quest'ordine
del giorno andiamo a trattare un tema che avevamo già trattato
tempo fa, ma che è riemerso durante le audizioni effettuate proprio
sulla legge di stabilità e sulla legge di bilancio rispetto a
quelli che sono gli aiuti.
Ora avremo modo di trattare sicuramente, immagino nella giornata
di domani o comunque entro la giornata di giovedì, il tema degli
aiuti e delle misure di sostegno per le famiglie che si trovano in
una situazione di necessità, ma quest'iniziativa in realtà riguarda
più che una misura di aiuto nello specifico - parleremo ovviamente,
come abbiamo annunciato, anche di riattivazione del Bon Chauffage,
per la gioia dell'assessore Guichardaz - ma abbiamo già trattato e
parlato di una necessità che è emersa soprattutto dall'audizione
del CPEL (Consiglio Permanente degli Enti Locali), che ha
evidenziato come, rispetto anche a molti fondi che vengono
stanziati, sia da parte regionale, sia da parte dei vari Comuni,
non sia molto chiaro, soprattutto per coloro i quali risiedono sul
territorio valdostano e hanno bisogno di un aiuto, quali siano gli
aiuti disponibili e con quali caratteristiche; perché?
Perché mettiamoci domani - che so - nei panni di chi dovesse,
per esempio, avere uno sfratto e la misura di aiuto che può andare
in supporto di chi ha uno sfratto, può essere l'emergenza abitativa
piuttosto che la misura della morosità incolpevole, piuttosto che
erogazioni specifiche che i Comuni fanno sul capitolo; oppure
ancora, una persona che dovesse domani avere un'emergenza
sanitaria, quindi non riuscire ad arrivare con un ISEE molto basso
a coprire delle spese sanitarie che purtroppo occorrono, si
chiederebbe: " Ma quali aiuti ci sono?", ci sono per esempio degli
aiuti che sono previsti nella 23/2010, ma c'è tutta una difficoltà
nel riuscire a capire, a risalire e ad identificare quelle che sono
le misure di aiuto, che è evidente. Ed è evidente quando - e penso
sia capitato a tutti noi colleghi, magari maggiormente a lei,
assessore Marzi - veniamo contattati dalla singola persona dicendo:
"Ho questo problema, ho questa difficoltà, non riesco a pagare
questa bolletta, non arrivo alla fine del mese, non posso pagare la
retta per l'asilo di mio figlio, non posso pagare il mutuo a tasso
variabile perché è schizzato verso l'alto, ho un reddito molto
basso, cosa posso fare?". Le risposte sono molteplici e cambiano e
variano a seconda di quale categoria di reddito ci si trova e in
quale Comune si risiede.
Proprio per questo motivo, proprio perché è stata evidenziata
una frammentazione di quelli che sono gli aiuti, e proprio perché
c'è una mancanza di chiarezza e di inquadramento rispetto a quelle
che sono le possibilità che vengono date a chi si trova in una
situazione di necessità - da più parti si è sottolineato, sia dalle
parti sociali, sia dal CPEL - di fare chiarezza e quindi di capire
esattamente: io persona che mi trovo in difficoltà, che cosa posso
fare, a quali aiuti posso ricorrere, a che cosa posso aggrapparmi
per avere un sostegno.
Per chi si trova in difficoltà, c'è tutto questo elenco di
cose.
Glielo dico perché anche a volte le persone che vengono chiamate
nel sostenere un certo tipo di casi, spesso non hanno la conoscenza
di determinati tipi di aiuto.
Immaginiamo per esempio quando nei primi giorni, nei primi mesi,
ma ancora adesso, è stata varata la parte di morosità incolpevole,
che lei sa bene Assessore - io contesto nella sua scrittura, ma
questa è una nostra differenza -, quando ci si rivolgeva
all'assistente sociale, l'assistente sociale non sapeva bene qual
era la modalità per ricorrervi, qual era la modalità a cui potevano
accedere o non sapeva neanche che esisteva quella misura, e questo
era un grosso problema.
Se invece ci fosse la possibilità di accedere ad un documento,
che sia un sito
internet
, che sia un
link
, che sia un
foglio dato dall'URP (Ufficio Relazioni col Pubblico) eccetera, con
le caratteristiche del nucleo, con quelle che sono le possibilità
di aiuto, con le criticità che ci sono connesse, a questo punto
sicuramente ne avremmo un beneficio e ne avrebbero beneficio anche
quelle famiglie che purtroppo vivono situazioni di crisi economica
che è derivata da fattori
-
l'abbiamo messo
all'interno del testo
-
anche esterni, sia i fattori
pandemici che hanno messo in ginocchio parecchie famiglie e
parecchie imprese, sia i fattori del rincaro dei costi dell'energia
che stanno mettendo in difficoltà, a causa dei rincari, numerosi
nuclei, l'abbiamo detto e lo ripeteremo poi con un ordine del
giorno dedicato sul teleriscaldamento, anche sull'aumento dei
costi.
A fronte di questo, con quest'ordine del giorno impegniamo la
Giunta regionale a riorganizzare il sistema di
welfare
regionale adottando un unico percorso di sostegno a favore delle
persone e delle famiglie in condizioni di disagio socio-economico
(misura unica di sostegno) per superare l'attuale frammentazione e
sovrapposizione di aiuti. Grazie.
Presidente -
Assessore Marzi.
Marzi (SA) -
Grazie Presidente. Con la recente modifica
approvata dal Consiglio regionale con la 23/2010 (Testo Unico in
materia di assistenza economica), abbiamo favorito l'accesso alle
misure d'inclusione sociale di sostegno al reddito per le fasce più
deboli. È previsto infatti un contributo per le famiglie che
dispongono di una situazione economica inferiore al minimo vitale,
con la presa in carico da parte del servizio sociale.
A livello nazionale, nel 2022 è stato inoltre introdotto
l'assegno unico universale a favore delle famiglie con figli fino a
21 anni. Tale assegno, per le famiglie numerose con bassi valori di
ISEE, raggiunge importi mensili significativi.
Inoltre, le persone fragili, che non sono nella condizione di
poter svolgere un'attività lavorativa, percepiranno dal prossimo
primo gennaio l'assegno d'inclusione, o ADI, quale misura di
sostegno al reddito in sostituzione dell'attuale reddito di
cittadinanza.
La frammentazione esistente da lei richiamata
-
perché lo
spirito della sua iniziativa è assolutamente valido
-
è il
naturale risultato delle diversità e della complessità delle varie
situazioni potenzialmente oggetto d'intervento.
Dobbiamo quindi iniziare ad operare, per essere immediatamente
operativi, per poter disporre, tanto per iniziare, di una banca
dati condivisa con tutte le strutture regionali relative ai vari
interventi economici di cui beneficiano le persone su base delle
diverse situazioni e necessità, cosa ad oggi difficile ed
impossibile per tantissimi motivi, anche legati alle difficoltà
varie e variegate legate al mondo della disabilità, dell'invalidità
e di tutta quanta la fragilità in genere.
Si tratterebbe quindi di costruire un processo non immediato e
complesso, che dovrebbe prevedere la collaborazione di tantissime
strutture (questo vale a livello statale ma vale anche a livello
regionale), a partire dalla Presidenza della Regione e dal DIAD
(Dipartimento Innovazione e Agenda Digitale) vista l'assoluta
difficoltà, in termini organizzativi, della traduzione digitale che
tutto ciò dovrebbe avere, attraverso un importante lavoro di
ricognizione delle misure di supporto e di contributi.
Per questi motivi, il tema proposto è assolutamente
condivisibile in termini di principio, ma ad oggi, da un punto di
vista concreto, assolutamente non praticabile: quindi, le chiediamo
di ritirare l'iniziativa, altrimenti ci asterremo.
Presidente -
Consigliere Manfrin, a lei la parola.
Manfrin (LEGA VDA) -
Grazie Presidente. Assessore Marzi,
io la ringrazio per la volontà di approfondire il tema e anche per
aver esplicitato una serie di iniziative e interventi che sono
stati ricordati; e anche per aver esplicitato quelle che sono le
difficoltà, quindi aver riconosciuto che da una parte la criticità
c'è e, dall'altra parte, da quello che lei dice, ci sono anche
delle difficoltà per arrivare ad un certo tipo di risultato.
Io non voglio dire che l'ho tratta in inganno, però vorrei
semplicemente ricordare a me stesso, prima di tutto, e a quest'Aula
che questo ordine giorno in realtà è già stato approvato nel
2020.
Quello che mi risulta un po' strano è che ci si sia
probabilmente dimenticati, a distanza di qualche anno, che in
realtà quest'ordine del giorno era condivisibile ed era
realizzabile, ma probabilmente il Governo che c'era prima lo voleva
fare e quello che c'è adesso non lo vuole fare.
È vero che sono cambiati gli Assessori, ma la maggioranza è
sempre la stessa, quindi la cosa curiosa, Assessore, è che
nonostante lei lo ritenga un impegno che non è realizzabile,
quest'ordine del giorno è stato approvato; quindi, probabilmente,
chi lo ha votato la volta scorsa non potrà far altro che votare a
favore, e se invece non si voterà a favore di quest'ordine del
giorno, allora c'è un pochino di ipocrisia politica che si mette in
questa discussione.
Io l'ho fatto
-
e non volevo ovviamente indurla in errore
o farle un tranello
-
semplicemente perché da allora ad oggi
purtroppo la situazione non è cambiata, quindi ho ritenuto
opportuno e assolutamente necessario cercare di dare dignità
all'impegno che avevamo preso.
Non è stato fatto e io ritengo che quest'impegno e quest'ordine
del giorno sia votabile. Ma non lo ritengo solo io, lo ritiene
anche lei, perché l'ha votato anche lei. Spero che quest'Aula non
possa far altro che ripetere il suo voto. Grazie.
Presidente -
Consigliera Erika Guichardaz.
Guichardaz E. (PCP) -
Come ricordato dal collega Manfrin,
noi avevamo votato quell'ordine del giorno allora e naturalmente lo
votiamo anche oggi; dopodiché mi ricordo l'impegno: non solo in
quell'ordine del giorno, lei aveva riproposto la stessa questione
in altri contesti, durante delle interpellanze e delle
interrogazioni, e si era detto che si stava lavorando in quel
senso.
Immagino quindi che, anche per tutto il lavoro che è stato fatto
dal 2020 ad oggi, visto che sono state impiegate risorse umane per
portare avanti questa misura unica, sia corretto continuare a
sostenerla, anche perché crediamo che sia veramente qualcosa che
possa aiutare anche i cittadini valdostani.
Come abbiamo votato allora, lo voteremo anche oggi.
Presidente -
Ci sono altri? Non vedo richieste. Mettiamo
in votazione l'ordine del giorno. La votazione è aperta. La
votazione è chiusa.
Presenti: 35
Votanti: 16
Favorevoli: 16
Astenuti: 19 (Barmasse, Bertin, Bertschy, Carrel, Caveri,
Chatrian, Cretier, Grosjacques, Guichardaz Jean-Pierre, Jordan,
Lavevaz, Malacrinò, Marguerettaz, Marzi, Padovani, Rollandin,
Rosaire, Sapinet, Testolin)
L'ordine del giorno non è approvato.
Ordine del giorno n. 9. Si è prenotato il consigliere Ganis, ne
ha facoltà.
Ganis (LEGA VDA) -
Grazie Presidente. Quest'ordine del
giorno vuole mettere in risalto un problema che attanaglia imprese,
famiglie, e che riguarda una vera emergenza sanitaria ed economica:
quella del sovraindebitamento di imprese e consumatori.
Ogni cittadino italiano risulta nel 2023 indebitato in media per
circa 10 mila euro, mentre ogni famiglia residente porta sulle
spalle un debito verso banche e società finanziarie che ammonta in
media a 22 mila euro. I dati arrivano da Assoutenti, che con un
report lancia l'allarme verso il sovraindebitamento ed usura.
L'indebitamento delle famiglie cresce anche nella nostra
Regione, tant'è che oggi ogni nucleo familiare deve in media oltre
17 mila euro alle banche, posizionando la nostra Regione al
tredicesimo posto nella graduatoria delle Regioni italiane, con il
più alto indebitamento medio delle famiglie nei confronti delle
banche.
Le Regioni con i valori più alti sono la Lombardia (29 mila), il
Trentino Alto Adige, il Lazio, mentre quelle con l'indebitamento
ulteriore sono la Basilicata e il Molise.
A molti può capitare di contrarre un debito con una finanziaria
o una banca, tant'è che i prezzi di oggi diventano un elemento di
qualsiasi economia; il problema maggiore si ha quando
l'indebitamento diventa eccessivo e si finisce nella condizione di
sovraindebitamento, con conseguenze spesso nefaste.
Tra l'altro questo scenario potrebbe nascondere un ulteriore
rischio: il diffondersi dell'usura, a cui potrebbero essere esposte
famiglie e imprese, perché, oltre alle famiglie, con il
rallentamento dell'economia, il crollo dei prestiti avvenuto negli
ultimi anni, non è da escludere un avvicinamento da parte delle
organizzazioni criminali verso le microaziende o aziende a
conduzione familiare.
Per queste ragioni, la politica deve mettere in campo tutte le
strategie possibili per arginare questo problema, che sta mettendo
in difficoltà famiglie ed imprese, perché in un contesto simile,
c'è il rischio concreto di creare masse di imprese e di persone che
saranno escluse dall'accesso al credito, con tutte le conseguenze
in termini di povertà.
Dunque, che fare? Su questo scenario, che unisce gli effetti del
Covid sull'economia con l'inasprimento della valutazione dei
clienti da parte delle banche, occorre usare terapie e strumenti
che aiutano i debitori.
Uno strumento utile da usare è la disciplina del
sovraindebitamento, prevista dalla legge n. 3 del 27 gennaio 2012,
che ha assegnato alle Camere di commercio un importante ruolo,
proprio a sostegno dei consumatori e dei piccoli imprenditori,
oltre a dotarsi dell'organismo di composizione della crisi
(OCC).
Un organismo che, ricordo, è presente anche nella nostra
regione, per far fronte all'eccessiva insolvenza del debitore e con
la particolarità di risolvere la crisi del sovraindebitamento.
Esiste anche un servizio offerto dall'Associazione di categoria
come il Codacons e Federconsumatori.
Tenuto conto delle difficoltà economiche nelle quali vertono
molte famiglie e imprese valdostane, ricordate le parole di
preoccupazione delle Associazioni maggiormente rappresentative
riguardo al sovraindebitamento, il Consiglio regionale impegna
l'Assessore competente ad istituire un tavolo di lavoro che
comprenda le Associazioni di categoria, gli OCC, i rappresentanti
dei commercialisti valdostani, i rappresentanti delle Camere di
commercio di Aosta per trovare delle soluzioni al fine di poter
uscire da questa condizione di disequilibrio. Grazie.
Presidente -
Il Presidente della Regione ha facoltà di
parola.
Testolin (UV) -
Grazie Presidente. Ringrazio anche il
collega Ganis per aver portato quest'argomento all'attenzione del
Consiglio, che ci dà anche la possibilità d'informare su quelle che
sono già state le attenzioni che quest'argomento ha suscitato nel
percorso amministrativo.
Personalmente, già più di alcuni mesi fa, ho avuto modo di
confrontarmi con il rappresentante locale delle OCC, non più tardi
di quindici giorni fa. Comunque, senza alcuno stimolo da ordine del
giorno o da interpellanza, abbiamo ulteriormente approfondito con i
responsabili piemontesi dell'organizzazione - che rappresentano una
delle due organizzazioni iscritte presso il Tribunale e con le
quali abbiamo avuto modo di condividere il sostegno da parte
dell'Amministrazione regionale - che si affianca a quello già messo
in campo da Finaosta. Finaosta che, nel dicembre del 2022, ha
chiuso una convenzione quadro con l'OCC di riferimento e ha
iniziato tutta un'attività di sensibilizzazione verso quelle che
sono le persone che possono far parte di questo percorso di
risoluzione di un problema di sovraindebitamento, perché, è giusto
ricordarlo, possono far parte di questo percorso tutte le persone
non fallibili, quindi le aziende, titolari di Partita Iva, oppure i
privati.
Lo stesso percorso ha avuto una condivisione anche con La
Chambre perché al suo interno vi è l'Associazione La Scialuppa che,
da un punto di vista istituzionale, e con quello che è il sostegno
anche della Fondazione CRT, da anni sta operando per andare a
verificare e sostenere le iniziative non solo del
sovraindebitamento ma anche di quelli che possono essere i rischi
che chi è indebitato può correre con l'usura piuttosto che con
altre situazioni di gravità.
La situazione è assolutamente attenzionata ed è già a conoscenza
del sistema, che ne sta condividendo con il tessuto sociale un
percorso che ha coinvolto anche istituti di credito presenti sul
territorio e che si sono resi disponibili ad interfacciarsi con le
organizzazioni di riferimento per migliorarne, laddove possibile,
l'efficacia.
A fronte di questo, penso che l'ordine del giorno possa essere
ritirato, con l'impegno di continuare quello che si è già fatto
fino ad oggi. E, ringraziando ancora il Consigliere, mettiamo a
disposizione il nostro lavoro, così come abbiamo fatto fino ad
oggi.
Presidente -
Consigliere Ganis, a lei la parola.
Ganis (LEGA VDA) -
Grazie Presidente, grazie presidente
Testolin.
La ringrazio per la risposta che ci ha dato e per averci resi
edotti sulle varie soluzioni che l'Amministrazione regionale sta
mettendo in campo insieme alle varie organizzazioni maggiormente
rappresentative.
Sicuramente state lavorando per trovare delle soluzioni; noi
continueremo comunque a vigilare sul problema e ritireremo il
nostro ordine del giorno.
Vorrei solo ricordare che questo è un tema di grande importanza
e d'attualità, tant'è che, proprio in questi giorni, si terrà
proprio a Napoli una
kermesse
sull'Expo Consumatori, dove
consumatori, Istituzioni e autorità si confronteranno sui temi di
attualità che è appunto questa delicata situazione economica di
famiglie ed imprese.
Tra l'altro, esistono anche dei progetti, come il Progetto
Riparto, percorsi finalizzati a risolvere la situazione di
sovraindebitamento di imprese e famiglie.
Ritiro l'ordine del giorno e rimarremo vigili ed attenti sul
problema. Grazie.
Presidente -
Ordine del giorno seguente, n. 10, della
Lega. Si è prenotato il consigliere Distort, a lei la parola.
Distort (LEGA VDA) -
Grazie Presidente. Siccome tra il
deposito dell'ordine del giorno in questione e il momento presente
si sono resi noti alcuni sviluppi, in attesa quindi di approfondire
altri aspetti operativi, l'ordine del giorno è ritirato e sarà
riproposto in caso sotto altra formula.
Presidente -
Passiamo dunque al numero seguente: ordine
del giorno n. 11, sempre della Lega. Si è prenotato il consigliere
Manfrin, a lei la parola.
Manfrin (LEGA VDA) -
Grazie Presidente. Con quest'ordine
del giorno entriamo in uno dei temi che abbiamo trattato anche
durante l'intervento sulla legge di bilancio, quello in discussione
generale, dove si sono evidenziate tutta una serie di questioni.
Anche quest'ordine del giorno nasce da quella che è un'esigenza che
è stata manifestata dai rappresentanti degli studenti proprio
durante la loro audizione in relazione al bilancio.
Come abbiamo potuto vedere, è stato dato l'annuncio
dell'apertura ufficiale e dell'entrata in funzione, mi pare dal 13
di dicembre, del nuovo Ateneo, quindi siamo assolutamente felici
che si giunga alla fine di questo percorso. Vedremo poi quale sarà
effettivamente la funzionalità di questa struttura, se
completamente oppure soltanto in parte, però giustamente si dice
che ci sarà la disponibilità di questa struttura.
La cosa che però abbiamo trovato particolarmente critica
rispetto a quello che è stato esposto dai rappresentanti è stata
proprio la questione degli alloggi, perché, come abbiamo
evidenziato questa mattina, ci sono circa 100-150 studenti che
quando la ferrovia chiuderà, diventeranno anche di più (perché
evidentemente sarà molto più difficile viaggiare, quindi dovranno
fermarsi a pernottare ad Aosta e dintorni)... quindi questo numero
di studenti che frequenta quotidianamente l'Università della Valle
d'Aosta, ma è residente fuori o comunque lontana dal capoluogo
regionale.
Fra questi studenti che frequentano il capoluogo regionale e la
nostra Università, da tempo si parla di una struttura che possa
ospitare e rispondere alle esigenze degli studenti: uno studentato,
appunto, dove poter pernottare e quindi potersi appoggiare in caso
di frequenza quotidiana.
Si è parlato in quest'Aula più volte: ricordo una prima
discussione con l'assessore Caveri ai tempi sulla discussione della
collocazione dello studentato in Via Trottechien, tramontata
ovviamente in maniera malinconica; abbiamo poi potuto individuare
quella che è la nuova sede che è stata collocata
dall'Amministrazione regionale e che era quella su cui noi avevamo
fin da subito puntato, cioè quella dell'ex struttura di Palazzo
Cogne, e su quella struttura si è detto: "Si farà una
ristrutturazione parziale e la si metterà a disposizione degli
studenti".
Proprio su quest'impegno, però, mancano un po' le tempistiche,
perché, quando abbiamo parlato in quest'Aula della questione, si è
detto: "Noi abbiamo aderito al bando e adesso vedremo".
Ad oggi non abbiamo avuto risposte, una risposta però in
Commissione è stata data, perché i rappresentanti degli studenti ci
hanno detto che, circa sei mesi fa, il Segretario generale
dell'Università ha detto: "Fra un anno, massimo un anno e mezzo, lo
studentato è pronto".
Sono passati sei mesi e non ci pare che ci sia già qualche posa
di prima pietra, né posa di una minima idea della creazione di uno
studentato e pare che in un secondo incontro si sia paventata la
data del 2026.
Giustamente i rappresentanti degli studenti ci hanno detto: "Ma
a noi lo studentato serve subito, non ci serve nel 2026,
soprattutto se", come abbiamo già ricordato prima, "ci sarà il
blocco della ferrovia e dei treni e quindi la circolazione,
l'arrivo in Valle e anche la partenza saranno più
difficoltosi".
Proprio a fronte di tutto questo, con questo ordine del giorno
abbiamo voluto cogliere quest'aspetto e quest'indicazione e, se
approvato, impegna la Giunta regionale a porre in essere ogni
azione che possa portare alla realizzazione dello studentato per il
prossimo anno accademico. Grazie.
Presidente -
Si è prenotato il Presidente della Regione,
ne ha facoltà.
Testolin (UV) -
Grazie Presidente. Anche in questo caso
ringrazio il proponente, almeno facciamo un po' di chiarezza su
quelle che sono le richieste di quest'ordine del giorno e anche
sulle premesse che il collega Manfrin ha voluto esplicitare,
partendo da quella del 13 di dicembre come apertura del nuovo
Ateneo, che in realtà non è l'apertura del nuovo Ateneo ma è il
passaggio di gestione dall'Amministrazione all'Università, che è
cosa diversa, perché poi all'interno dell'Università, il Consiglio
dell'Università ha investito le risorse necessarie per
l'ultimazione delle impiantistiche tecnologiche che devono essere
installate all'interno dell'Ateneo per poi riuscire a partire con
il prossimo anno accademico con l'attività all'interno del nuovo
edificio.
Non è a mia conoscenza, e non lo era, la valutazione in merito
alla quale ci fossero state delle comunicazioni sulla possibilità
di un'apertura dello studentato al 2024, quindi con il prossimo
anno scolastico, perché non è una notizia che è stata condivisa
all'interno del Consiglio dell'Università, quindi, probabilmente, è
stata data per le vie brevi o in situazioni non ufficiali, delle
quali sinceramente non ero a conoscenza.
Quello che è corretto, invece, è la definizione di un piano
lavori che è stato ipotizzato; se tutti i tasselli vanno al loro
posto e l'
iter
che si è pensato per la ristrutturazione
dell'edificio Cral Cogne - che è stato giustamente identificato
come destinatario di almeno settanta posti letto, ma saranno di più
- i settanta posti letto sono stati individuati in quello che era
stato il bando che è stato attivato nel mese di maggio e di cui a
settembre è stata data risposta positiva per la possibilità di
finanziamento che, peraltro, non è una possibilità di finanziamento
sull'investimento, ma sulla gestione futura che dovrà iniziare dal
2026 per essere ricompresa in quelle da considerarsi
sostenibili.
Invece, per quanto riguarda la concretezza nel lavorare, è stata
già identificata e destinata dal fondo per lo sviluppo e la
coesione 2021-27 una cifra intorno ai 6 milioni di euro, che
potrebbero essere destinati al recupero di quell'edificio,
all'interno di quella che sarà la procedura di allestimento; una
procedura che vedrà probabilmente il termine della progettazione
entro il secondo semestre del 2024 e, come dicevo prima,
l'esecuzione dei lavori entro il secondo semestre del 2026.
L'ordine del giorno chiede un'altra cosa: sicuramente questa
scadenza non saremo in grado di rispettarla; siamo abituati ad
essere molto onesti in quello che si può e nelle tempistiche che si
possono realizzare, questo è l'obiettivo che ci prefissiamo, quello
che le ho cercato di anticipare, per cui sull'ordine del giorno
specifico, fermo restando l'impegno e il lavoro già svolto, quello
che stiamo svolgendo e quello che andremo a svolgere nel prossimo
futuro per dare attuazione ai lavori di realizzazione di uno
studentato che anche per noi è prioritario, non può essere
accettato.
Ci asterremo, se non viene ritirato. Grazie.
Presidente -
Collega Manfrin, a lei la parola.
Manfrin (LEGA VDA) -
Grazie Presidente. Grazie Presidente
per la sua risposta, ovviamente parto dalla considerazione che ha
fatto: io non so in quale sede sia stata formulata e trasmessa ai
rappresentanti degli studenti l'informazione secondo la quale entro
un anno, massimo un anno e mezzo, la struttura sarebbe stata
pronta, non ne ho idea. Quello che so è che i rappresentanti degli
studenti sono venuti qui in audizione e ce l'hanno detto, e c'è sui
verbali nero su bianco, quindi è incontrovertibile.
Se qualcuno del personale dell'Università, si parla del
Segretario generale - io non lo so, questo è quello che è stato
detto da parte degli studenti - ha detto loro che lo studentato
sarebbe stato pronto di lì ad un anno, sei mesi fa, vuol dire che
tra sei mesi sarebbe stato pronto, noi che possiamo fare? Ne
prendiamo atto, però quest'informazione è nero su bianco, quindi è
incontrovertibile.
Al netto di questo, però, apprezzo l'onestà intellettuale di
ammettere che non riuscirete a farlo entro il prossimo anno
accademico, cosa che ovviamente espone - e lo sappiamo - a dei
rischi concreti, che sono quelli che gli studenti vivono e che ci
hanno elencato durante l'audizione in Commissione.
Gli studenti hanno evidenziato che c'è un mercato che purtroppo
chiede 400-450 euro a studente per un posto letto condiviso con
altri studenti, che è sicuramente un qualcosa che è critico per uno
studente immaginiamo che non abbia grossa disponibilità e che debba
magari anche lavorare per mantenersi; comunque diventa una spesa
decisamente ingente, ed è una situazione che la nostra città, la
nostra Regione, se vuole diventare una Regione a trazione
universitaria, non può accettare.
Io ricordo distintamente il periodo dell'Università a Pavia che
si è trasformata in una città universitaria e che da questa
vocazione universitaria ha tratto innumerevoli benefici e ha avuto
anche la capacità di dotarsi di adeguati posti letto e, al
contempo, ha alimentato un mercato immobiliare privato che non è
arrivato a questi livelli e sicuramente non ha taglieggiato gli
studenti, perlomeno quando andavo all'Università io, che ho avuto
la fortuna tra l'altro di trovare casa proprio davanti
all'Università, sempre condivisa con altre due persone ma i prezzi
non erano quelli, ma in ogni caso ha permesso di sviluppare tutta
la città e anche tutte le zone circostanti.
Immaginiamoci Aosta trasposta in una realtà come Pavia, la città
di Aosta ma con 10 mila studenti universitari dentro che, oltre a
studiare, vivono la città, magari ne fanno meta del loro percorso
di vita, acquistano servizi e acquistano beni. Sarebbe sicuramente
una bellissima realtà da esportare.
Tornando però al nostro impegno, io, come dicevo, apprezzo
l'onestà intellettuale: lei ha detto che quest'impegno non
riuscirete a portarlo avanti neanche se approvato; per cui, a
questo punto, non ha alcun senso portare alla votazione
quest'ordine del giorno se comunque ci dite non che non c'è la
volontà, ma non c'è la possibilità di farlo. Quindi lo ritiriamo,
esprimendo però grande rammarico per quest'occasione che purtroppo
è persa e che ci auguriamo non porti le conseguenze negative che
inevitabilmente si scaglieranno sugli studenti quando non avranno
un posto letto e i posti letto che cercano dai privati saranno
eccessivamente cari. Grazie.
Presidente -
Passiamo all'ordine del giorno n. 12.
Consigliere Perron, a lei la parola.
Perron (LEGA VDA) -
Grazie Presidente. Veniamo al tema
scuola. Tutti voi, penso, abbiate visto i giorni scorsi dei
comunicati dei sindacati del comparto (il comunicato mi pare fosse
unitario); venivano rilevate nello specifico delle problematiche
che qui io ho praticamente riassunto: si rilevava la problematica
del rinvio di due mesi della liquidazione dei compensi per lavoro
straordinario finanziato con il fondo per il miglioramento
dell'offerta formativa, nonché il rinvio dell'adeguamento delle
buste paga all'anzianità di servizio e il ritardo della nomina dei
supplenti annuali.
Tali ritardi non paiono
-
sempre continua il comunicato
-
motivati soltanto da problemi finanziari, ma da difficoltà
strutturali dell'apparato amministrativo regionale.
Ecco perché abbiamo fatto una sintesi, poi non so come verrà
votato, anche se non serve essere un veggente per capire che
probabilmente non verrà votato, ma di certo era il modo per mettere
sul tavolo e dare anche la possibilità di dare delle
spiegazioni.
Noi chiediamo che il Governo regionale si impegni e si prenda
carico delle difficoltà strutturali indicate in premessa, alla
risoluzione dei temi indicati nel più breve tempo possibile e,
quantomeno, prima di un possibile danno erariale dovuto al nascere
di nuovi contenziosi. Abbiamo inserito anche questo perché
chiaramente veniva adombrata la possibilità, già nel passato
l'abbiamo visto, che ci possano essere dei ricorsi su un qualcosa
che non è fatto nella maniera opportuna e quindi questo cagionare
un ulteriore danno.
A lei la parola, Assessore, quantomeno se non ci passerete
quest'ordine del giorno - e ne avete già passato uno, sarei troppo
fortunato, quindi ho un sano dubbio su questo ma potrà sempre
stupirmi - nel caso comunque potrà dare delle spiegazioni che tutto
il mondo della scuola chiede in maniera unitaria. Grazie.
Presidente -
Assessore Jean-Pierre Guichardaz, ne ha
facoltà.
Guichardaz J. (FP-PD) -
Grazie Presidente, grazie
collega, anche perché mi dà modo di fornire alcune precisazioni in
merito a queste notizie.
Il pagamento del MOF (Miglioramento Offerta Formativa) in
modalità centralizzata è stato avviato per la prima volta
quest'anno e ha richiesto un adeguamento, da parte delle segreterie
scolastiche dell'Amministrazione.
Tale modalità è ormai acquisita per il futuro e non comporterà
nessuna deroga alle liquidazioni rispetto alle tempistiche. Come
più volte ribadito, il pagamento posticipato è stato concordato con
le segreterie scolastiche e ne è stata data tempestiva informativa
alle organizzazioni sindacali, che evidentemente hanno comunque
ritenuto di annotare il loro disappunto.
Non si tratta di adeguamento delle buste paga all'anzianità di
servizio, ma di anticipo dell'indennità di vacanza contrattuale, ai
sensi dell'articolo 3 del DL 145/2023, che, nelle more della
definizione del quadro finanziario complessivo, relativo ai rinnovi
contrattuali per il triennio 2022-2024, per il personale con
contratto di lavoro a tempo indeterminato dipendente
dell'Amministrazione statale, in via eccezionale ha previsto tale
anticipo con riferimento  come lei ha detto, al mese di
dicembre 2023.
L'applicazione da parte dell'Amministrazione regionale, quindi
di una norma riferita ai dipendenti statali
-
come può credo
immaginare
-
richiede diverse incombenze, sia di tipo
contabile che informatico, che consentiranno - così come abbiamo
comunicato ai sindacati - la liquidazione nel primo cedolino utile
del 2024.
In tema di nomine delle supplenze già da quest'anno le procedure
sono state svolte in un minore intervallo temporale.
Le scuole di base, quindi l'infanzia, la primaria e il convitto,
hanno avviato l'anno scolastico con l'organico al completo e per le
secondarie le operazioni per il conferimento delle supplenze da
graduatorie regionali delle supplenze sono terminate il 9
settembre.
In vista del prossimo anno scolastico, si agirà sulla
calendarizzazione delle varie attività anticipandole il più
possibile e prevedendo lo svolgimento di un maggior numero di
procedure con tempi più veloci, proprio con l'obiettivo di
completare le immissioni in ruolo e le supplenze da GRS da parte
del gruppo di lavoro entro il 31 agosto 2024.
Questo è l'obiettivo che ci siamo posti e sul quale speriamo di
arrivare e di chiudere finalmente anche questa partita, che ha
richiesto in questi anni comunque una serie di ridefinizioni
procedurali che speriamo quest'anno ci possano portare a chiudere
al 31 agosto 2024.
A fronte anche di queste spiegazioni che credo definiscano in
maniera anche abbastanza tecnica più che politica il lavoro che è
stato fatto dalle strutture, per le motivazioni di questi ritardi
così come sono stati in qualche modo segnalati anche dalle
organizzazioni sindacali, le chiederemmo di ritirare il suo ordine
del giorno, diversamente ci asteniamo. Grazie.
Presidente -
Consigliere Perron, ne ha facoltà.
Perron (LEGA VDA) -
Grazie Presidente. Assessore,
ovviamente avevo previsto giusto, era l'occasione per dare delle
spiegazioni anche tecniche sulle quali poi noi faremo i nostri
approfondimenti. Io direi che, a questo punto, lei ha preso
l'impegno della nomina dei supplenti entro il 31 agosto; il suo
predecessore - l'assessore Caveri - ben sa quante polemiche nascono
in quel periodo lì, quindi ci auguriamo che lei riesca a mantenere
fede all'impegno preso di rispettare la fatidica data del 31 agosto
perché so bene, anche per vissuto personale, che è una data
importante e tutti vorrebbero essere già con le cattedre a
posto.
Lei ha dato dei riferimenti, noi faremo approfondimenti su
questo e a questo punto ci ricorderemo dell'impegno preso, e il
prossimo anno se non verrà puntualmente verificato, certamente
torneremo con la grancassa a ricordarglielo.
Ritiriamo l'ordine del giorno.
Presidente -
L'ordine del giorno è ritirato. L'ordine del
giorno seguente è il n. 13, sempre della Lega. Si è prenotata la
consigliera Foudraz, ne ha facoltà.
Foudraz (LEGA VDA) -
Grazie Presidente. Con l'ordine del
giorno presentato, si intende istituire l'Osservatorio dei prezzi
regionali che avrebbe la finalità di condurre indagini e
rilevazioni sull'andamento, sugli sviluppi e sulla struttura dei
consumi, promuovendo - attraverso un'azione d'informazione
proattiva - la più ampia tutela dei diritti e degli interessi dei
cittadini in qualità di consumatori ed utenti di beni e servizi,
esaminare anche l'andamento dei prezzi in materia di prodotti e
servizi a prezzi liberi e regolati e raccogliere azioni, indagini,
rilevazioni, prove comparate su
standard
qualitativi, studi
e ricerche nell'ambito della tutela dei consumatori e degli
utenti.
Evidenziato che a livello nazionale esiste un Osservatorio che
rileva e monitora periodicamente i prezzi e le tariffe praticati su
tutto il territorio italiano, su un paniere di beni e servizi
forniti dall'Istat, che include le voci di spesa più comuni tra le
famiglie italiane che sono distinte nelle seguenti categorie:
alimentari, cura della persona e della casa, energetici, ittici,
ortofrutta e servizi;
preso atto che numerose Regioni italiane hanno istituito
l'Osservatorio regionale dei prezzi e tenuto conto dell'attuale
momento economico che stiamo attraversando, che ha visto rialzi dei
prezzi per tutte quelle voci di spesa che influiscono sui bilanci
familiari in tutti i settori che ho elencato in precedenza;
considerato che la Regione Autonoma Valle d'Aosta non dispone al
momento di un Osservatorio regionale dei prezzi;
con quest'ordine del giorno il Consiglio regionale impegna il
Governo regionale a valutare la possibilità d'istituire
l'Osservatorio dei prezzi regionali. Grazie.
Presidente -
Assessore Grosjacques, a lei la parola.
Grosjacques (UV) -
Grazie Presidente. Come la collega
proponente ha evidenziato nella sua esposizione, esistono già
diverse Istituzioni statali dedicate all'osservazione delle
dinamiche dei prezzi su tutto il territorio nazionale per tutta la
durata annuale: l'Istat, per citarne una, oppure "Mister prezzi",
il garante per la sorveglianza sui prezzi presso il Ministero delle
imprese e del Made in Italy.
Nella nostra Regione la sede appropriata per l'adozione di
iniziative di sorveglianza sulle dinamiche dei prezzi è il Comitato
regionale dei consumatori e degli utenti, di cui all'articolo 2
della legge regionale n. 6/2004. Tra i compiti del suddetto
Comitato vi è anche quello relativo all'espressione di pareri in
merito ad eventuali misure necessarie a garantire la corretta
applicazione dei prezzi dei prodotti al consumo e delle tariffe dei
servizi, e a questo proposito voglio evidenziare che il Comitato
non ha mai espresso la necessità di istituire un Osservatorio
regionale sui prezzi, nemmeno di recente, negli ultimi
incontri.
Per contro, le Associazioni dei consumatori valdostani, le cui
attività sono finanziate dalla Regione con la richiamata legge
6/2004, in passato hanno adottato iniziative autonome e
circoscritte di rilevazione dei prezzi nel nostro territorio e
nulla vieta che identiche azioni possano essere adottate anche in
questo periodo.
Le stesse associazioni, d'altronde, di concerto con la Regione,
hanno avuto un ruolo importante ad esempio per la negoziazione con
Telcha relativa alle tariffe applicate per il
teleriscaldamento.
Per le motivazioni che le ho elencato, il suo ordine del giorno
non può essere accettato, le chiedo quindi di ritirarlo; in caso
contrario ci asterremo comunque con l'impegno di continuare a
lavorare con le Associazioni dei consumatori per tenere sotto
controllo eventuali situazioni anomale.
Presidente -
Consigliera Foudraz, ne ha facoltà.
Foudraz (LEGA VDA) -
Grazie Presidente, grazie Assessore
per la risposta.
Mi spiace che quest'ordine del giorno non venga accolto, perché
era comunque una necessità emersa in Commissione durante le
audizioni alla legge di bilancio.
Era stato proprio fatto presente da alcune Associazioni che la
nostra Regione era in difetto su questa tematica. Sarebbe stato
sicuramente uno strumento importante ed utile anche ai fini della
tutela dei consumatori.
Noi comunque porteremo al voto quest'ordine del giorno.
Grazie.
Presidente -
Ci sono altri interventi? Non vedo
richieste, mettiamo in votazione. La votazione è aperta. La
votazione è chiusa.
Presenti: 35
Votanti: 9
Favorevoli: 9
Astenuti: 26 (Aggravi, Baccega, Barmasse, Bertin, Bertschy,
Brunod, Carrel, Caveri, Chatrian, Cretier, Grosjacques, Guichardaz
Jean-Pierre, Jordan, Lavevaz, Lucianaz, Malacrinò, Marguerettaz,
Marquis, Marzi, Padovani, Planaz, Restano, Rollandin, Rosaire,
Sapinet, Testolin)
L'ordine del giorno non è approvato.
Il seguente è l'ordine del giorno n. 14 della Lega. Consigliere
Manfrin, a lei la parola.
Manfrin (LEGA VDA) -
Grazie Presidente. Con quest'ordine
del giorno andiamo a trattare un problema importante su cui abbiamo
puntato più volte i riflettori, purtroppo ricevendo scarso
accoglimento rispetto all'allarme che abbiamo lanciato.
Quest'ordine del giorno vuole evidenziare, in un momento nel
quale si è parlato di violenza, un allarme molto importante che
riguarda le famiglie.
Sappiamo infatti che purtroppo esistono diversi casi di genitori
che, a seguito di separazione, perdono qualsiasi cosa: perdono la
casa, perdono la macchina, spesso sono costretti al pagamento di un
mantenimento, che li priva anche delle minime disponibilità
personali per poter anche far fronte a spese impreviste. E, non
soltanto, ma si cade davvero in una spirale che poi spesso porta a
finali tragici e dai quali dobbiamo assolutamente guardarci.
Abbiamo detto chiaramente nelle premesse, e credo che sia
importante anche leggere questo pezzo delle premesse, perché "un
evento traumatico, come la separazione, ha un forte impatto,
in
primis
sulla coppia genitoriale, ma con inevitabili ricadute
sull'intero sistema familiare, in particolar modo sui figli.
Più specificamente, da una parte abbiamo l'impoverimento, cioè
uno dei due nuclei familiari sia per la perdita dell'alloggio di
uno dei due, sia per l'obbligo di pagare i cosiddetti "alimenti"
all'altro coniuge, il trauma per i bambini del nucleo che
sperimentano sentimenti forti e contrastanti, quali dolore, rabbia,
senso di impotenza, tristezza, paura e senso di colpa. In caso di
conflitto fra genitori, oltre all'inevitabile tensione e scontro
continuo, anche i bambini assorbono quest'atmosfera ostile,
sviluppando sentimenti di tristezza e rabbia, con il rischio di
rispondere a questa situazione con comportamenti sintomatici.
In caso di strumentalizzazione dei bambini, questi vengono
coinvolti nelle discussioni dei genitori assumendo ruolo di
strumento per attaccare o ferire, addirittura, l'altro genitore. La
concretizzazione del cosiddetto "genitore fantasma", ovvero quando
un genitore si allontana dalla vita dei bambini in modo volontario
e quando uno dei due coniugi fa di tutto per isolare l'altro
genitore, impedendogli di avere rapporti con il piccolo.
Situazioni di questo tipo possono essere molto gravi per
l'intero sistema familiare, perché trasmettono il messaggio che la
separazione non riguarda solo mamma e papà, ma anche il legame
genitoriale".
Ecco, su questa serie di azioni che purtroppo colpiscono i
genitori separati, ci sono dei problemi nel soccorrere il genitore
più fragile, perché mettiamoci nella condizione nella quale uno dei
due genitori, tanto per farci fare i conti della serva, come l'80%
delle famiglie del nostro paese, possieda una casa; il possesso di
una casa automaticamente dà luogo al calcolo dell'ISEE molto alto,
perché il possesso di una casa pesa su una famiglia e sul nucleo
familiare.
Questo possesso però non è reale, perché la persona cosiddetta
debole, che è costretta a lasciare la casa a uno dei due coniugi
separati, di questo alloggio non può usufruire, deve pagare un
nuovo affitto ma viene condannato non soltanto a pagare un affitto,
ma dall'altra parte anche ad ospitare in casa sua, nella casa che
pesa sul suo ISEE, il resto della famiglia, ma senza la possibilità
di accedere ad un supporto.
Da una parte abbiamo una crisi, una criticità economica che si
viene a creare, dall'altra parte abbiamo inevitabilmente una
mancanza e soprattutto una carenza rispetto a quello che è un
supporto che si viene a creare in questi casi; sappiamo che un
supporto psicologico in questi momenti è assolutamente importante,
fondamentale e necessario, anche per evitare gesti anticonservativi
che purtroppo spesso accadono e coinvolgono i genitori separati, ma
per le stesse motivazioni di cui sopra è impossibile immaginare che
una persona, che ha già quelle criticità economiche personali,
possa addirittura rivolgersi ad un privato, quindi pagare un
professionista che possa a questo punto supportarlo in quella
condizione.
Avere quindi un supporto psicologico è inevitabile ed
importante.
Poi ancora dobbiamo pensare a tutte le componenti della
famiglia, abbiamo la componente femminile, abbiamo la componente
maschile.
Ad oggi, una componente maschile che dovesse ravvisare dei
problemi di violenza, sia essa fisica o psicologica, oggi non
avrebbe un luogo a cui riferirsi, ne abbiamo parlato tante volte in
quest'Aula; l'ultima volta chiesi direttamente all'assessore
Bertschy quali fossero le risposte che un genitore separato e un
uomo vittima di violenza dovesse avere e lui mi disse che dovevo
rivolgermi alla Consigliera di parità, la quale, in una sua
risposta successiva, disse che non era compito suo e che quindi non
poteva fare niente, quindi torniamo punto da capo.
Il Centro antiviolenza accoglie solo donne, la Consigliera di
parità non può fare niente, non ci sono possibilità e strutture a
cui rivolgersi. Eppure le persone in quelle condizioni rimangono,
lasciate in balìa di loro stessi.
Ecco perché con quest'ordine del giorno - e mi auguro davvero
che finalmente si possa trovare un accoglimento di questa proposta
- impegniamo la Giunta regionale a garantire ai genitori separati,
in particolar modo al soggetto più fragile, un adeguato supporto
psicologico, un adeguato supporto sociale ed economico, compreso il
reperimento di un alloggio, ed una struttura che possa rispondere
alle necessità che si venissero a creare in caso di violenza fisica
o psicologica perpetrata ai danni di un uomo. Grazie.
Presidente -
Assessore Marzi, a lei la parola.
Marzi (SA) -
Grazie Presidente. Secondo me, visto il tema
dell'ordine del giorno, è importante, con riferimento agli
interventi proposti nell'ordine del giorno a favore dei genitori
separati, essere molto puntuali, per cui, rispetto al punto 1, tale
supporto risulta ad oggi già erogato. I servizi socio-sanitari
intervengono nell'ambito della tutela dei minori per le fragilità
delle famiglie in ordine anche alle separazioni conflittuali. Il
percorso psicologico si attiva tramite l'Azienda USL, che
garantisce un supporto in ordine alle funzioni genitoriali e alla
rielaborazione personale della sofferenza individuale. L'attenzione
dei servizi in tal senso tiene conto di tutti i membri del nucleo
familiare.
Per il punto 2 ("adeguato supporto sociale ed economico,
compreso il reperimento di un alloggio"): oltre al supporto sociale
e psicologico, è possibile strutturare un supporto educativo con
degli obiettivi condivisi con la famiglia. Nelle situazioni di
vulnerabilità economiche è possibile accedere a contributi
specifici per il sostegno alle spese di locazione delle esigenze
primarie.
Da oltre dieci anni è inoltre operativo il servizio di
mediazione familiare, che si occupa di supportare i genitori in
fase di separazione o divorzio per la stipula degli accordi.
Inoltre, ai sensi dell'articolo 9 della legge 23/2010, la
Regione può erogare anticipatamente all'affidatario del minore
l'assegno di mantenimento a tutela del medesimo, qualora non sia
corrisposto dall'obbligato alle condizioni stabilite dai competenti
organi giudiziari.
Per il punto 3 ("una struttura che possa rispondere alle
necessità che si venissero a creare in caso di violenza fisica o
psicologica perpetrata ai danni di un uomo"): come previsto
dall'intesa raggiunta il 14 settembre 2022 in Conferenza unificata
tra il Governo, le Regioni, le Province autonome e gli Enti locali,
i Centri antiviolenza e le Case rifugio hanno lo scopo di garantire
protezione e supporto adeguati alle donne vittima di violenza
maschile, ai loro figli e/o minori di età.
L'intesa non prevede disposizioni riguardanti la violenza contro
gli uomini; qualora si verificassero episodi di violenza fisica o
psicologica ai danni di un uomo, lo stesso può essere aiutato e
supportato dal servizio sociale professionale, mediante
l'elaborazione di un progetto personalizzato di presa in
carico.
È presente inoltre il servizio di psicologia territoriale
dell'Azienda USL, che può attivare, con il consenso
dell'interessato, un percorso di sostegno, rinforzo e
rielaborazione.
La struttura protetta, e ad indirizzo segreto, presente sul
territorio rivolta a vittime di violenza che necessitano
d'accoglienza e protezione immediata in emergenza ed urgenza, è
destinata esclusivamente ad un'utenza di tipo femminile, come
previsto dall'intesa citata.
Qualora si rendesse necessario accogliere uomini che versano in
tali condizioni, il servizio sociale professionale potrà valutare,
insieme alla persona interessata, l'eventuale accoglienza e
sistemazioni alternative rivolte a soggetti particolarmente
fragili, privi di risorse economiche ed abitative, naturalmente in
assenza di una rete familiare sociale di riferimento.
Per questo motivo le chiediamo di ritirare l'iniziativa,
altrimenti ci asterremo. Grazie.
Presidente -
Consigliere Manfrin, ne ha facoltà.
Manfrin (LEGA VDA) -
Grazie Presidente. Grazie Assessore,
io la invito, se non l'ha fatto - e temo a sentire la sua risposta
che non l'ha mai fatto - a parlare con un genitore separato e
ponendosi di fronte a lui, immaginando: "L'ho già fatto tante
volte, ma sì, facciamolo una volta in più"; immaginiamo un caso che
ho già portato e che è noto a quest'Aula, ma
repetita
iuvant
: immaginiamo di trovarsi nei panni di quell'uomo che è
stato strangolato durante la notte dalla propria moglie, è stato
accoltellato sempre dalla stessa persona, la stessa persona che ha
preso il cane di quest'uomo, l'ha buttato fuori dal balcone e poi
ha detto che era colpa del bambino di 2 anni; e immaginiamo di
metterci davanti a questa persona e dirle... dopo che questa
persona è andata in Questura per denunciarla e gli hanno detto che
era meglio non farlo, è andato al centro di violenza e gli hanno
detto: "Eh, no, guardi, lei qua non ci può stare", è andato dai
servizi sociali e gli hanno detto: "Dobbiamo trovare un mediatore
culturale perché sua moglie è straniera" e quando dopo tre mesi da
questa comunicazione questa persona ha detto: "Scusate, lo avete
trovato questo mediatore culturale?", sa cosa gli hanno detto i
servizi sociali, quei servizi che lei ha elencato? Gli hanno detto:
"Guardi, è particolarmente difficile trovarlo, potrebbe essere un
lavoro che potremmo affidare a sua moglie", ridendo.
Lei si immagini di trovarsi di fronte ad una persona (c'è nei
verbali, non è che me lo invento) a cui ti rivolgi perché tua
moglie ti ha accoltellato, strangolato, buttato giù il cane fuori
dal balcone e tante altre cose che non vi sto a raccontare e si
dice: "Sai, la mediazione culturale la affidiamo a tua moglie".
Comprende che tutta una serie di discorsi, Assessore, di
progetti, di bei percorsi e di tante belle idee, purtroppo si
infrange di fronte a questa barriera.
Se però lei mi dice: "Eh, ma se un uomo è vittima di violenza,
ci sono i servizi territoriali", perché non si fa la stessa cosa
anche per le donne, allora, a quel punto?
Non si fa perché c'è bisogno di un'attenzione, perché altrimenti
se fosse sufficiente quel servizio, ci sarebbe semplicemente l'idea
di dire: "C'è già un servizio apposta applicato", invece no, c'è un
Centro antiviolenza dedicato.
Perché non si fa la stessa cosa in maniera speculare? Altrimenti
o una cosa o l'altra.
Dall'altra parte, rispetto al supporto psicologico, non gliene
sto neanche a parlare, ma l'esempio che le ho fatto credo che sia
abbastanza chiaro e che evidenzi quali sono le criticità. Da una
parte, ci sono una serie di parole e dall'altra parte purtroppo ci
sono i fatti e di fatti io oggi ne ho citato uno, ma ad oggi io ho
almeno quattro casi di questo tipo, e fortunatamente solo due di
questi hanno subito una violenza fisica (due subiscono
quotidianamente una violenza psicologica), però purtroppo è così ed
il problema è proprio l'attenzione delle Istituzioni.
Non ci sono percorsi per la tutela di queste persone e, a
sentire la sua risposta, purtroppo, da quello che mi pare di
capire, non ci saranno mai, o fintanto che magari non cambierà il
colore di questa maggioranza.
Noi prendiamo atto delle sue parole, però ovviamente porteremo
al voto quest'ordine del giorno. Grazie.
Presidente -
Vi sono altri interventi? Non vedo altre
richieste, mettiamo in votazione. La votazione è aperta. La
votazione è chiusa.
Presenti: 34
Votanti: 14
Favorevoli: 14
Astenuti: 20 (Barmasse, Bertin, Bertschy, Carrel, Caveri,
Chatrian, Cretier, Grosjacques, Guichardaz Erika, Guichardaz
Jean-Pierre, Jordan, Lavevaz, Malacrinò, Marguerettaz, Marzi,
Minelli, Padovani, Rosaire, Sapinet, Testolin)
L'ordine del giorno non è approvato.
Ordine del giorno n. 15 della Lega. Si è prenotato il
consigliere Distort, ha facoltà di intervenire.
Distort (LEGA VDA)
- Grazie Presidente. L'ordine del
giorno porta come titolo "Valorizzazione dei reperti di epoca
romana".
Con quest'ordine del giorno intendiamo suggerire al Governo una
nostra proposta per raggiungere l'obiettivo di buon governo del
territorio, della sua identità e, di conseguenza, delle sue
potenzialità in termini di economia di comunità.
Mettiamo insieme alcuni passaggi, ci riferiamo chiaramente ai
contenuti del disegno di legge regionale n. 127, il capo V,
"Disposizioni in materia d'istruzione e cultura", nonché alle
previsioni di bilancio contenute nel DL 128 in merito agli
obiettivi di tutela di alcuni beni culturali di epoca romana e a
quanto l'assessore Guichardaz ha riferito in II Commissione
consiliare.
In particolare, gli obiettivi contenuti nei dispositivi citati,
così come ha esplicitato l'Assessore in II Commissione, consistono
in interventi di solo restauro dei seguenti beni culturali: Arco
d'Augusto, mura romane, Villa della Consolata e si prescinde -
queste erano le parole di presentazione - in questa fase
dall'attuazione di strategia e di valorizzazione, quindi solo
tutela e non valorizzazione.
È del tutto evidente che i beni culturali, oltre a rappresentare
il patrimonio di civiltà e d'identità di una comunità,
contribuiscano alle dinamiche economiche di questa comunità e
costituiscano per loro natura un patrimonio unico ed irreplicabile.
Uso questo termine, che il correttore di Word dà come errore,
perché il concetto è questo, è l'irreplicabilità dei beni
culturali. Quel bene culturale è quello lì, non è che ha delle
emulazioni, delle alternative o dei surrogati.
Questa caratteristica chiaramente di unicità di ogni bene
culturale ne fa la sua ricchezza, ma anche ricchezza in termini di
economia e di territorio.
Noi stiamo esaminando un dispositivo di legge che tratta il
bilancio regionale, quindi un dispositivo di tipo economico.
La visione, anche in termini culturali, si traduce esattamente
in una visione di tipo economico e viceversa.
Per noi pensare ad interventi di tutela e restauro senza una
visione di valorizzazione risulta qualcosa di incompleto, qualcosa
quasi non dico che ha dell'assurdo, ma che comunque rivela una
visione sicuramente limitata.
Poi ricordiamo che nel 2025 si celebrerà il 2050° anniversario
della fondazione di Augusta Praetoria, cioè di quel prodotto
storico, culturale ed urbanistico dell'insediamento romano di
Augusta Praetoria, che ha voluto essere sia avamposto fondamentale
nell'espansione dell'impero romano e in più, che piaccia o non
piaccia, il più significativo e grande esempio di impero nella
storia, al di là di quest'elogio dell'impero romano che non ho
bisogno di ricordare, ma ricordo per quanto riguarda Augusta
Praetoria, che è l'espressione del pensiero "urbanistico" del
periodo romano, quando si è voluta creare Augusta Praetoria,
proprio come attuazione di un esempio della cosiddetta "città
ideale".
Allora noi siamo i depositari di questa ricchezza infinita,
quando parliamo di storia romana, e spero che non sia necessario
ricordarlo, però parliamo di un modello culturale, sociale,
militare, amministrativo e di specializzazione nel campo
dell'architettura e dell'ingegneria che non ha avuto eguali nella
storia.
L'hanno capito molto bene i nostri cugini vicini di casa di
Martigny, che fanno della storia romana il propulsore della loro
identità storica, culturale, sociale ed economica. Ricordiamo poi
che Aosta è la seconda città, intesa come capoluogo di provincia,
al mondo in termini di testimonianze romane dopo Roma.
Potremmo quindi definirla la "Roma delle Alpi", fermo restando
che questo titolo, senza ufficializzarlo, lo stanno declinando
benissimo di nuovo i nostri cugini di Martigny.
È del tutto evidente che l'importanza che assume una corretta
visione di valorizzazione dei reperti di epoca romana diventa
fondamentale, ma siccome l'assessore Guichardaz in Commissione ha
precisato e dichiarato, tra l'altro con complimenti anche di onestà
intellettuale, che non esisteva una visione strategica, una precisa
strategia di valorizzazione dei beni romani in genere, allora,
ammesso che questo sia effettivamente così, noi chiediamo con
quest'ordine del giorno che il Governo regionale, nella figura
ovviamente dell'Assessore competente, entro 60 giorni - di nuovo
diamo un'indicazione temporale per dare una concretezza e non
lasciare in maniera aerea una pura intenzione, anche perché
sappiamo che delle intenzioni è pavimentato l'inferno - che venga a
relazionare alla Commissione consiliare competente la visione
strategica che si intende mettere in atto, in condivisione anche
con la Città di Aosta, per la valorizzazione dei beni culturali di
origine romana anche in vista del 2050° anniversario della
Fondazione di Augusta Praetoria.
Presidente -
Assessore Jean-Pierre Guichardaz, a lei la
parola.
Guichardaz J. (FP-PD) -
Grazie Presidente.
Come ho rappresentato in II Commissione consiliare, confermo la
ferma volontà e necessità d'intervenire con opere di restauro sui
monumenti indicati e faccio altresì presente la futura attenzione
che ad essi sarà riservata, anche nella riqualificazione e
valorizzazione in vista del 2025° anno della fondazione augustea di
Aosta romana.
Tra queste, per citare un esempio emblematico, la
riprogettazione in corso del MAR (Museo Archeologico Regionale),
quale museo della città romana, come è stato evidenziato anche in
Commissione.
Il Governo regionale, con le sue strutture, il Dipartimento
Soprintendenza per i beni e le attività culturali, ha da tempo
avviato con l'Amministrazione comunale di Aosta un dialogo e
momenti di confronto importanti anche in occasione - ne abbiamo
parlato più di una volta - della candidatura lo scorso mese di
marzo a Roma di Aosta quale capitale della cultura per l'anno
2025.
L'Assessorato, dal punto di vista tecnico scientifico, è
disponibile a redigere un piano operativo, ma non può garantire né
tempi né modalità precostituite, in quanto le interlocuzioni con il
Comune sono in corso e da queste soprattutto dipendono le visioni
strategiche congiunte.
Le strutture, nel corso del 2024-2025, elaboreranno un programma
di iniziative che comprenderà convegni,
workshop
, mostre,
eventi, laboratori didattici.
I restauri saranno accompagnati da cantieri eventi e non
mancherà inoltre la giusta campagna pubblicitaria.
In ogni caso, il programma sarà determinato
in itinere
,
quindi non possiamo accogliere l'ordine del giorno per i motivi che
le ho elencato; preciso però, ad ogni buon conto, e anche per
dimostrare comunque che la direzione è quella anche da lei
segnalata, che ho assegnato ai dirigenti della Soprintendenza un
obiettivo trasversale sulle varie strutture che ha come fattor
comune proprio Aosta 2025, quindi l'impegno congiunto di tutte le
strutture di costruire una programmazione, proprio d'intesa con il
Comune di Aosta, di valorizzazione dei beni culturali che insistono
soprattutto sulla città.
In considerazione di quello che le ho elencato, le chiederei di
ritirare l'ordine del giorno, comunque con l'impegno di mantenere
un'informazione costante sia in Consiglio ed eventualmente anche in
Commissione.
Presidente -
Consigliera Minelli, a lei la parola.
Minelli (PCP) -
Grazie Presidente. Non so quale sarà la
decisione del collega Distort e della Lega riguardo alla richiesta
di ritirare l'ordine del giorno; un ordine del giorno che noi
invece condividiamo perché pone un problema specifico, cioè quello
della valorizzazione che accompagna tutta la questione dei restauri
che già c'è stata spiegata. È un tema importante, perché riteniamo
che, in generale, tutta la ricchezza e la potenzialità che i
reperti romani costituiscono per la città di Aosta non siano state
fino ad oggi sfruttate adeguatamente, non sono state promosse
adeguatamente.
Il collega Distort ha fatto riferimento al restauro dell'Arco di
Augusto, delle mura romane, della Villa della Consolata, però ha
parlato di interventi sul patrimonio complessivo. Io credo che ci
sia da fare una riflessione in particolare sulla valorizzazione
delle mura romane, che sono qualche cosa di unico, che davvero
pochi hanno, e che non sono al momento fruibili, non è possibile
fare una passeggiata che abbia un percorso continuativo e che
permetta, almeno su un lato, di poter ammirare le mura romane.
L'impegno che era stato previsto mi sembra assolutamente
accettabile, perché quello che chiede l'ordine del giorno è di
relazionare entro 60 giorni alla Commissione consiliare la visione
che si intende mettere in atto; l'Assessore ora ci ha detto che ci
sono delle interlocuzioni con il Comune di Aosta, che gli uffici
sono disponibili ma non possono garantire queste tempistiche.
Allora, piuttosto, si possono ampliare i 60 giorni, però avere
conoscenza di quella che è la visione strategica per la
valorizzazione non soltanto per le azioni di restauro, soprattutto
in vista di quest'importante anniversario, il 2050° compleanno di
Aosta romana, di Augusta Praetoria, è assolutamente utile e
condivisibile.
Se verrà mantenuto l'ordine del giorno, noi lo voteremo; in caso
contrario, però, crediamo che sia necessario, da parte di tutti,
mettere in campo delle iniziative in questo senso.
Presidente -
Consigliere Lucianaz.
Lucianaz (RV) -
Grazie. Tra le tante cose da curare della
ricchezza storica romana di Aosta, una cosa che proprio non ci
serviva era una copia di Caio Cesare Ottaviano Augusto, ne abbiamo
addirittura due in Aosta.
Io direi che forse è il caso di levare quelle due statue: una è
anacronistica, in quanto la statua di Giulio Cesare, come direbbe
Antonio Di Pietro, "non ci azzecca con Aosta", e l'altra... direi
che di un doppione non c'è proprio bisogno.
Se vogliamo riportare una correttezza anche dal punto di vista
storico, potremmo occuparci di quelle statue inutili. Tra l'altro,
sono un'incitazione allo sterminio che questi dittatori hanno
compiuto con i loro eserciti e in questo periodo non è proprio il
momento di continuare ad esibire statue di conquistatori sanguinari
e distruttori di popoli.
Abbelliamo le vestigia romane e riportiamo nella corretta
significazione la storia che ci ha preceduti.
Presidente -
Consigliere Distort.
Distort (LEGA VDA) -
Grazie Presidente, grazie Assessore
per la risposta, grazie per gli interventi, alla collega Minelli e
al collega Lucianaz, del quale apprezzo i toni e l'originalità di
andare controcorrente rispetto alla piega che ha assunto
fortunatamente la storia perché, se non fosse per l'impero romano,
probabilmente oggi non saremmo qua a dibattere in Consiglio,
probabilmente avremmo altre eredità culturali, penso al concetto
del diritto e la visione che l'impero romano è riuscita ad
imprimere nella storia del mondo occidentale.
Poi, per carità, si potrebbe anche ipotizzare una fantastoria,
immaginando come potrebbe essere la realtà di oggi senza un
tassello così importante, però diventa sicuramente
interessante.
Questo potrebbe essere un dibattito culturale, una serata che
potremmo spendere anche davanti ad un buon vino, volentieri, ma noi
qui siamo un organo legislativo e ognuno di noi fa parte di una
Commissione, per cui svolge anche un lavoro di approfondimento di
quello che sta facendo il Governo, e questo lavoro di
approfondimento serve sia per fornire delle indicazioni in più che
se un Governo illuminato sa cogliere può migliorare i propri
obiettivi, e nello stesso tempo ci permette anche di monitorare e
di esaminare in che modo, in che direzione e con che passo il
Governo sta amministrando il territorio che è di tutti.
È questo lo spirito che ci anima, ed è proprio in questo spirito
che, pur accogliendo la rassicurazione e l'impegnativa che a voce
l'Assessore ha espresso nel suo intervento, e ci conforta quello
che dice, però proprio perché in qualche modo ha espresso
l'intenzione di andare già nella direzione dell'impegnativa, allora
viene da dire: "a questo punto rimane naturale il fatto di poter
venire a relazionare in Commissione", sempre per quello spirito di
collaborazione e di connotazione dei ruoli tra i Consiglieri di
maggioranza, di opposizione e la Giunta che governa il nostro
territorio.
Sotto questo punto di vista, noi porteremo in votazione l'ordine
del giorno che, a quanto pare, non avrà i numeri per passare, non
importa; come è successo alla Folgore, mancò la fortuna, non
l'onore. Noi l'onore lo vogliamo difendere fino in fondo e
ovviamente avremo anche modo di utilizzare altri strumenti che sono
la semplice richiesta al Presidente competente di Commissione di
poter chiedere questo tipo di audizione.
La citazione della Folgore era dovuta al collega Ganis, detta da
un Alpino, penso che la possa accettare.
Presidente -
Mettiamo in votazione l'ordine del giorno,
la votazione è aperta. La votazione è chiusa.
Presenti: 34
Votanti: 9
Favorevoli: 9
Astenuti: 25 (Aggravi, Baccega, Barmasse, Bertin, Bertschy,
Brunod, Carrel, Caveri, Chatrian, Cretier, Grosjacques, Guichardaz
Jean-Pierre, Jordan, Lavevaz, Lucianaz, Malacrinò, Marguerettaz,
Marquis, Marzi, Padovani, Restano, Rollandin, Rosaire, Sapinet,
Testolin)
L'ordine del giorno non è approvato.
Sono le ore 20:03, finiamo con gli ordini del giorno della Lega,
se siete d'accordo. Ordine del giorno n. 16: consigliere Manfrin, a
lei la parola.
Manfrin (LEGA VDA) -
Grazie Presidente. Con quest'ordine
del giorno riportiamo all'attenzione di quest'assemblea un tema che
abbiamo toccato più volte, ma che ha acquistato una particolare
importanza nell'ultimo periodo, nel quale abbiamo discusso di
famiglie, di necessità d'intervento e di sostegno per le famiglie,
di supporto a chi non riesce ad arrivare...
Presidente -
Consiglieri, avete accettato di continuare
oltre le ore 20:00, vi prego di mantenere il silenzio, come nel
resto dell'orario del Consiglio. Consigliere Manfrin, a lei.
Manfrin (LEGA VDA) -
Grazie Presidente. Dicevo: il tema
dei costi del riscaldamento e quindi abbiamo già affrontato il
fatto che non ci sono misure di aiuto, di supporto e di sostegno
per le famiglie in questo senso.
In questo caso, raccogliamo uno spunto che ci è stato fornito in
Commissione da quelle che sono le Associazioni dei consumatori, e
lo raccogliamo perché ne avevamo già parlato e avevamo già
illustrato la questione in passato; per quale motivo? Perché da
diversi approfondimenti, tanto giornalistici quanto condotti dalle
Associazioni dei consumatori, abbiamo rilevato che il
teleriscaldamento si è dimostrato avere un costo superiore rispetto
a tutte le altre fonti di approvvigionamento energetico.
Se questo è un problema per chi si è allacciato volontariamente
alla rete del teleriscaldamento, immaginatevi che cosa devono
pensare quei poveri cittadini che, invece, sono stati obbligati,
con lettera di vera e propria minaccia di rescissione del contratto
di Edilizia Residenziale Pubblica, quei cittadini che occupano un
alloggio dell'ARER (Azienda Regionale Edilizia Residenziale).
Questi cittadini sono stati obbligati, loro malgrado, a
allacciarsi... e neanche loro, perché gli è stata mandata della
gente a casa che ha collegato gli alloggi con il
teleriscaldamento.
Il maggior costo del teleriscaldamento rispetto alle
tradizionali fonti d'approvvigionamento è stato - come ho detto
prima - approfondito da alcune inchieste giornalistiche, ma la cosa
più interessante è stata detta in un'audizione dedicata, proprio
dal dirigente Bosco in Commissione.
Che cosa ha detto il dirigente Bosco? Ha detto che Telcha, e la
società che gestisce Telcha, hanno dato indietro - in virtù di un
effettivo riconoscimento di maggior costo del teleriscaldamento
rispetto alle fonti tradizionali - ad ARER una parte dei costi
superiori, in virtù di accordi di cui abbiamo già dibattuto in
quest'Aula.
Rispetto a questa retrocessione di questi costi superiori, non
sappiamo se poi questi verranno rovesciati sulle famiglie, ma, ci
par di capire, da quello che la gente inferocita ci ha detto, che
così non è stato.
Anche se così fosse stato, troviamo particolarmente assurdo il
fatto che si debba arrivare al punto di stipulare degli accordi con
un'azienda che ci dica: "Noi costiamo di più, però poi
eventualmente vediamo se ridarvi dei soldi", invece di lasciare
alle persone la libertà di potersi allacciare alle fonti più
convenienti, anche perché il maggior costo è considerato su una
media, ma se io trovo un operatore particolarmente conveniente, non
vedo perché io non possa avere la libertà di collegarmi con chi
caspita mi pare e piace.
Ora che cosa succede? Qual è l'aggiornamento rispetto agli
ultimi giorni? E vorrei che su questo, lei, Assessore - visto che,
immagino, mi risponderà l'assessore Sapinet - mi ascoltasse molto
bene: la cosa che è emersa, non soltanto nelle audizioni, ma anche
circa incontri che abbiamo avuto e abbiamo approfondito, è che
questi allacciamenti al teleriscaldamento sono stati fatti
obbligatoriamente a tutti gli alloggi non perché diano un reale
contributo al miglioramento energetico degli alloggi, perché un
miglioramento energetico dell'alloggio è quando io faccio una
coibentazione dell'alloggio e lo rendo meno soggetto alle
dispersioni di calore; ma questo allaccio al teleriscaldamento è
stato fatto perché su molti alloggi che, come abbiamo detto in
quest'Aula, avevano un cappotto che era un cappotto smanicato,
perché hanno fatto il cappotto su due pareti e non su quattro,
quindi era impossibile arrivare a superare le due classi ed
ottenere il bonus 110%.
Siccome il teleriscaldamento è una fonte di approvvigionamento
più pulita rispetto alla caldaia magari a gasolio, siccome
nell'ottica
green
è una fonte più pulita, allora noi
consideriamo anche questo e quest'alloggio ha fatto il salto
dell'efficientamento energetico.
Questo evidentemente è uno stravolgimento di quella che è la
realtà delle cose, ma il problema è che, nonostante questo, mi pare
che i lavori di rifacimento, di ristrutturazione degli alloggi e
del bonus 110%, nonostante questi accorgimenti e barbatrucchi,
probabilmente non stia finendo bene, visto che abbiamo potuto
prendere atto del fatto che i ritardi sono molteplici e addirittura
il Presidente della Regione in audizione ci ha chiarito che una
parte di quello che sarà l'avanzo dovrà andare a coprire i maggiori
costi nel bonus 110% perché non si potranno raggiungere gli
obiettivi che ci si era prefissati.
Tutto questo a carico della collettività, perché ci ricordiamo
bene sempre le parole dello stesso dirigente che disse: "Noi adesso
facciamo i lavori, sconvolgiamo il quartiere, distruggiamo tutto,
togliamo posti auto, mettiamo tutti i cantieri intorno agli
alloggi, demoliamo gli appartamenti dentro, facciamo un gran
baccano, mettiamo le impalcature senza allarmarle così che la gente
entri dentro le case delle persone e provi a rubare (dico cose che
sono successe, ovviamente, con le denunce in mano), facciamo tutto
questo bailamme, poi i lavori ad un certo punto si bloccano, non
arriviamo a compimento e il dirigente dice: "Sì, va beh, però se ci
sono dei ritardi, non li pagheranno gli assegnatari". "Grazie al
Caspio"? Li pagherà comunque la pubblica Amministrazione, cioè la
Regione.
Per fare questo, il Presidente ha già fatto la prenotazione dei
soldi che dovranno servire.
Si ricorda che le ho detto che doveva essere sicuro di avere i
soldi? I soldi non li avevate, avete dovuto prenotarli.
Con quest'ordine del giorno, in ogni caso, Assessore, proprio
per il principio per il quale la libertà di ognuno deve essere
garantita, a maggior ragione se la persona si trovi in una
condizione di necessità, la impegniamo, raccogliendo la volontà e
la richiesta di centinaia e centinaia di persone che non ne
vogliono sapere, anche a fronte delle minacce di allacciarsi al
teleriscaldamento, le chiediamo di consentire agli assegnatari di
alloggi di Edilizia Residenziale Pubblica di approvvigionarsi alla
fonte energetica più conveniente sul mercato.
Glielo diciamo anche perché gli obiettivi del Bonus del 110%
sono clamorosamente falliti, quindi non ci sarà foglia di fico che
vi permetterà di recuperare quello che non siete riusciti a fare;
almeno, che si garantisca la libertà alle persone di potersi
approvvigionare dove meglio ritengono opportuno. Grazie.
Presidente -
Assessore Sapinet, a lei la parola.
Sapinet (UV) -
Grazie Presidente, grazie collega. Mi
atterrò alla tematica richiesta con l'iniziativa, ma ricordo che
gli aspetti legati comunque agli interventi, al cappotto, ai vari
lavori, sono stati dibattuti in un'interessante, costruttiva e
positiva seduta di Commissione, probabilmente alla quale ne
seguiranno altre, ma ne parleremo domani, anche in occasione di
un'iniziativa del collega Baccega, quindi mi atterrò a quello che
riguarda l'iniziativa.
Gli interventi di centralizzazione dell'acqua calda sanitaria e
del riscaldamento eseguiti via via su tutti i fabbricati del
Quartiere Cogne, ma più in generale sulla maggior parte dei
fabbricati di proprietà dell'ARER, si collocano in un più ampio
contesto di adeguamento alle vigenti normative europee e nazionali
nell'ambito di un minor impatto energetico ed ambientale del
patrimonio edilizio pubblico, anche nell'ottica di contrasto alla
povertà energetica.
Tali interventi sono accompagnati, come ha ricordato anche lei,
ma come ne abbiamo già parlato più di una volta, da una serie di
azioni di efficientamento energetico, tra le quali le più
significativi risultano essere l'isolamento dell'involucro e la
sostituzione di tutti i serramenti esterni.
Oltre alle finalità già citate, vi è anche un non secondario ed
un maggior livello qualitativo dello
standard
abitativo
degli alloggi ERP, unitamente ad un significativo abbattimento dei
consumi per i nuclei assegnatari a cui si aggiunge - ed io lo
evidenzierei anche - un aumentato livello di sicurezza, e glielo
dico con cognizione di causa, visti i vari interventi che negli
anni sono poi stati posti in opera.
Tutti questi obiettivi trovano formalizzazione, tra l'altro,
nella delibera di Giunta regionale n. 1586 del 12 dicembre 2022
che, nello specifico, individua i lavori in questione tra quelli da
eseguire nel corrente anno 2023, lavori che comunque sono stati
espressamente approvati nell'ambito della proposta progettuale
ammessa a finanziamento con decreto del Ministro delle
infrastrutture e della mobilità sostenibile n. 383 del 7 ottobre
2021.
È evidente che se ciascuno nucleo potesse decidere di adottare
sistemi autonomi alternativi, non si potrebbero raggiungere i
risultati attesi, vanificando - almeno in parte - gli investimenti
pubblici, oltre ad avere impianti non certificati, quindi non
rispondenti alla specifica normativa di settore.
Non ultimo, non è ipotizzabile per ogni immobile una diversa e
disomogenea modalità di fornitura energetica rispetto a quella
centralizzata, questo mi sembra abbastanza chiaro.
Per quello che riguarda i dati - io le riporto quelli che
abbiamo da parte di ARER che sono stati trasmessi in questi giorni
e già nelle settimane passate - non evidenziano peraltro né nella
stagione 21-22 né nella stagione 22-23 un maggiore aumento del
costo per gli utenti allacciato al teleriscaldamento rispetto alle
alternative forniture, l'aumento è stato trasversale.
Comunque a massima tutela dei propri inquilini, ARER, ai tempi,
aveva stabilito un contratto con la società Telcha che garantisce
il mantenimento del tempo della convenienza economica pattuita pari
al 16,64% rispetto alle altre fonti alternative disponibili sul
mercato, quindi il rapporto ARER-Telcha ha condizioni diverse
rispetto al rapporto che Telcha ha con gli altri cittadini.
Lei giustamente diceva: "Sono stati restituiti?". Sì. Posso
comunicarle che le risorse, decurtate dai totali del consuntivo
della stagione 22-23, sono state già restituite proprio nel mese di
novembre da parte di Telcha ad ARER e successivamente da ARER ai
vari assegnatari.
Nello specifico, quindi, l'aumento medio complessivo per la
stagione 2021-2022, rispetto al 2020-2021, è stato sicuramente
significativo, ma va detto che è stato in linea con gli aumenti di
qualsiasi altra fonte energetica disponibile sul mercato.
Mentre per la stagione 2022-2023, quella che si è conclusa, si è
registrata una riduzione dei costi di circa il 21% sulla stagione
precedente, con un aumento complessivo rispetto alla stagione
2020-2021 pari a circa il 35%.
Dunque, per quanto detto, non possiamo votare l'iniziativa. Io
le chiedo di ritirarla, in alternativa ci asterremo.
Presidente -
Consigliere Manfrin, a lei la parola.
Manfrin (LEGA VDA) -
Grazie Presidente, grazie Assessore
per la sua risposta.
Sono felice che abbia citato dei dati perché, come ha suggerito
un collega, almeno a lei l'ARER i dati li dà, a noi invece un po'
meno, ma questa è una questione che il Presidente conosce, quindi
li abbiamo chiesti con le buone e li andremo a chiedere poi con le
cattive.
A prescindere da questo, lei ha fatto un discorso dove dice:
"Non è possibile concedere la libertà ad ognuno di approvvigionarsi
alla fonte che ritiene più opportuna, ci sarebbe una
disomogeneità".
Ma lei, Assessore, sa come funzionava fino ad un minuto fa,
quando poi avete voluto obbligare la gente a collegarsi al
teleriscaldamento? Perché era esattamente come diceva lei, cioè
ognuno aveva la sua fonte di approvvigionamento. Come non è
possibile? É stato fatto, quindi è possibile.
Il principio qual è? È quello che lei dice: "Ma sono direttive
europee che ci dicono che bisogna contrastare la povertà
energetica".
Vede Assessore, a parte il fatto che qualcuno mi dovrebbe
spiegare per quale motivo un approvvigionamento del
teleriscaldamento migliora l'efficientamento energetico di un
edificio, perché che io riscaldi un edificio con mille accendini
che bruciano gas o con il teleriscaldamento o con il barbecue
acceso dentro casa, la fonte è tendenzialmente ininfluente, quello
che conta è quella che è la coibentazione e l'efficienza energetica
dell'appartamento, ma mi rifiuto di credere - e Assessore, penso
che con la logica possa arrivarci anche lei - che ci sia una
direttiva europea che dice che tutti gli alloggi devono essere
collegati al teleriscaldamento, banalmente per un motivo: perché il
teleriscaldamento non c'è dappertutto.
Se ci fosse una direttiva europea che dice che tutti gli alloggi
devono collegarsi al teleriscaldamento, sarebbe inapplicabile. La
direttiva europea dice che bisogna migliorare l'efficienza
energetica degli alloggi, su questo va benissimo e possiamo essere
d'accordo.
Diverso è l'approvvigionamento, anche perché chi ha ancora
questo sogno romantico del teleriscaldamento, con quest'acqua che
si scalda con l'energia solare, che viene convogliata con delle
lenti d'ingrandimento sui tubi, da questo arrivi in temperatura e
venga mandata a tutta la città, dovrà rivedere un po' quest'idea
romantica, perché quando si racconta che quest'acqua calda viene
prodotta con l'acqua della Cogne eccetera, in realtà dice una
sonora sciocchezza, perché quest'acqua viene scaldata con il gas ma
non soltanto, noi sappiamo che l'acqua, da quando parte a quando
arriva, perde un grado per ogni chilometro che fa, e la rete del
teleriscaldamento è di 50 km, quindi c'è bisogno di stazioni
intermedie che riscaldino l'acqua per portarla in temperatura e
queste bruciano gas.
Io non ho capito quale sia il problema di dire: "No, sai che
c'è? Il gas non lo puoi bruciare a casa tua, lo bruciamo noi prima
e poi ti mandiamo l'acqua a quella temperatura lì".
È un discorso che obiettivamente non sta in piedi, è come dire:
"Sapete che c'è? Vado con l'auto elettrica perché così almeno
l'auto elettrica non produce inquinamento, però c'è la centrale a
carbone che produce l'energia per alimentare la macchina
elettrica". È lo stesso sistema, si spostano le cose, ma poi la
realtà è sempre quella.
Obiettivamente, noi ci schieriamo da parte della libertà, siamo
a favore della libertà di potersi approvvigionare dove si ritiene
più opportuno e soprattutto non riteniamo che il piano che è stato
fatto per il quartiere sia nell'ottica di un efficientamento
energetico ma sia, in realtà, nell'ottica di cercare di mettere
delle pezze agli errori che si sono fatti. E lei però su questo ha
ragione, se n'è a parlato in una Commissione dedicata e ho come il
sentore che se ne parlerà ancora per molto tempo e ancora per molte
Commissioni.
Noi non ritireremo l'ordine del giorno. Grazie.
Presidente -
Consigliere Baccega, a lei la parola.
Baccega (FI) -
Grazie Presidente. Giusto per sottolineare
che anche noi voteremo quest'ordine del giorno. Io voglio ricordare
soltanto alcuni percorsi.
L'impianto delle caldaiette a gas, che è stato realizzato credo
negli anni 2015-2018, era un impianto nuovo, ogni alloggio aveva la
sua caldaietta nuova, là dove era obsoleta è stata cambiata, e ogni
assegnatario si gestiva con la sua caldaietta il riscaldamento e
l'acqua calda all'interno degli alloggi. Questo era un principio di
libertà.
Ora c'è qualcosa che non funziona, andiamo a fondo, cerchiamo di
capire.
Con questo nuovo percorso, con il riscaldamento di Telcha, le
bollette sono lievitate. Ricordo l'allora assessore Barmasse che
ricevette i condomini: le bollette erano eloquenti, delle cifre
impossibili, erano 70 euro di affitto, 350 euro di spese di
condominio per dieci mesi, vuol dire 3.500 euro all'anno.
Non ce la faranno mai a pagare, quindi avremo una serie di
morosi, avanti con i morosi, che non potranno accedere al fondo
della morosità perché quel fondo non consente di far accedere a
certi nuclei che non hanno neanche i 5 euro di aumento di pensione
al mese.
Votiamo questo, ne parleremo ancora, approfondiremo, ma c'è
qualcosa che non funziona, quindi siamo realisti. Grazie.
Presidente -
Altri? Mettiamo in votazione l'ordine del
giorno. La votazione è aperta. La votazione è chiusa.
Presenti: 33
Votanti: 14
Favorevoli: 14
Astenuti: 19 (Barmasse, Bertin, Bertschy, Carrel, Caveri,
Chatrian, Cretier, Grosjacques, Guichardaz Jean-Pierre, Jordan,
Lavevaz, Malacrinò, Marguerettaz, Marzi, Padovani, Rollandin,
Rosaire, Sapinet, Testolin)
L'ordine del giorno non è approvato.
Con l'ordine del giorno n. 16, si concludono i lavori della
giornata di oggi. Si riprende domani, alle ore 09:00.
---
La seduta termina alle ore 20:25.
