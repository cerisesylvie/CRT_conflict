Classificazione
BILANCIO E CONTABILITA' REGIONALE



Oggetto del Consiglio n. 854 del 24 luglio 2019 - Resoconto
OGGETTO N. 854/XV - D.L. 36: "Disposizioni collegate al
secondo provvedimento di variazione al bilancio di previsione
finanziario della Regione per il triennio 2019/2021. Modificazioni
di leggi regionali e altre disposizioni".
Rini (Presidente)
- Credo che, vista l'ora ma soprattutto
vista la temperatura elevatissima, possiamo derogare al Regolamento
e stare anche senza la giacca. Guardiamo la sostanza e non la forma
quindi questa sera... giusto?
Siamo, colleghi, al punto n. 46.02 dell'ordine del giorno. Prima
di passare a questo punto, la collega Pulz si era prenotata già
prima della sospensione, credo sia ancora relativamente alla
sospensione per la Conferenza dei Capigruppo. Le concedo la parola
perché si era già prenotata e non glielo avevo data prima.
Pulz (ADU VDA)
- Scusate, sarà che non ho cenato ma io
sento il bisogno di esprimere il mio imbarazzo alla fine di questa
lunga giornata. Devo dire che a me questi giochini, sia da parte
della minoranza che da parte della maggioranza, non piacciono,
probabilmente perché a Risiko non sono mai stata una campionessa e
questo mi ruga. Con la mozione che ho depositato insieme ad altri,
che è ancora all'ordine del giorno al punto n. 50, noi volevamo che
si facesse il corso-concorso per venire incontro con urgenza alle
richieste preoccupate dei Comuni e perché si risolvesse
quest'annosa situazione dei segretari comunali, con quella
trasparenza rispetto agli incarichi a cui aneliamo come ad acqua
fresca di sorgente con questa calura. Ero certa di condividere
queste esigenze con gli altri firmatari della mozione: i
Consiglieri Restano, Gerandin, Cognetta, Sammaritani e Aggravi ma
forse mi sbagliavo e, tra l'altro, tra parentesi, da cavalieri mi
hanno relegata in fondo alla lista ma forse per questa volta vi
perdono...
Nel frattempo è stata presentata dalla maggioranza una legge
che, secondo noi, ha alcuni difetti facilmente superabili, perché
io, ad esempio, che sono laureata in filosofia con indirizzo
storico, non potrò partecipare al corso-concorso ma me ne farò una
ragione e mi dedicherò ad altro, e noi, a questo proposito, abbiamo
presentato un emendamento.
C'è stato poi, per riassumere la giornata, il caos di questa
mattina dei tremila emendamenti di Lega e alleati che hanno
modificato il volto della giornata e si è fatto ostruzionismo e
alle ore 21:39 ci troviamo ad aver affrontato pochissimi punti
all'ordine del giorno. La maggioranza, scusate la franchezza, si
rivela essere debolissima perché doppiamente ostaggio della Lega e
dei suoi alleati, che hanno imparato a usare il programma di
Calderoli: quello che sputa emendamenti e, dall'altro, è ostaggio
della marcia militare di Rete Civica, che, con la pistola puntata
alle tempie della maggioranza, fissa il calendario dei lavori.
Fatico davvero a riconoscere i miei ex compagni, d'altronde questa
è una parola grossa in effetti, che invece ora sembrano disposti a
qualsiasi inchino pur di piantare la loro bandierina sulla loro
pista ciclabile, perché infatti quella proposta nell'emendamento di
Restano non gli è piaciuta. Dichiarano spudoratamente in una
pubblicità a pagamento che il Consiglio - forse eletto anche grazie
ai voti della 'ndrangheta, ma questo ce lo dirà la Magistratura -
solo grazie a loro finalmente lavora, come se prima tutti voi
aveste dormito sonni beati, cosa che, se io fossi maggioranza, mi
offenderebbe non poco e, a dire il vero, mi offende anche stando in
minoranza. Per quanto io ami viaggiare e adori il treno, la mia
dignità non la vendo in cambio dell'elettrificazione della
ferrovia, che comunque al momento resta una pia illusione per i
viaggiatori davvero stanchi.
Alla luce di queste considerazioni, vi voglio dire che ADU VDA
dichiara di voler prendere distanze con gli uni e con gli altri,
perché non vogliamo essere responsabili delle macerie che state
facendo cadere tutti quanti in testa ai cittadini e noi ci
dichiariamo disponibili a rivedere l'ordine del giorno per
reinserire la discussione della legge sui segretari domani mattina
o pomeriggio, comunque domani, previa presentazione di tutti gli
emendamenti del caso, vecchi e nuovi, se la maggioranza dimostra
apertura nel dibattito e la minoranza decide di collaborare.
Il CPEL ci ha fatto molto arrabbiare sulla legge elettorale dei
Comuni quando voleva far tornare indietro la Valle d'Aosta, che un
tempo era all'avanguardia per la presenza femminile in politica, un
tempo lo è stata davvero, ma oggi non possiamo non ascoltare,
nonostante tutto, la sua preoccupazione rispetto alla questione dei
segretari, in vista anche delle nuove elezioni comunali, che non
sono così lontane. Già mi sento nelle orecchie il commento di
qualche collega: "tu vivi nel mondo dei coniglietti rosa ma qui
stiamo nel mondo dei furbi"; ecco, io alla furbizia di tanti
preferisco mille volte la mia supposta ingenuità, sempre più
scettica e preoccupata di fronte a un certo modo di condurre la
politica che non mi appartiene e non ci appartiene e spero che vi
esprimiate su questo punto e si possa rivedere l'ordine del
giorno.
Presidente
- In realtà, più che un commento, è proprio
stato un intervento con tanto di pagelle un po' a destra e a manca.
Bisognava forse più attenersi alle risultanze della Conferenza dei
Capigruppo ma va bene. Possiamo continuare con i lavori e diamo la
parola al relatore Marquis per la sua relazione.
Marquis (SA)
- Non riuscirò a quest'ora a essere così
brillante come lo è stata la collega Pulz. Veniamo però al punto
all'ordine del giorno. Quando ho presentato la relazione dei punti
n. 47.02 e n. 47.03 dell'ordine del giorno, ho fatto una premessa
di carattere generale che valeva anche per il disegno di legge
relativo al collegato.
Credo che a quest'ora sia superfluo dare lettura di questa che è
la relazione che ormai tutti hanno letto e non vorrei sottrarre del
tempo utile alla discussione, al dibattito generale in Aula,
pertanto credo che, se tutti siete d'accordo, possiamo procedere
direttamente al dibattito.
Presidente
- Apriamo la discussione generale, ci sono
richieste di intervento? La parola al collega Restano.
Restano (GM)
- Direi che questo momento è il momento
della variazione, dell'assestamento, del collegato, siamo a metà
dell'anno, momento importante e anche un momento un pochino per
tirare le somme rispetto a quello che dall'approvazione del
bilancio di previsione 2016 ad oggi è stato fatto, il collegato con
la variazione e l'assestamento ci permetteranno di guardare oltre e
di riprogrammare un pochino qualcosa. È quindi un momento
importante e anche un momento dove fare una riflessione guardando
ciò che è stato fatto, ciò che si potrebbe fare e ciò che ci
proponete oggi di fare. Potrebbe iniziare dall'analisi di alcuni
articoli di giornale su fatti recenti, oppure guardare direttamente
al collegato e lasciare le considerazioni politiche un pochino
verso la fine, io così farò, così ho scelto di fare.
Dall'analisi del collegato, partendo dall'inizio della norma,
devo dire che, per quanto riguarda alcune norme, mi riferisco
all'articolo 1, quelle che riguardano il cumulo di contributi, sono
un'iniziativa lodevole, doverosa, ringrazio l'Assessore che l'ha
proposto e gli uffici che l'hanno fatta.
Noi ci permettiamo di sottolineare un emendamento che propone
una piccola novità rispetto ai tempi che cambiano, quindi la
possibilità di ammettere a contributo un tipo di attività nuova
rispetto a quelle del passato. Gli articoli seguenti, gli articoli
2, 3 e 4, sono articoli che riteniamo anche questi più tecnici,
mentre la stessa cosa dobbiamo dire per quanto riguarda i revisori
dei conti all'Istituto Gervasone, invece ci vorremmo fermare
sull'articolo 6, il capo IV: "Disposizioni in materia di
classificazione delle piste di discesa e delle piste di fondo.
Modificazioni alla legge regionale n. 9/1992". Ci sono una serie di
articoli che riguardano gli impianti a fune e le piste di sci e qua
mi pare doveroso sottolineare l'importanza di alcuni articoli
inseriti nel collegato, che forse, a nostro modo di vedere,
meritavano un'attenzione diversa e quindi di essere trattati in
maniera diversa, con una modifica di legge apposita che prevede un
altro passaggio nelle commissioni preposte collegandosi alla
possibilità di prendere una sorta di scorciatoia, che poi, senza
riallacciarmi ai fatti di questa mattina, è stata proprio una
scorciatoia.
Detto questo, queste modifiche prendono corpo a seguito di una
sentenza che c'è stata rispetto a una società partecipata che
gestisce gli impianti a fune. Noi quindi per un unico evento, dal
1992 ad oggi, modifichiamo una norma. La riflessione che voglio
fare è di altro livello: vale a dire gli impianti a fune sappiamo
che insistono in zone di montagna, zone di montagna che sono
particolari e guardo i due Assessori interessati: l'Assessore
all'agricoltura e l'Assessore ai trasporti, per noi che viviamo in
montagna hanno un significato particolare. La proprietà in
montagna, e non solo, degli alpeggi, è sacra perché descrive il
nostro passato, la nostra storia. Sappiamo tutti che andare a
dividere la proprietà in un alpeggio è una cosa molto particolare e
sancire la pubblica utilità, cosa che peraltro è già stata fatta in
norma, qua andiamo a fare dei correttivi, ma dare la possibilità a
una società completamente pubblica di agire e senza interloquire
con i proprietari con un atto di imperio sottrarre la proprietà al
proprietario o imporre un vincolo è un atto che merita una
riflessione. Forse vale la pena, visto che il caso è unico dal 1992
ad oggi e da sempre si è riusciti a concertare una naturale
convivenza tra gli impianti a fune, le piste, gli alpeggi e i
proprietari, fare una valutazione e vedere dove noi in futuro
vogliamo arrivare, dove vogliamo andare. Vogliamo trasformare le
nostre società quasi completamente pubbliche in consorzi dove ci
sono dei privati, dove i privati stessi proprietari degli alpeggi
hanno interesse a sviluppare un determinato tipo di turismo? Non
sto inventando niente, è quanto fanno in altre Regioni. Ecco, è
questa la riflessione, la suggestione che vorrei lanciare perché
così facendo diamo in mano a una società, a un singolo un'arma
micidiale: quella in un sol colpo di rendere pubbliche o attraverso
una servitù, o attraverso un esproprio delle importanti zone di
territorio, che sono un patrimonio, un patrimonio ambientale, un
patrimonio rurale ma soprattutto che raccontano la storia della
Valle d'Aosta.
A questo articolo, così come all'articolo 7 e all'articolo 9,
abbiamo presentato degli emendamenti, che, visto come sono andate
le cose e non avendo potuto confrontarci in commissione, sono un
invito alla riflessione, una piccola provocazione per ragionare su
questi spunti per vedere se riusciamo a rallentare questo percorso,
a fermarlo e tutti insieme, dandoci un congruo termine, fare una
valutazione di questo tipo, più strategica, di più ampio respiro.
Naturalmente le norme ci sono, queste, come ho ripetuto, sono
figlie di una sentenza, forse di un approccio non proprio dei
migliori che c'è stato tra i rappresentanti della società e i
proprietari dei terreni ma è un tentativo di ricomporre tutte le
fratture, di riconsiderare la cosa e poi - perché no? - se non
andasse in porto, di adottare estreme misure ma anche di cambiare
le strategie, la gestione degli impianti, le nostre partecipate.
Per questo anticipo che vi saranno degli emendamenti che andranno
in tal senso, proprio per stimolare la riflessione.
Da un'analisi attenta che non ha la pretesa di avere in mano la
verità, è emerso inoltre che si è introdotta la possibilità di
riconvertire gli impianti a fune nelle piccole stazioni e di questo
se n'era parlato, però la norma di riferimento, l'articolo 2 della
legge n. 8 del 2004, parla delle iniziative ammesse a contributo
dalla legge stessa, non prevede le riconversioni. Allora qua
bisogna valutare se è il caso di inserirle negli emendamenti,
questo non l'ho scritto, di correggere il tiro ma noi
nell'emendamento abbiamo fatto una proposta diversa, che poi avrò
modo di illustrare, ma, in caso di riconversione, non deve essere
unilaterale la scelta ma si devono sentire tutti i portatori di
interesse.
Riguardo all'articolo 8, non abbiamo suggestioni particolari,
mentre vogliamo sottolineare, per quanto riguarda la materia di
sanità: "Disposizioni in materia di trasporto con ambulanza.
Modificazione alla legge regionale n. 5/2000", che anche in questo
caso probabilmente c'è stato un fraintendimento. Dalla lettura che
abbiamo dato noi, si parla di assoggettare ad autorizzazione
sanitaria l'attività di trasporto di infermi e feriti con ambulanza
che può essere esercitata da enti, associazioni e soggetti privati;
l'autorizzazione sanitaria... la riflessione è questa: già la norma
la prevedeva un'autorizzazione, non denominata sanitaria ma
rilasciata dall'Assessorato. La domanda che ci siamo fatti è
questa: ma i mezzi utilizzati sono autorizzati? La norma li
assoggetta a dei requisiti al punto 4 richiamati da una delibera.
Secondo noi modestamente, senza avere particolare presunzione, il
rilascio di un'autorizzazione ha necessità di ottenere
un'autorizzazione sanitaria e deve essere determinata da una norma
e non da una delibera. Il precetto - e me lo diranno gli avvocati -
deve essere contenuto in norma per essere significativo, poi la
delibera può determinare tutti i requisiti che possono essere
modificati. Il precetto deve anche contenere la durata
dell'autorizzazione, sono mezzi particolari che devono essere
sicuramente mantenuti sotto attento controllo.
Altra particolare attenzione ci hanno destato le disposizioni in
materia di formazione professionale turistica e le modificazioni
alla legge n. 20 del 1991, laddove l'Assessore competente in
materia di turismo potrà farsi sostituire da un suo delegato in
seno alla fondazione. Ci siamo chiesti quale possa essere un
delegato, se è un delegato politico, un delegato
tecnico-amministrativo o un rappresentante di associazioni del
settore. In merito mi sembra ci sia già stata una modifica in tal
senso nel recente passato, abbiamo notato che sono stati nominati
due rappresentanti del settore che fanno capo a un'unica
associazione, sarebbe bello vedere rappresentate altre
associazioni. Presenteremo un emendamento anche su questo, però
ritengo che anche su questa materia, non avendo particolari
interessi a indicare persone, sarebbe stato interessante esercitare
un confronto in commissione per capire l'orientamento.
Per quanto riguarda l'analisi della norma, non vi è altro, la
discussione di questa mattina ha già assorbito parte degli
argomenti e trattato parte degli argomenti che avrei voluto porre
in evidenza nel corso di questa discussione, di quest'analisi della
situazione politica. Sicuramente, a seguito dei cambiamenti di
maggioranza che mi hanno visto anche partecipe attore, sono
cambiate molte cose, ho avuto modo di dire oggi e parlare
dell'accordo che è stato siglato. In quell'occasione ho anche avuto
modo di ricevere alcune indicazioni da parte dei colleghi,
indicazioni che ho valutato, che ho preso in considerazione e
soprattutto mi è rimasto nella mente quanto detto dalla collega
Morelli qua accanto a me quando faceva riferimento a un documento
da me firmato per risolvere la crisi del Governo Spelgatti, laddove
si invitavano i partiti degli autonomisti, le aree di pensiero a
fare una valutazione e a lavorare per risolvere la crisi. La
Consigliera Morelli mi ha richiamato a quella firma, giustamente
l'avevo firmato collega. Si è dimenticata di dire - me lo sono
dimenticato anch'io la volta scorsa - che all'interno di Pour Notre
Vallée e Area Civica l'analisi c'è stata e noi non eravamo entrati
a far parte organica di quella maggioranza. È emerso però
chiaramente che altrettanta analisi non è stata fatta nel formare
questa di maggioranza, comunicati stampa di UV e Stella Alpina lo
hanno detto. A noi poco interessa, però, visto che ho accettato la
sua segnalazione, mi permetto sommessamente di rilevare questo e mi
sembra una cosa significativa ma fa parte del comportamento che noi
viviamo quotidianamente, un comportamento che non è lineare a
nostro modo di vedere e lo vediamo dagli articoli di giornale,
dalle segnalazioni dei commercianti, la politica ci ha dimenticati,
da altre assemblee, dalle risposte che vengono date in assemblea,
che non sono in linea con quanto viene detto all'interno, anche per
quanto viene fatto. Questo io vorrei sottolineare, perché di grossi
sacrifici personali non ne ho visti da parte dei componenti della
maggioranza, salvo Bianchi, che è l'unico che ha fatto un
sacrificio personale, altri no, allora non bisogna vantarsi di
questo, ognuno è rimasto al suo posto, ha fatto un passo avanti,
quindi non sono dei sacrifici, forse sacrificio è venire
quotidianamente a lavorare... per me è un onore e un piacere,
questo lo voglio sottolineare, e un dovere. Non richiamo altri
argomenti, però è questo che mi sento di dire.
Presidente
- La parola all'Assessore Laurent Viérin.
Viérin (AV)
- Sarà l'ora tarda, sarà l'argomento, magari
anche il calore dell'aula che la Presidente sottolineava ma
finalmente in questa serata abbiamo la possibilità di argomentare
alcune considerazioni partendo dagli spunti che abbiamo sentito
post
cena. Visto che è stata sollecitata una parte di
competenza inerente a questo Assessorato, sarà anche l'occasione
per formulare alcune considerazioni generali su ciò che abbiamo
approvato già in termini legislativi e normativi e su ciò che ci
accingiamo a votare. Intanto, com'è stato sottolineato da alcuni
colleghi, sono atti che hanno dato un sostegno importante al
settore agricolo, al comparto che ne ha enormemente bisogno, è un
ragionamento che si sta inserendo in una riorganizzazione per
quanto riguarda i consorzi di miglioramento fondiario, che hanno
una necessità di chiudere i riordini che sono in corso - è stato
chiuso solo un riordino sperimentale: quello di Montjovet -, una
necessità di semplificazione burocratica di tutta una serie di
prassi, avevamo già avuto modo di intervenire in termini tecnici
affinché ci fosse un alleggerimento delle procedure, ma, da un
punto di vista finanziario, era importantissimo mettere delle
certezze.
Il comparto, il settore agricolo viene sostenuto anche
attraverso un sostegno all'
Institut agricole
, la nostra
scuola di agricoltura, attraverso alcune previsioni che sono state
ricordate. Ricordo anche un supporto informatico molto importante
aspettato da tempo com'è inserito nell'articolato. Si è parlato di
Fondazione turistica, cercherò di ricordare, visto che in
quest'Aula è stato votato un articolo di legge che andava a
riformare il consiglio di amministrazione... e il collega Restano
era ancora in maggioranza, io non mi addentrerò in grandi analisi
politiche, dirò semplicemente che si venga giustamente a dire che
bisogna fare le maggioranze con una dovuta analisi... credo che la
prima analisi andava fatta quando è stata formata questa
maggioranza scorsa, eravate in due, collega Restano, non vi siete
capiti, eravate solo in due e dopo tre giorni non eravate neanche
più in due. Credo quindi che
in primis
ognuno debba dire
certe cose a sé stesso: dico questo perché le argomentazioni sono
importanti,
la nemesi anche è qualcosa che esiste, quindi
non è che ci si può neanche dimenticare di tutto ciò che è
avvenuto... la norma che abbiamo sostenuto è stata quella... come
un po' la logica che avevamo messo in campo al Forte di Bard di
superare una certa norma desueta, che vedeva l'Assessore Presidente
della Scuola alberghiera e della Fondazione, ruolo che lei
ha ricoperto, non era venuto in mente probabilmente a nessuno di
superare questa dicotomia. Adesso, che è superata, le categorie
dovrebbero essere tutte rappresentate all'interno, peccato che si
poteva fare prima... e le categorie a cui abbiamo destinato la
presidenza di questa fondazione... è una fondazione di indirizzo
turistico e, secondo il nostro modesto parere, era giusto che gli
albergatori avessero la conduzione di questo consiglio di
amministrazione, non politico com'era in passato.
La prima considerazione quindi è che si è fatta questa scelta,
l'articolo che è stato votato - e che sicuramente non sarà sfuggito
al collega Restano - diceva che all'interno del consiglio di
amministrazione era presente, al di là dell'Assessore, e oggi
aggiungiamo suo delegato perché era un'indicazione che io avevo
dato, nella tecnica legislativa probabilmente era sfuggito, perché
noi crediamo che ci sia anche la possibilità, al di là della
presenza dell'Assessore, che l'Assessorato sia rappresentato,
quindi sia l'Assessore, sia un tecnico dell'Assessorato, sia
eventualmente anche qualcuno che può rappresentare il comparto di
settore, quindi non è codificato volutamente ma giustamente
l'Assessorato non è solo l'Assessore, anzi è fatto di tecnici, è
fatto di persone che hanno competenza in campo turistico.
L'articolo di legge diceva che nel consiglio di amministrazione, al
di là dell'Assessore e oggi aggiungiamo: o suo delegato, erano
presenti e sarebbero state rappresentate le parti più
rappresentative delle categorie rappresentative del mondo degli
albergatori e della filiera enogastronomica. Il sottoscritto quindi
che cosa ha fatto? Ha scritto una lettera ad Adava e ha chiesto un
nominativo. L'Adava ha risposto indicando un nominativo non
politico, tecnico o, meglio, di categoria, quindi non siamo entrati
nel merito dicendo: "nominiamo questo, tizio, caio, sempronio", i
tecnici si sono preoccupati di valutare quali erano le categorie
più rappresentative.
L'altra categoria più rappresentativa del comparto agricolo è
Coldiretti, quindi il sottoscritto ha preso carta e penna e ha
scritto una lettera a Coldiretti, che ha indicato come nome Camillo
Rosset, quindi in autonomia è stata una scelta delle categorie. Se
poi, lo sappiamo, collega Restano, che ha incontrato anche lei, e
non solo lei, qualcuno che si è lamentato perché non è
rappresentato all'interno dell'IPRA, ci dispiace ma noi non siamo
per andare a inserire
ad personam
chi oggi rivendica un
ruolo all'interno di un consiglio di amministrazione della nostra
fondazione, perché, nel momento in cui abbiamo approvato una legge,
era chiaro che le due associazioni più rappresentative erano
quelle. Oggi quindi lo sforzo che abbiamo fatto è di inserire: "o
un suo delegato", che potrebbe anche prevedere un'altra categoria,
magari chi si sente meno solo, ma questo è stato un gesto di garbo
proprio per cercare di costruire un consiglio di amministrazione
che fosse equilibrato e che fosse rappresentativo delle categorie.
Questo è stato molto apprezzato e glielo dico perché a verbale
nella prima riunione di insediamento è stato indicato il nome di
Jeannette Bondaz al ruolo di Presidente... lei dice: "sono
rappresentati solo gli albergatori", no, la filiera enogastronomica
ha indicato il nome di Camillo Rosset, che peraltro rappresenta
anche il mondo degli agriturismi - secondo noi, quindi ha anche un
senso -, che è anche un sindaco e quindi rappresenta il territorio.
Tutto poi si può fare meglio, collega Restano, tutto, però ci
permettiamo di sottolineare che abbiamo cercato di fare le cose con
la massima trasparenza e con la dovuta attenzione. Sappiamo poi
benissimo che è il gioco delle parti di andare a raccogliere i
mécontentement
cercando di soffiare dove già magari c'è già
un po' di malumore ma non è che questo ci turbi. È una piccola
modifica che era sfuggita, quindi, ripeto, chiedo venia ma era
stata un'indicazione proprio per non codificare, un po' come la
legge che prevede che l'Assessore intervenga sulla deroga dei
trattamenti e fitofarmaci in fioritura. Non è l'Assessore, è
l'Assessorato perché l'Assessore potrebbe avere o no le competenze
tecniche per decidere se esiste la possibilità di fare una deroga
sui trattamenti nel periodo della fioritura. Anche quello quindi
sarà un refuso su cui stiamo lavorando per intervenire affinché
venga superato. Questo per dire che tutto è migliorabile ma ciò che
è stato fatto è stato semplicemente messo in campo per aumentare o,
meglio, rafforzare la sinergia tra la Fondazione turistica e le
categorie, che alla fine sono i veri destinatari di una parte di
indirizzo formativo e di raccordo su delle professioni che
effettivamente... Il pezzo ulteriore chiaramente è un maggior
raccordo tra la Fondazione turistica e la nostra Scuola alberghiera
e il nostro
Institut agricole
, perché sono le due eccellenze
delle due filiere o dei due settori che rappresentano appunto le
nostre eccellenze. Lo dico quindi in tutta tranquillità, questi
atti che abbiamo votato oggi sicuramente per le risorse che vengono
destinate... sono risorse molto importanti per il comparto agricolo
e per quanto riguarda invece il settore turistico, poi sugli
alpeggi ci saranno altri chiarimenti su ciò che è stato
evidenziato, ma ciò che ci tenevamo a dire è che oggi sicuramente
attraverso gli atti che sono stati approvati c'è una boccata di
ossigeno per il comparto agricolo che ne aveva bisogno.
Presidente
- La parola all'Assessore Baccega.
Baccega (UV)
- Il collega Restano ha richiamato
giustamente la sua attenzione al mondo della sanità e questo mi dà
l'opportunità, prima di entrare nel contesto dell'emendamento da
lei proposto e da voi proposto, di esprimere la soddisfazione di
questa lunga giornata faticosa, che comunque vede una variazione di
bilancio che presta la giusta attenzione alle politiche sociali con
un intervento di 2.947.000 euro, che vanno a dare risposte
importanti alle micro, ai contributi alle famiglie per barriere
architettoniche, per i servizi alla prima infanzia, insomma, direi
risposte significative, ma, al di là dei LEA aggiuntivi di cui
abbiamo già parlato, ci sono tutta una serie di risorse e in parte
investimenti che riguardano l'adeguamento delle strutture di
Verrès, di Variney. Direi quindi che, oltre a questo, c'è
sicuramente una grande soddisfazione per l'intero Assessorato che,
a seguito di questa variazione, può mettere a disposizione dei
diversi capitoli di spesa, la somma di 6.315.578 euro. Bisogna
quindi dire che, a seguito della prima variazione più questa, la
sanità ha avuto la giusta attenzione, pur nelle grandi difficoltà
che sono state evidenziate soprattutto dal collega Gerandin quando
ha detto: "come mai questi medici non ci sono?". I medici non ci
sono in tutta Italia, collega Gerandin, e anche in altri Paesi.
Stiamo cercando di rendere più attrattiva la Valle d'Aosta, nel
mese di settembre avremo modo di presentare dei progetti, delle
iniziative, li porteremo in commissione; auspichiamo di vedere il
suo consenso anche in quella direzione per rendere più attrattiva
la Valle d'Aosta per i medici che andremo a contattare.
Per quanto riguarda invece gli emendamenti che avete proposto
che riguardano le ambulanze, non sono accoglibili dal nostro punto
di vista perché diventa un'autorizzazione al solo mezzo, mentre
l'autorizzazione va data all'attività di trasporto e tutto questo
non sarebbe più coerente con il comma 2, che è il comma vigente.
Infatti noi abbiamo detto che l'attività di trasporto di infermi e
feriti con autoambulanza può essere esercitata in proprio da enti,
associazioni o soggetti privati in possesso di autorizzazione
sanitaria rilasciata dall'Azienda USL e, per i termini di validità
dell'autorizzazione, gli stessi sono contenuti appunto nella
delibera citata al comma 4, quindi non ci sarebbe nessun motivo per
essere inseriti in una legge. Questo era quanto dicevo per quanto
riguarda gli emendamenti. La ringrazio.
Presidente
- La parola all'Assessore Certan.
Certan (AV)
- Nel capo III del collegato del disegno di
legge n. 36 vi è un passaggio, lo ha ricordato anche il collega
Restano, riguardante l'
Institut régional
Gervasone, sono
delle piccole modifiche di legge coerentemente con altri enti
strumentali della Regione sono state adeguate e vi è la variazione
a un unico revisore dei conti in luogo degli attuali tre revisori
che ci sono, ciò che permette anche un risparmio di spesa, anche se
è molto limitata e non è certo quella la parte importante. Per il
revisore sono stabiliti la durata della nomina, i requisiti, il
compenso, tutto appunto in armonia con altri enti regionali. Il
collegio attuale rimane in carica sino al termine del suo mandato
naturale.
Vi è poi un altro passaggio riguardante la proprietà dei beni
mobili già messi a disposizione dello stesso Istituto Gervasone
dalla Regione al fine di permettere una miglior diretta gestione...
con la previsione di un termine per procedere al relativo e
necessario inventario. Devo anche dire che poi, riguardo
all'Istituto Gervasone, ci sono anche altre riflessioni, altri
ragionamenti che stiamo facendo e che probabilmente in autunno
porteremo poi alla vostra attenzione.
Presidente
- Siamo in discussione generale. Ci sono altre
richieste, colleghi? Possiamo chiudere la discussione generale? La
discussione generale è chiusa. Per la replica da parte del Governo,
la parola all'Assessore Bertschy.
Bertschy (AV)
- Senza entrare nel merito delle tante cose
dette oggi e di alcune evoluzioni anche di tipo normativo portate
sul precedente disegno legge, io credo sia importante dare la
giusta informazione rispetto alla disciplina che attraverso questo
collegato si vuole introdurre per armonizzare le disposizioni di
legge che regolano l'attività di classificazione delle piste per i
nostri impianti funiviari in seguito alla sentenza, che non è stata
una sentenza contro una società, è stata una sentenza contro un
decreto assessorile, quindi non un'attività di impresa ma il
decreto che rispondeva alla validazione del lavoro che andava fatto
per classificare le piste come si era deciso, la sentenza è la
sentenza 2114/2019.
La strada effettivamente può e potrà ancora essere quella di un
disegno di legge che completi e ammoderni una disposizione di legge
direi datata, l'ha citata lei, se stiamo parlando ancora di una
legge così datata, qualcosa sicuramente andrà fatto in futuro. Io
arrivo adesso, per la prima volta mi occupo di questo settore e
credo che, come mi sembra corretto dire, si poteva occupare di
questo anche chi mi ha preceduto, probabilmente lo voleva fare e il
tempo, vuoi anche perché non aveva scelto forse sempre le giuste
maggioranze, non l'ha avuto, però non vorrei che si confondesse il
valore di questa norma. Noi cioè abbiamo scelto questo momento e,
per quello che mi riguarda, se aveste avuto il tempo per le
audizioni, ne sarei stato sicuramente felice perché nulla c'era da
non audire, però i tempi sono stati questi, tante volte è successo
anche in passato, si sa che l'ultimo Consiglio estivo è quello un
po' più complicato da gestire per tutti a seconda delle situazioni
che si trovano, però questa norma armonizza una sentenza che va
armonizzata. Non possiamo dire: lo facciamo solo da qualche parte
perché lì forse sono più litigiosi, da un'altra parte lo sono meno.
Noi dobbiamo dare regole chiare, siamo Amministrazione pubblica e
le regole chiare sono alla base della trasparenza che
l'Amministrazione pubblica deve dedicare all'attività verso i
cittadini e soprattutto bisogna mettere in condizioni società
importanti come quelle che svolgono l'attività di gestione degli
impianti funiviari, e quindi del settore dello sci, di lavorare con
norme che non creino dubbi. Sicuramente poi sono disposizioni che
andranno ancora valutate, se potranno essere migliorate, come tutte
le leggi, lo faremo però ci tenevamo come Governo a garantire ai
nostri dirigenti di poter muoversi all'interno di disposizioni
chiare. Io, collega, immagino che non volesse confondere in questo
senso chi ci ascolta: qui non stiamo parlando di espropri, di
divisione di proprietà o di altre iniziative che mettono in
difficoltà... di alpeggio, stiamo parlando di utilizzo temporaneo
di aree durante il periodo invernale per un periodo limitato di
tempo con indennità riconosciuta. Con tutti i nostri limiti, io non
credo che gli alpeggi si possano utilizzare soprattutto con
allevamento durante l'inverno o in altre iniziative ed è
previsto... se si va oltre alla servitù di asservimento, quindi
lavori o altre cose, le disposizioni sono quelle date dalle norme
che lei conosce sicuramente meglio di me. Il tentativo quindi è
quello di evitare che i nostri dirigenti lavorino senza avere norme
chiare per poter svolgere il loro lavoro e, ripeto, ribadisco che
do tutta la disponibilità, piuttosto per ritornare poi a discutere
anche di queste disposizioni in commissione a settembre, se ci sarà
da migliorare, miglioreremo quanto ci verrà proposto, però noi
abbiamo scelto di non lasciare vuoti di norma per svolgere appunto
bene e con tranquillità il lavoro da svolgere.
L'altro articolo invece rispetto alla legge n. 8 che non prevede
all'articolo 2 la parola "
riconversione
"... su questo
l'interpretazione che noi abbiamo dato, ma possiamo anche in questo
senso rivalutarla, è che l'articolo 8 al comma b) prevede: "
il
rinnovamento tecnologico di strutture e di sistemi di funzionamento
connessi agli impianti
", in quelle disposizioni nella
riconversione che un po' abbiamo immaginato noi quando abbiamo
parlato anche qui in questo Consiglio regionale degli impianti...
quindi dove non si va a confermare gli impianti esistenti e si
immagina di fare qualche cosa di nuovo, si vanno sicuramente a
rivalutare le strutture e i sistemi di gestione connessi agli
impianti. È per quello che poi abbiamo migliorato il comma 3
dell'articolo 7 aggiungendo un pensiero e un indirizzo politico,
che è quello che è emerso dalla discussione fatta qua in Consiglio
regionale dalla risoluzione che poi ne è conseguita. Credo che lei
sappia che avremmo anche potuto farlo con delibera di Giunta, però
si è voluto affermare con una modifica dell'articolo questo
principio politico qui con una norma da Consiglio regionale.
Ripeto, come ho detto prima, rispetto all'altra legge, se ci
sarà credo anche il tempo necessario per fare le cose e farle bene,
sono convinto - e credo che questo sia quello che vorrebbero fare
tutti i Governi e tutti gli Assessori - che la cosa migliore sia
quella di prendere in mano le leggi, portarle nelle commissioni e
modificarle. Abbiamo però anche necessità di dare risposta a volte
anche con un po' di urgenza alle cose che vogliamo fare insieme e
dare una risposta alle piccole stazioni sciistiche magari dando già
un valore... noi stiamo costruendo nel DEFR e già in una prima
valutazione di bilancio che abbiamo fatto insieme all'Assessore i
percorsi per garantire già una programmazione rispetto agli
investimenti del prossimo triennio. Su questo, rispetto alla legge
n. 6 e alla legge n. 8, il Governo si è già confrontato e sul
settore degli impianti a fune ci sarà sicuramente attenzione. In
questo senso, rispetto alle piccole stazioni, vogliamo garantire
quest'attenzione in maniera ancora maggiore affermando in legge che
dove si andranno a fare delle valutazioni di questo tipo che non è
necessario... io ho letto anche l'altro emendamento con
l'unanimità, non è necessario scrivere che lo dovranno proporre
all'unanimità i Comuni, perché dentro le società, dentro quei
consigli di amministrazione ci sono già gli Enti locali di
riferimento che dovranno proporre questi obiettivi se riterranno
che questi obiettivi sono quelli utili per le proprie società.
Nessuno obbligherà nessuno a fare niente però l'obiettivo che ci
siamo posti è quello di considerare in via prioritaria gli
investimenti, in particolare quando questi garantiranno progetti
che magari ridurranno i deficit attualmente dati da alcuni impianti
a fune, quindi è un po' in questo senso che ci siamo mossi. Io
spero che sia comprensibile, magari non è quello che ritenete
giusto ma dietro a questi articoli di legge c'è una logica, ci sono
degli obiettivi e si comincia a fare un percorso che sicuramente
potrà essere migliorato nel tempo ma comincia ad affermare una
visione di tipo strategico.
Presidente
- Altri? Siamo in replica. Se non ci sono
altre richieste di intervento, possiamo cominciare l'esame della
legge. Chi tace acconsente quindi possiamo iniziare. All'articolo 1
abbiamo l'emendamento n. 1 presentato dai colleghi Restano,
Gerandin, Cognetta, Aggravi e Spelgatti. Collega Restano, lo vuole
illustrare? La parola al collega Restano.
Restano (GM)
- È un emendamento all'articolo 17 della
legge regionale n. 31/2001, parliamo di imprese e aziende
artigiane. Vorremmo aggiungere all'articolo 2 il punto ebis)
riguardo alle attività soggette a contributo, vorremmo aggiungere
questo punto: "
consulenze alle proprietà e alla dirigenza per lo
sviluppo delle strategie aziendali finalizzate ad aumentare la
produttività nel rispetto della qualità e del welfare
aziendale
", perché oggigiorno riteniamo che sia importante
andare a formare il personale delle aziende con una formazione
specifica, perché essere imprenditori o liberi professionisti...
oggi non è sufficiente avere delle competenze tecniche ma è quasi
diventata una sfida. Il mondo del lavoro è diventato sempre più
veloce, sempre più concorrenziale e quindi l'imprenditore necessita
di avere diversi livelli di preparazione, non ultimo la formazione
non intesa nel senso canonico deve riguardare l'approccio alle
problematiche, l'approccio con il personale dipendente, l'approccio
verso i potenziali clienti, azioni di
marketing
, anche e
soprattutto nel rispetto del welfare, nel rispetto quindi dei
dipendenti dell'azienda e degli interlocutori di turno e proprio su
questo argomento in questi ultimi anni si sono sviluppati tanti
studi. Il
management
delle aziende, delle più grandi
aziende, i più grandi imprenditori fino anche agli artigiani, alle
ditte individuali hanno dimostrato che il sapere gestire
l'emotività, l'intelligenza emotiva è diventata una parte
integrante dello sviluppo aziendale, quindi, dando importanza a
questo punto, diamo la possibilità a chi lo vorrà fare di seguire
una formazione particolare. Riteniamo che non sia un grosso sforzo
da parte di questo Consiglio, però è un'attenzione particolare a un
settore che è in crisi, che necessita di attenzioni ma soprattutto
necessita di avere delle opportunità: le opportunità per
migliorarsi, per continuare a crescere e per rivolgersi ai
valdostani ma anche a chi opera fuori Valle in maniera forse
diversa e anche più accattivante di quanto riusciamo a fare ad
oggi.
Presidente
- Su questo qualcuno intende prendere la
parola? La parola all'Assessore Testolin.
Testolin (UV)
- Solo per annunciare un voto di astensione
su questo emendamento, che non va contro l'obiettivo di dare delle
opportunità alle nostre aziende di avere delle consulenze, perché
questo chiede l'emendamento, non della formazione specifica, in
quanto all'interno della norma e nei punti precedenti a quello che
si vorrebbe inserire si ritrovano tutta una serie di attività
propedeutiche a chiudere dei processi di certificazione, processi
di certificazione che possono beneficiare nel loro percorso di
consulenze specifiche. Mentre quello che veniva enunciato dal
collega Restano si può ottenere attraverso dei bandi che sono già
attivi su fondi FESR e che permettono di accedere senza processi
che arrivano poi alla certificazione richiesta dalla legge n. 31...
permettono di avere delle consulenze per migliorare i processi
produttivi e per enfatizzare le necessità di innovazione
all'interno delle aziende. In questo contesto che era stato
sviluppato pertanto l'articolo 1... aveva come finalità già
segnalata in precedenza quella di togliere da tutta una serie di
normative i vincoli dettati dal cumulo di opportunità e di aiuti
diversi che potevano, nel limite di quanto prescritto dai processi
europei, essere dati a beneficio e a sostegno di altre iniziative.
Quello che è stato oggetto dell'emendamento è qualcosa che esula da
questo, da quanto richiesto nel punto 1, è tuttavia lodevole e
condivisibile quello che è stato chiesto ma è già presente con
un'altra formula. La nostra posizione pertanto sarà di
astensione.
Presidente
- Per dichiarazione di voto, il collega
Restano.
Restano (GM)
- La ringrazio Assessore per la risposta.
Noi non la vediamo come lei, riteniamo che mantenere il
welfare
aziendale nel rispetto della qualità e del
miglioramento delle prestazioni sia un compito degno di attenzione
da parte dell'Amministrazione regionale. Non riteniamo di delegare
solo ed esclusivamente questo compito ai fondi europei. Questo per
noi significa essere vicino alle aziende valdostane. Non implicava
aggravi di spesa ma solamente degnare di particolare attenzione un
mondo: quello delle partite IVA, di chi quotidianamente si impegna
ore e ore per portare a casa qualcosa ma soprattutto anche con i
propri prodotti per dare lustro alla produzione valdostana,
riteniamo che meritava di quest'attenzione.
Presidente
- Apriamo la votazione sull'emendamento n. 1
all'articolo 1 presentato dai colleghi Restano, Gerandin, Cognetta,
Aggravi e Spelgatti. La votazione è chiusa.
Presenti: 34
Votanti: 10
Favorevoli: 10
Astenuti: 24 (Baccega, Barocco, Bertin, Bertschy, Bianchi,
Borrello, Certan, Chatrian, Daudry, Farcoz, Fosson, Marquis,
Minelli, Morelli, Mossa, Nasso, Nogara, Peinetti, Pulz, Rini,
Russo, Testolin, Vesan, Viérin)
Il Consiglio non approva.
Presidente
- Posso mettere in votazione l'articolo 1? La
votazione è aperta. La votazione è chiusa.
Presenti: 34
Votanti: 19
Favorevoli: 19
Astenuti: 15 (Aggravi, Cognetta, Distort, Gerandin, Luboz,
Lucianaz, Manfrin, Mossa, Nasso, Pulz, Restano, Russo, Sammaritani,
Spelgatti, Vesan)
Il Consiglio approva.
Presidente
- Posso dare lo stesso risultato per
l'articolo 2? Stesso risultato. Articolo 3. Stesso risultato.
Articolo 4. Stesso risultato. Articolo 5. Stesso risultato.
All'articolo 6 c'è l'emendamento n. 2, soppressivo, presentato dai
colleghi Restano, Gerandin, Cognetta, Aggravi e Spelgatti. La
parola al Consigliere Restano.
Restano (GM)
- In parte questo emendamento è già stato
illustrato, riteniamo in questo momento, per quanto ho detto prima
nel mio intervento in discussione generale, che si possa
soprassedere al cambiamento della norma perché questo avviene solo
ed esclusivamente in virtù di una sentenza di un caso unico. A
nostro modo di vedere, oggi abbiamo l'opportunità di fare una
riflessione a 360° sul futuro della montagna, sul futuro
dell'agricoltura in montagna, sul futuro turistico della montagna e
degli impianti a fune in montagna. Appare quindi in questo momento
inopportuno questo adattamento di norme, chiediamo semplicemente di
sopprimere l'articolo.
Presidente
- Qualcuno risponde da parte del Governo? Ha
risposto già prima forse nell'intervento l'Assessore Bertschy.
Posso mettere in votazione l'emendamento soppressivo n. 2
all'articolo 6, presentato dai colleghi Restano, Gerandin,
Cognetta, Aggravi e Spelgatti? La votazione è aperta. La votazione
è chiusa.
Presenti: 34
Votanti: 10
Favorevoli: 10
Astenuti: 24 (Baccega, Barocco, Bertin, Bertschy, Bianchi,
Borrello, Certan, Chatrian, Daudry, Farcoz, Fosson, Marquis,
Minelli, Morelli, Mossa, Nasso, Nogara, Peinetti, Pulz, Rini,
Russo, Testolin, Vesan, Viérin)
Il Consiglio non approva.
Presidente
- Metto ora in votazione l'articolo 6. La
votazione è aperta. La votazione è chiusa.
Presenti: 34
Votanti: 19
Favorevoli: 19
Astenuti: 15 (Aggravi, Cognetta, Distort, Gerandin, Luboz,
Lucianaz, Manfrin, Mossa, Nasso, Pulz, Restano, Russo, Sammaritani,
Spelgatti, Vesan)
Il Consiglio approva.
Presidente
- All'articolo 7 abbiamo l'emendamento n. 3,
presentato dai colleghi Restano, Gerandin, Cognetta, Aggravi e
Spelgatti, che è soppressivo e, se non passa questo emendamento,
due emendamenti in subordine. Consigliere Restano se vuole già
illustrarli tutti...
Restano (GM)
- In parte anche questo lo abbiamo già
affrontato, riguarda l'articolo 7, che chiediamo di sopprimere:
"Disposizioni in materia di impianti funiviari e connesse strutture
di servizio. Modificazioni alla legge n. 8/2004". Come ho detto
prima, questo articolo introduce la possibilità di riconvertire le
piccole stazioni con al massimo tre impianti aerei quali seggiovie,
cabinovie o funivie. Di questo argomento ne abbiamo parlato
tantissimo nel corso di questo ultimo anno. La riconversione non è
ricompresa, come ho detto prima, nelle iniziative ammesse a
contributo, dove c'è un elenco specifico.
Noi quindi chiediamo di valutare se è il caso di inserirlo, e su
questo l'Assessore mi ha già illustrato, le considerazioni sono
state fatte in merito, ma soprattutto poniamo l'accento su cosa va
a introdurre la riconversione, proprio visto quanto si è detto qua.
La società degli impianti, ancorché forse avendo all'interno del
proprio CdA un rappresentante del Comune interessato, decide di
smantellare degli impianti, magari degli impianti che, per nascere,
per essere costruiti, hanno visto l'intervento dei privati, degli
impianti cosiddetti "delle piccole stazioni", che fanno vivere
alberghi, negozi, una scuola di sci. Si parlava di oltre 200 posti
letto nel caso che abbiamo discusso qua e d'imperio si vedono
portati via una serie di investimenti e trasferito tutto e
trasformato, se va bene... forse una seggiovia, un
tapis
roulant
da qualche centinaio di metri e cambia completamente la
vocazione della stazione.
Non chiediamo però che questa valutazione venga fatta dal
rappresentante politico di turno all'interno della società di
impianti a fune ma domandiamo che venga condivisa con tutti i
portatori di interessi. È per questo - e qui vado a parlare del
resto dell'emendamento - in subordine, se non viene soppresso per
analisi future, chiediamo di aggiungere il seguente periodo: "
la
riconversione sarà valutata solo in caso di approvazione da parte
del Comune territorialmente competente e dal voto unanime
dell'assemblea dei soci
", perché proprio nella sala qui a
fianco abbiamo visto e sentito che alcune decisioni erano prese
quasi unilateralmente dal Presidente. Abbiamo visto dei sindaci
firmare un documento e pochi giorni dopo firmarne uno che diceva
esattamente l'opposto. È importante quindi che si esprima il
Consiglio comunale perché è l'organo che rappresenta il territorio,
è l'organo che ha votato il piano regolatore, che è proprio alla
base di certe considerazioni che abbiamo fatto poc'anzi. Questo è
quello che volevamo discutere in commissione e non arrivare ad oggi
a discutere, perché erano cose risolvibili lì, anche quello che ci
ha detto prima l'Assessore probabilmente in commissione poteva
essere chiarito affinché fosse fatta una valutazione tutti insieme
e poi ognuno prende la propria strada, giustamente la maggioranza
fa una scelta, la minoranza può farne un'altra, così in questa sede
diventa difficile parlarne, tutto qua. Attendiamo la vostra
risposta.
Presidente
- Prima diamo la parola al collega Gerandin e
poi risponde l'Assessore.
Gerandin (MOUV')
- Non volevo rubare la parola
all'Assessore ma probabilmente così almeno è più facile
rispondere.
Solo a completamento di quello che ha detto il collega Restano,
penso che lei già nel suo intervento abbia detto che comunque
probabilmente questa parola "
riconversione
" ha più chiavi di
lettura. A noi ha un po' preoccupato che in questo articolo ci sia
scritto: "
precedenza alle iniziative di riconversione...
",
poi c'è potenziamento e quanto altro.
Noi pertanto avremmo gradito che la parola
"
riconversione
" fosse residuale dopo aver percorso tutte le
altre vie, che erano quelle del miglioramento qualitativo, del
rinnovo tecnologico e poi se proprio non c'era altra strada da
fare, come giustamente ha detto prima il collega Restano, magari di
intesa, di concerto, sentiti i portatori di interesse locale e le
Amministrazioni, eventualmente perseguire questo... non eravamo
contrari a questa ultima
ratio
, ma avremmo gradito che fosse
probabilmente messo in fondo tra le priorità in cui viene elencato
questo, anche perché comunque di riconversione si sta mormorando e
lei penso che sappia, Assessore, anche di impianti importanti: uno
di questi è la Leo David, per cui ci sono stati ci risulta qualche
sopralluogo in loco con proposte di riconversione. La Leo David era
nata con tutt'altro obiettivo, era nata con tutti altri scopi e in
questo momento questi passi avanti o
coup de théâtre
da
parte di qualche amministratore molto decisionista ci preoccupano
soprattutto così come si legge questo emendamento. Avremmo gradito,
torno a dire, probabilmente un chiarimento in più in merito a
quello che si intende per riconversione e che fosse l'ultima
ratio.
Presidente
- La parola all'Assessore Bertschy.
Bertschy (AV)
- Intanto la riconversione è una
possibilità e non un obbligo, nel senso che può diventare una
priorità nella misura nella quale si va in quella direzione. Io
vorrei che la mia risposta non fosse presa come una chiusura ma
come la necessità in quanto rappresentante di Governo di dare dei
segnali, nel senso che noi non accetteremo gli emendamenti ma siamo
assolutamente attenti alle cose che dite, nel senso che la
preoccupazione che non ci siano gestioni come alcune che abbiamo
visto nel recente passato ce l'abbiamo tutti ma abbiamo anche la
ferma determinazione di dire che tocca anche a noi, in quanto
Governo politico, essere bravi a costruire relazioni, a definire
strategie e a sostenere obiettivi una volta che questi sono stati
discussi e oggetto di confronto sul territorio.
La nostra volontà quindi non è tanto di quella di dare chiavi in
mano alle società, agli amministratori, ma di garantire loro un
indirizzo all'interno del quale svolgere al meglio la propria
attività, ripeto però con la massima attenzione da parte nostra a
seguire l'evoluzione delle scelte e la gestione che avviene sul
territorio.
Vorrei anche essere preciso: per esempio, lei l'ha detto ed è
corretto anche segnalarlo, ci sono alcune località che in termini
di bilancio oggi pesano sulla Monte Rosa, ma non solo, che sono
oggetto di analisi da parte delle società ma proprio in quel caso,
se c'è una cosa che è già iniziata e continuerà a essere fatta, è
quella di partire dall'Ente locale per costruire con lo stesso un
progetto del futuro, un progetto del futuro che deve essere un
progetto di responsabilità, di consapevolezza, un progetto di
interesse per la gestione della società all'interno della quale
deve trovare spazio la propria località, il futuro della propria
località, perché non possiamo neanche noi, come Amministratori
regionali, assegnare, a seconda delle situazioni che si creano, la
patente di quello che può andare a fare una cosa da una parte e poi
non la deve fare dall'altra.
La visione cioè deve essere da parte nostra su tutto il
territorio, su tutti i comprensori e ci va massima attenzione a
fare in modo che non si facciano atti di imperio e non ci si
confronti sul territorio. La nostra possibilità è quella di
intervenire sui programmi strategici che abbiamo voluto all'interno
della legge n. 20, però poi non siamo stati ancora capaci, lo
stiamo facendo adesso, a organizzarci per verificarli.
Collega Aggravi, che conosce l'argomento ma credo anche il
collega Restano, è una bella idea quella di far fare i programmi
strategici, poi però Finaosta in particolare e Regione si devono
dotare di strutture che siano efficienti nel controllarli per dare
delle risposte e poi per garantire che questi programmi
effettivamente raggiungano gli obiettivi e su questo si sta
lavorando anche in questi mesi. I programmi strategici quindi sono
la garanzia di quello che faranno questi amministratori e
all'interno di questi programmi il Consiglio regionale attraverso
le commissioni, Finaosta... i territori attraverso la loro
rappresentanza potranno dire tutto quello che è giusto dire.
Non possiamo semplicemente fare discorsi di bilancio, l'abbiamo
detto un sacco di volte, qua non è che se si perde, si taglia e si
fanno delle riconversioni tanto perché così poi alla fine dell'anno
si perde un po' di meno. Vanno considerati gli investimenti, la
storia delle località, la storia dei privati che hanno investito in
quelle località e quindi tutto questo deve essere fatto con la
massima serietà, come deve essere rispettato seriamente chi deve
rispettare nella sua gestione i dettami della legge Madia, ma sono
tutte cose che abbiamo già detto.
Noi vorremmo procedere dicendo che la riconversione non è
assolutamente un obbligo, è una possibilità. Chi vuole andare
avanti a fare le ventennali, a portare avanti i progetti delle
località così come sono non ha nessun problema a farlo. Il disegno
di legge ha passato il vaglio del Legislativo, noi abbiamo
interpretato al comma b) dell'articolo 2 la possibilità del rinnovo
tecnologico e delle strutture dei sistemi funzionalmente connessi
agli impianti, se ci sarà da specificarlo meglio, sicuramente lo
faremo al rientro del Consiglio ma questa è stata l'interpretazione
che è stata data.
Presidente
- La parola al collega Restano.
Restano (GM)
- Intervengo in discussione, Presidente,
perché, Signor Assessore, mi sono dimenticato un pezzo. Avevamo in
subordine anche chiesto di sopprimere il comma 2 dell'articolo 7
laddove si va a modificare la legge sopprimendo il termine del 31
ottobre di ogni anno per la trasmissione alla Giunta da parte della
struttura regionale competente delle domande di concessione dei
contributi presentati ai sensi dell'articolo 6. Allora qua abbiamo
presentato l'emendamento di soppressione, in realtà anche in questo
caso era per chiederle, Assessore, il perché, qual è la
ratio
di questa decisione, avere una data di presentazione
permette alla Giunta di vedere tutti insieme le richieste. Lo so
che l'Assessore le vede comunque, ha l'opportunità di vederle, ma,
essendo un organo collegiale, magari fa partecipe il resto della
Giunta, lo ritireremo o ce lo boccerete ma è per avere una risposta
in merito.
Presidente
- Possiamo procedere alla votazione
dell'emendamento n. 3 presentato dai colleghi Restano, Gerandin,
Cognetta, Aggravi e Spelgatti. La votazione è aperta. La votazione
è chiusa.
Presenti: 34
Votanti: 10
Favorevoli: 10
Astenuti: 24 (Baccega, Barocco, Bertin, Bertschy, Bianchi,
Borrello, Certan, Chatrian, Daudry, Farcoz, Fosson, Marquis,
Minelli, Morelli, Mossa, Nasso, Nogara, Peinetti, Pulz, Rini,
Russo, Testolin, Vesan, Viérin)
Il Consiglio non approva.
Presidente
- Posso dare lo stesso risultato per il primo
emendamento in subordine all'emendamento n. 3 appena votato? Stesso
risultato. Secondo emendamento in subordine all'emendamento n. 3.
Stesso risultato. Metto in votazione ora l'articolo 7. La votazione
è aperta. La votazione è chiusa.
Presenti: 34
Votanti: 19
Favorevoli: 19
Astenuti: 15 (Aggravi, Cognetta, Distort, Gerandin, Luboz,
Lucianaz, Manfrin, Mossa, Nasso, Pulz, Restano, Russo, Sammaritani,
Spelgatti, Vesan)
Il Consiglio approva.
Posso dare lo stesso risultato per l'articolo 8? Stesso
risultato. All'articolo 9 vi è l'emendamento n. 4, soppressivo,
presentato dai colleghi Restano, Gerandin, Cognetta, Aggravi e
Spelgatti. La parola al Consigliere Restano.
Restano (GM)
- Questo è il caso a cui faceva riferimento
l'Assessore prima dove si arriva all'esproprio dei terreni. È
delicato perché dipende per pubblica utilità quanto terreno si
espropria, quel terreno in alcuni casi viene utilizzato per
edificare delle strutture, le adiacenze dei terreni di proprietà
privata vengono acquistate ed è un caso reale ad 1 euro per
l'esproprio, poco tempo dopo per il terreno a fianco viene chiesto
alle stesse persone perché maestri di sci mi sembra 700 volte
tanto. Facciamo
business
, allora non è lo stesso metro
quadro di terreno, è a lato, però è per capire. L'utilità pubblica
di queste società è di arrivare a pari nel bilancio e non di
esercitare azioni di questo tipo e formalmente l'articolo è
corretto. Se questo è l'obiettivo, andiamo avanti per questa
strada. Era anche questa una riflessione.
Presidente
- Posso mettere in votazione l'emendamento n.
4 presentato dai colleghi Restano, Gerandin, Cognetta, Aggravi e
Spelgatti? La votazione è aperta. La votazione è chiusa.
Presenti: 34
Votanti: 10
Favorevoli: 10
Astenuti: 24 (Baccega, Barocco, Bertin, Bertschy, Bianchi,
Borrello, Certan, Chatrian, Daudry, Farcoz, Fosson, Marquis,
Minelli, Morelli, Mossa, Nasso, Nogara, Peinetti, Pulz, Rini,
Russo, Testolin, Vesan, Viérin)
Il Consiglio non approva.
Presidente
- Metto in votazione l'articolo 9. La
votazione è aperta. La votazione è chiusa.
Presenti: 34
Votanti: 19
Favorevoli: 19
Astenuti: 15 (Aggravi, Cognetta, Distort, Gerandin, Luboz,
Lucianaz, Manfrin, Mossa, Nasso, Pulz, Restano, Russo, Sammaritani,
Spelgatti, Vesan)
Il Consiglio approva.
Presidente
- All'articolo 10 vi sono gli emendamenti n. 5
e n. 6, presentati dai colleghi Restano, Gerandin, Cognetta,
Aggravi e Spelgatti; all'emendamento n. 6 si aggiungono due
emendamenti in subordine. Vuole illustrarli tutti insieme
collega?
Restano (GM)
- In parte mi ha già risposto l'Assessore,
la nostra riflessione era diversa, forse è un retaggio della nostra
esperienza professionale. L'autorizzazione al soggetto, persona
fisica, ente, associazione è una cosa, l'autorizzazione sanitaria a
un mezzo riguarda le peculiarità del mezzo e il mantenimento di
queste caratteristiche nel tempo. L'emendamento proposto va in
questo senso: di distinguere l'autorizzazione all'ente,
all'associazione e alla persona fisica che può essere rilasciata
per noi sia dalla Regione, sia dall'azienda sanitaria ma pone
l'accento sulle caratteristiche del mezzo perché è attraverso la
professionalità degli operatori e il funzionamento dei mezzi, dei
presidi sanitari che esso trasporta che si fa il vero soccorso.
Presidente
- Possiamo quindi mettere in votazione... la
parola al collega Restano.
Restano (GM)
- Noi voteremo sicuramente a favore del
primo emendamento perché ci sono i commi in subordine ma è
solamente per cambiare la scadenza dell'autorizzazione sanitaria.
Votiamo il primo emendamento, mentre gli altri sono ritirati.
Presidente
- Toglie quindi i due emendamenti in subordine
collega. Perfetto. Metto in votazione l'emendamento n. 5,
presentato dai colleghi Restano, Gerandin, Cognetta, Aggravi e
Spelgatti. La votazione è aperta. La votazione è chiusa.
Presenti: 34
Votanti: 10
Favorevoli: 10
Astenuti: 24 (Baccega, Barocco, Bertin, Bertschy, Bianchi,
Borrello, Certan, Chatrian, Daudry, Farcoz, Fosson, Marquis,
Minelli, Morelli, Mossa, Nasso, Nogara, Peinetti, Pulz, Rini,
Russo, Testolin, Vesan, Viérin)
Il Consiglio non approva.
Presidente
- Posso dare lo stesso risultato per
l'emendamento n. 6 presentato dai colleghi Restano, Gerandin,
Cognetta, Aggravi e Spelgatti? Stesso risultato. Metto in votazione
ora l'articolo 10. La votazione è aperta. La votazione è
chiusa.
Presenti: 34
Votanti: 19
Favorevoli: 19
Astenuti: 15 (Aggravi, Cognetta, Distort, Gerandin, Luboz,
Lucianaz, Manfrin, Mossa, Nasso, Pulz, Restano, Russo, Sammaritani,
Spelgatti, Vesan)
Il Consiglio approva.
Presidente
- Articolo 11. Stesso risultato. Articolo 12.
Stesso risultato. All'articolo 13 vi è l'emendamento della II
Commissione ma anche cinque emendamenti della collega Pulz. Li
vuole illustrare? I suoi emendamenti si inseriscono sull'articolo
13 così come sostituito dall'emendamento della II Commissione e
allora dobbiamo prima votare l'emendamento della commissione. Posso
dare lo stesso risultato? Stesso risultato. La parola alla collega
Pulz.
Pulz (ADU VDA)
- Illustro quindi tutti insieme gli
emendamenti al disegno di legge concernenti l'articolo 13 relativo
all'emergenza abitativa. L'emendamento n. 1 modifica i requisiti
per l'accesso all'edilizia residenziale pubblica prevedendo che
possono accedervi i titolari di permesso di soggiorno a prescindere
dalla tipologia. L'emendamento n. 2 precisa che la decadenza
dell'assegnazione può essere disposta nei confronti di chi abbia
adibito l'alloggio ad attività penalmente rilevanti, e di questo
avevamo già parlato in Consiglio, solo però se intervenuta una
sentenza definitiva per coerenza con il principio costituzionale
della presunzione di innocenza. L'emendamento n. 3 abroga tra le
cause di decadenza quella riferita a chi tenga comportamenti
socialmente pericolosi, fattispecie però troppo vaga che può
prestarsi a interpretazioni non coerenti con la
ratio
delle
disposizioni di sostegno alle persone in difficoltà che hanno
accesso appunto alle misure di edilizia pubblica residenziale.
L'emendamento n. 4 precisa che la decadenza dall'assegnazione non
può in ogni caso essere disposta se non dopo aver valutato la
possibilità di offrire all'occupante soluzioni di emergenza
abitativa in modo da evitare che si aggravino le situazioni di
difficoltà sociale della persona e del nucleo interessato.
L'emendamento n. 5 prevede che, in caso di sgombero, l'ente gestore
possa in ogni caso confermare il provvedimento espulsivo se non
dopo aver valutato la possibilità di offrire all'occupante
soluzioni alternative all'emergenza abitativa per le stesse ragioni
illustrate nell'emendamento n. 4. In sostanza, noi crediamo che non
si possano sgomberare le persone se prima non si trovano soluzioni
abitative alternative perché il diritto all'abitazione, e non
dovrei ricordarvelo, è un diritto umano fondamentale riconosciuto
dalla Dichiarazione internazionale dei diritti dell'uomo del 1948
su cui bisognerebbe crediamo fare un minuto di raccolto silenzio
serale e pure mattutino.
Presidente
- La parola al collega Manfrin.
Manfrin (LEGA VDA)
- La ringrazio collega Pulz
in
primis
per l'abile attività di artigiana del diritto che, per
cambiare gli articoli che piacciono a lei, fa un rimando su un
articolo 13 che non c'entra assolutamente nulla con quello che
stiamo discutendo in quest'Aula. Questo è un primo complimento che
le devo fare per la sua grandissima capacità giuridica che ha avuto
di cucire un articolo che non c'entra nulla con quello che stiamo
discutendo, e questo è il primo complimento che le faccio.
Vengo però nel merito degli emendamenti che lei ha fatto.
Emendamento 1: lei vorrebbe aprire una graduatoria di edilizia
residenziale pubblica che ad oggi consta di 500 persone che sono
ancora in attesa di un alloggio ad altre 2500-3000 persone che non
so in quali condizioni si trovano ma potenzialmente potrebbero
tutti far domande e quindi sostanzialmente mettere quelle 500
persone che oggi sono in attesa di un alloggio ovviamente
potenzialmente anche in fondo alla graduatoria perché giustamente
arrivano quelli che hanno avuto il permesso di soggiorno l'altro
ieri però bisogna dargli una casa e quindi metterli in fondo.
Questa è la
ratio
del suo primo emendamento. Io le faccio i
miei complimenti, peraltro in perfetto spregio di quello che dice
la norma alla legge n. 286/1998, che appunto disciplina in materia
di immigrazione quali siano effettivamente i diritti di coloro che
hanno il permesso di soggiorno a lungo periodo.
Venendo invece al secondo emendamento, lei sostanzialmente ci
dice che una persona non può perdere il diritto all'abitazione se
non ha avuto una condanna passata in giudicato che appunto attesti
il fatto che ha adibito il suo alloggio ad attività penalmente
rilevanti. Mi spiace dover far notare anche qui che, in realtà,
questo è già previsto dalla legge perché certificare che una
persona ha utilizzato il proprio alloggio per attività penalmente
rilevanti non lo si rileva dai giornali, lo si rileva in virtù di
una sentenza passata in giudicato, quindi questo è già così, questo
emendamento evidentemente è ultroneo.
All'emendamento n. 3 invece lei ci chiede addirittura di
abrogare la disposizione che dice che decade dall'assegnazione di
un alloggio di edilizia residenziale pubblica coloro che
"
tengano comportamenti socialmente pericolosi per
l'incolumità pubblica
", quindi sostanzialmente lei ci sta
dicendo che sia giusto dare, anzi, lasciare un alloggio di edilizia
residenziale pubblica a coloro che si rendano responsabili di
comportamenti socialmente pericolosi per l'incolumità pubblica. Io
mi chiedo davvero quale sia la
ratio
che sta dietro questo
suo emendamento. Mettiamo cioè il caso di una persona che prende
una mazza e comincia a menare la gente per il quartiere e a questa
persona noi le facciamo i complimenti e diciamo: "sì, lei ha
assolutamente diritto di mantenere la sua casa, anzi, se ha per
caso degli amici, possiamo dare una casa anche a loro ma solo se
danno delle mazzate in faccia anche loro".
Veniamo poi infine, e queste sono le cose migliori, agli
emendamenti n. 4 e n. 5 che sono identici ma eliminano appunto
entrambe le possibilità di decadenza. Lei quindi sostanzialmente
con questi due emendamenti ci sta dicendo che se una persona:
a) perde i requisiti indicati all'articolo 39 o non presenti la
documentazione stabilita dall'ente gestore per avere un alloggio di
edilizia residenziale pubblica, debba avere una casa;
b) lei ci sta dicendo che una persona che abbia ceduto in tutto
o in parte l'alloggio che le è stato assegnato deve avere un altro
alloggio, questo è quello che lei ha scritto;
c) lei ci sta dicendo che una persona che "non abiti stabilmente
nell'alloggio assegnato, pur avendone la residenza anagrafica, o ne
muti la destinazione d'uso, ovvero non lo abbia occupato
stabilmente nei termini di cui all'articolo 31, commi 5 e 6", deve
avere un altro alloggio, quindi questa persona non occupa il suo
alloggio che viene concesso ma ha diritto ad averne un altro;
d) ci sta dicendo che la persona che abbia "adibito l'alloggio
ad attività penalmente rilevanti" non può essere buttata fuori se
non gli viene dato un altro alloggio. Prendiamo quindi coloro che
avevano le armi in casa e spacciavano e sono stati arrestati, senza
fare nomi ed esempi, queste persone perdono l'alloggio ma solo se
l'Amministrazione gliene trova un altro: questa è la
ratio
del suo emendamento;
e) e siamo di nuovo a "tengano comportamenti socialmente
pericolosi per incolumità pubblica", sì, tu hai picchiato una
persona, sì, tu sei violento, sì, tu sei una persona pericolosa, ti
buttiamo fuori ma ti diamo un'altra casa;
f) "non rispetti reiteratamente i regolamenti e le norme di
comportamento stabilite dagli enti gestori", quindi io prendo,
molesto il condominio, faccio quello che voglio, non seguo le
regole: "devi andare fuori però ti diamo un'altra casa, magari così
disturbi altra gente";
g) "non abbia rilasciato l'alloggio di edilizia residenziale
pubblica precedentemente occupato a titolo di locazione qualora
beneficiaria di nuova assegnazione o destinataria di un
provvedimento di cambio di alloggio". Tu occupi quindi abusivamente
una casa, non la rilasci, io ti butto fuori ma soltanto se ti do
un'altra casa.
Questa è la
ratio
che sta dietro i suoi emendamenti.
Complimenti!
Presidente
- Ha chiesto la parola il collega Assessore
Borrello.
Borrello (SA)
- Sarò molto breve anche se la tematica è
delicata e importante e meriterebbe sicuramente un approfondimento
e in tale direzione voglio andare, anche perché, proprio per la
questione di
par condicio
, avevo già detto questo al collega
Manfrin e lo ribadisco anche a lei: andiamo a fare una commissione
specifica per approfondire perché ci sono dei margini di manovra
per andare a modificare la legge n. 3 ma deve essere visto in una
maniera più complessiva. Molte delle cose che ha detto il collega
Manfrin sono corrette, alcune non sono corrette ma non entro nel
merito dei singoli emendamenti perché molte delle cose sono già
previste dalla legge, bisogna però fare un ragionamento rispetto
alle competenze. Noi stiamo ragionando in termini di politiche
abitative, le politiche abitative poi si incastrano ovviamente con
gli aspetti di carattere giuridico, ci sono degli organi competenti
che andranno a fare delle sentenze e quant'altro e poi ci sono gli
aspetti di carattere sociale, però mi sa che stiamo facendo
veramente tanta confusione rispetto anche al discorso dei
soggiornanti di lungo periodo, ne avevamo già parlato all'interno
del discorso del bando affitti, ci sono delle diversificazioni
rispetto alle misure delle politiche abitative sia per quanto
riguarda l'accesso al bando affitti, alla casa popolare,
all'emergenza abitativa piuttosto che l'accesso ai mutui.
Io quindi, con lo spirito propositivo di spiegare veramente il
più possibile a tutti coloro che vogliono all'interno della III
Commissione consiliare un settore che merita un approfondimento,
noi ci asterremo su tutti gli emendamenti, non entreremo nel
merito, così come abbiamo fatto all'epoca con il collega Manfrin
quando aveva prodotto delle modifiche, non ricordo se era un
emendamento o una mozione, dicendo che la tematica deve essere
approfondita perché, quando si va a toccare degli articoli così
at
random
, si rischia di fare dei danni. Massima
disponibilità quindi, ci asteniamo senza entrare nel merito dei
singoli emendamenti, a meno che non li voglia ritirare, però nel
caso che li mantenga, noi ci asteniamo.
Presidente
- Procediamo alla votazione del primo
emendamento della collega Pulz. Invito i colleghi a stare in Aula
per le votazioni. La votazione è aperta. La votazione è chiusa.
Presenti: 33
Votanti: 11
Favorevoli: 1
Contrari: 10
Astenuti: 22 (Baccega, Barocco, Bertin, Bertschy, Bianchi,
Borrello, Certan, Chatrian, Daudry, Farcoz, Fosson, Marquis,
Minelli, Morelli, Mossa, Nasso, Nogara, Peinetti, Russo, Testolin,
Vesan, Viérin)
Il Consiglio non approva.
Presidente
- Posso dare lo stesso risultato per gli altri
emendamenti della collega Pulz? Stesso risultato. All'articolo 14
c'è l'emendamento n. 7 presentato dai colleghi Restano, Gerandin,
Cognetta, Aggravi e Spelgatti. L'articolo 13 è già stato votato
perché gli emendamenti si innestavano sull'articolo così come
sostituito dall'emendamento della II Commissione. La parola al
collega Aggravi per l'illustrazione dell'emendamento n. 7.
Aggravi (LEGA VDA)
- L'articolo 14 di fatto va a inserire
una modifica all'interno della legge n. 20 del 1991 circa la
composizione della Fondazione per la formazione professionale e
turistica: dopo le parole "
dall'Assessore regionale competente
in materia di turismo
", è inserita la dicitura generica: "
,
o da un suo delegato
". L'emendamento propone di andare a
inserire e a tentare di specificare quello che può essere il
delegato: "
scelto tra i Consiglieri regionali o i Dirigenti
regionali dell'Assessorato competente in materia di
turismo
".
Per quanto riguarda i Consiglieri regionali, si cercava di
seguire già il dettato della legge n. 20, ovvero comunque una
figura che fosse rappresentativa dell'Amministrazione regionale, o
comunque del Consiglio visto che oggi è previsto l'Assessore, con
il ruolo dei Dirigenti regionali dell'Assessorato competente in
materia di turismo comunque rimanere nell'alveo del settore
amministrativo che si occupa di turismo. Riteniamo con questo
emendamento di cercare di evitare, ma forse l'abbiamo interpretato
male, io non credo... il fatto comunque di dare la possibilità
all'Assessore al turismo che di volta in volta viene nominato,
perdonatemi il termine, giocarsi una carta in più e nominare una
persona liberamente al di là degli altri due membri che vengono
scelti dalla Giunta. Ci sembrava ovviamente un po' un
unicum
rispetto ad altre nomine e quindi abbiamo cercato di proporre
almeno un correttivo.
Presidente
- Credo che abbia già risposto precedentemente
l'Assessore, quindi possiamo mettere in votazione l'emendamento n.
7 presentato dai colleghi Restano, Gerandin, Cognetta, Aggravi e
Spelgatti. La votazione è aperta. La votazione è chiusa.
Presenti: 34
Votanti: 14
Favorevoli: 14
Astenuti: 20 (Baccega, Barocco, Bertin, Bertschy, Bianchi,
Borrello, Certan, Chatrian, Daudry, Farcoz, Fosson, Marquis,
Minelli, Morelli, Nogara, Peinetti, Pulz, Rini, Testolin,
Viérin)
Il Consiglio non approva.
Presidente
- Metto in votazione ora l'articolo 14. La
votazione è aperta. La votazione è chiusa.
Presenti: 34
Votanti: 19
Favorevoli: 19
Astenuti: 15 (Aggravi, Cognetta, Distort, Gerandin, Luboz,
Lucianaz, Manfrin, Mossa, Nasso, Pulz, Restano, Russo, Sammaritani,
Spelgatti, Vesan)
Il Consiglio approva.
Presidente
- Posso dare lo stesso risultato per
l'articolo 15? Stesso risultato. Posso dare lo stesso risultato per
l'emendamento dell'Assessore Bertschy che introduce l'articolo
15bis? No? La votazione è aperta. La votazione è chiusa.
Presenti: 34
Votanti: 23
Favorevoli: 23
Astenuti: 11 (Aggravi, Cognetta, Distort, Gerandin, Luboz,
Lucianaz, Manfrin, Pulz, Restano, Sammaritani, Spelgatti)
Il Consiglio approva.
Presidente
- Metto in votazione ora l'articolo 16. La
votazione è aperta. La votazione è chiusa.
Presenti: 34
Votanti: 19
Favorevoli: 19
Astenuti: 15 (Aggravi, Cognetta, Distort, Gerandin, Luboz,
Lucianaz, Manfrin, Mossa, Nasso, Pulz, Restano, Russo, Sammaritani,
Spelgatti, Vesan)
Il Consiglio approva.
Presidente
- Vi è l'emendamento che introduce l'articolo
16bis, relativo ai segretari comunali, presentato dai Consiglieri
Sammaritani, Gerandin, Vesan e Daudry e dal Presidente Fosson.
Qualcuno vuole illustrarlo? La parola al collega Sammaritani.
Sammaritani (LEGA VDA)
- Abbiamo già dibattuto credo a
sufficienza ma l'emendamento si è reso necessario a seguito del
ritiro della legge sui segretari e, in particolare, quindi per
porre rimedio a quella emergenza che in effetti è stata manifestata
da alcuni Enti locali valdostani. Con questo emendamento quindi
sicuramente si riuscirà a porre rimedio perché, in particolare, il
passaggio fondamentale è quello che prevede che si possa procedere
a nomina anche in deroga a quanto è disposto dall'articolo 2, comma
6, della legge n. 10/2015, che, spiego, prevedeva di non poter
nominare due segretari di albo secondo laddove ci fosse appunto una
convenzione tra Comuni che prevedesse due segretari comunali in
quell'ambito ottimale. Se in un ambito ottimale ci fossero stati
due segretari, uno dei due quindi doveva essere necessariamente
nominato dall'albo primo.
Nelle more della nuova legge, che sicuramente, com'è apparso
chiaramente dalla trattazione di questa giornata, andremo a
studiare anche rapidamente per porre rimedio a queste criticità,
abbiamo quindi fatto questo emendamento di comune accordo per poter
porre rimedio a questa contingenza particolare. Credo che con
questo abbiamo risolto quella emergenza che aveva spinto
addirittura a fare una legge che, come abbiamo detto ampiamente,
era un pochino frettolosa e quindi non adeguata a risolvere le più
ampie criticità che sia la legge n. 6/2014, sia le leggi in materia
di segretari comunali in senso stretto invece hanno posto in questi
ultimi anni.
Presidente
- La parola al collega Vesan.
Vesan (M5S)
- Un breve intervento solo per riconoscere
l'utilità di questo emendamento, che speriamo serva a risolvere i
problemi contingenti e urgenti evidenziati anche dal CPEL. Volevo
ringraziare il collega Sammaritani per essersi preso la briga di
predisporlo e anche la maggioranza con la quale si è concordato
questo testo, che non solo risolverà l'immediato problema
contingente dell'
Unité
Grand Combin, ma che permette, nelle
more dell'approvazione della legge definitiva e approfondita come
abbiamo previsto, di tutelare eventuali carenze negli organici
degli Enti locali.
Presidente
- La parola al collega Bianchi.
Bianchi (UV)
- Non pensavo di intervenire perché ne
avevamo già discusso ma il collega Vesan, ha evidenziato che il
collega Sammaritani presenta l'emendamento... no ma era già negli
emendamenti presentati dalla maggioranza nella legge, diciamo le
cose come sono, poi è stata modificata una parola ma l'articolo
c'era già, quindi diciamo che il lavoro era già stato fatto. Era
solo per spiegare in maniera chiara che l'emendamento, per quanto
riguardava quella parte di territorio che è in sofferenza, con i
segretari, sarebbe già stato risolto anche dalla legge.
Presidente
- La parola al Presidente Fosson.
Fosson (PNV-AC-FV)
- Il Governo approva questo
emendamento introduttivo dell'articolo 16bis, che era già
predisposto nella legge e che va a risolvere un'emergenza di un
settore particolare in attesa che la legge invece vada poi a
colmare tutte le altre problematiche.
Presidente
- Metto in votazione l'emendamento che
introduce l'articolo 16bis, presentato dai Consiglieri Sammaritani,
Gerandin, Vesan e Daudry e dal Presidente Fosson. La votazione è
aperta. La votazione è chiusa.
Presenti: 34
Votanti: 33
Favorevoli: 33
Astenuti: 1 (Pulz)
Il Consiglio approva.
Presidente
- Metto in votazione l'articolo 17. La
votazione è aperta. La votazione è chiusa.
Presenti: 34
Votanti: 19
Favorevoli: 19
Astenuti: 15 (Aggravi, Cognetta, Distort, Gerandin, Luboz,
Lucianaz, Manfrin, Mossa, Nasso, Pulz, Restano, Russo, Sammaritani,
Spelgatti, Vesan)
Il Consiglio approva.
Presidente
- Articolo 18. Stesso risultato. Colleghi, vi
sono richieste di intervento per dichiarazioni di voto? Se non ce
ne sono, possiamo porre in votazione la legge nel suo complesso. La
votazione è aperta. La votazione è chiusa.
Presenti: 34
Votanti: 19
Favorevoli: 19
Astenuti: 15 (Aggravi, Cognetta, Distort, Gerandin, Luboz,
Lucianaz, Manfrin, Mossa, Nasso, Pulz, Restano, Russo, Sammaritani,
Spelgatti, Vesan)
Il Consiglio approva.
