Classificazione
(Nessuna classificazione presente)


Trascrizione informale del dibattito dell'aula
Oggetto del Consiglio n. 24 del 30 gennaio 1973 - Resoconto
OGGETTO N. 24/73 - Continuazione della discussione della
bozza del piano urbanistico regionale. (Allegato già trasmesso per
l'oggetto n. 20 dell'ordine del giorno dell'adunanza del 20
dicembre 1972 e gg. seguenti)
Montesano (P.S.D.I.)
- Io non so come si voglia
continuare questa discussione, se aprendo gli interventi da parte
dei diversi Consiglieri oppure dando all'Assessore al Turismo il
compito di un riassunto di quello che è stato detto nella seduta
precedente - la parola all'Assessore Milanesio.
Milanesio
(P.S.I.)
- Non credo sia il caso di fare
un riassunto di quello che è stato detto, sono intervenuti tre
Consiglieri; io ritengo che debbano intervenire altri Consiglieri,
la relazione che era stata fatta era ampia ed esauriente, sti
interventi, se i Consiglieri lo riterranno opportuno per
chiarimenti posso anche intervenire durante la discussione, però
per il momento io non ritengo di dover dare dei chiarimenti.
Montesano (P.S.D.I.)
- Allora chi chiede la parola? Si
tratta della continuazione della discussione su un oggetto già
discusso parzialmente il 20 dicembre; io penso che l'argomento non
era stato completamente discusso e perciò il Consiglio decise di
rimandarlo alla seduta di oggi e quindi io penso che vi saranno dei
Consiglieri che dovranno o vorranno intervenire.
In questo silenzio il Presidente del Consiglio è spinto a dover
prendere delle decisioni; io non c'ero nell'altra seduta perciò non
ho assistito allo svolgimento della discussione e quindi non posso
neanche stimolare questo seguito.
L'Assessore Milanesio ha detto che alla fine degli interventi
darà le risposte che competono alla sua carica, ma siccome
interventi non ce ne sono, però ce ne sono stati nell'adunanza del
20 dicembre, io penso che se altri interventi non ci sono
l'Assessore Milanesio può dare le risposte agli interventi che sono
stati effettuati in quella seduta.
Vedo il Consigliere Dolchi che alza la mano, chiede la parola,
dopo di lui è concessa al Consigliere Manganoni.
Dolchi (P.C.I.)
- Io vorrei fare alcune considerazioni di
carattere generale su questo studio, su questa bozza di Piano
Regolatore Regionale Urbanistico; ecco premettendo alcune cose; noi
come forza politica siamo perfettamente d'accordo sulla necessità
che la vita economica, sociale di una Regione come la nostra, in
genere di ogni collettività locale, debba essere vista alla luce di
una programmazione indispensabile per uno sviluppo organico e
civile delle popolazioni interessate.
Si pone quindi un primo interrogativo, è questa bozza, questo
studio completo e soddisfacente perché le forze politiche presenti
in Consiglio regionale siano in grado di dare il loro contributo e
quindi un indirizzo per delle decisioni che devono essere
successivamente adottate; mi sembra che lo stesso schema, gli
stessi studi, la stessa relazione fatta dall'Assessore all'inizio
della discussione generale che è stata distribuita, escludano
questa eventualità.
Si tratta di una serie di ipotesi, di proposte fatte da tecnici
affinché il Consiglio regionale abbia elementi sufficienti per fare
il punto, per esprimere alcune considerazioni e alcune opinioni e
quindi per orientare eventualmente il prosieguo degli studi in base
alle indicazioni che possono venire dalle forze politiche; mi
sembra che questo è il quadro nel quale il Consiglio regionale deve
muoversi se vuole da questa discussione, dall'esame di questo
schema trarre degli elementi concreti il più possibile di indirizzo
affinché non sia stata vana e la parte riguardante lo studio e la
parte che noi facciamo in Consiglio regionale relativa alla
discussione politica.
Io non entrerò nel dettaglio, il collega Manganoni farà a nome
del Gruppo una serie di proposte e rilievi, quello che mi interessa
sottolineare è che si è perso forse troppo tempo in questo studio
perché i documenti che sono in nostro possesso come Consiglieri
regionali ce ne danno conferma in quanto già nel 1971
l'impostazione di questo lavoro c'erano stati e semmai è mancato,
come rileva lo stesso schema, rileva la stessa bozza, una
partecipazione delle forze politiche, cioè un confronto fra quelli
che potevano essere gli orientamenti politici e quelli che erano
gli studi tecnici.
Ma è inutile piangere, come si dice, sul latte versato, abbiamo
perso molto tempo da quella che era la prima proposta per
l'impostazione delle ricerche del luglio del 1971 ai concetti
espressi dall'Assessore Milanesio in una conferenza, in una
dichiarazione, in una conferenza-stampa nel novembre del 1971, fino
poi ad arrivare allo schema di Piano Regolatore reso pubblico
nell'estate nel luglio-agosto del 1972 fino alla discussione
consiliare nel dicembre, iniziata nel dicembre del 1972 con
inserimento all'ordine del giorno.
Un altro rilievo che si può fare, sempre in linea generale,
riguarda un certo slegame che si può notare anche se la relazione
dell'Assessore Milanesio fa richiamo ad un determinato momento a
elementi che sono forniti e che sono rilevabili dagli studi della
programmazione, un certo slegame fra il lavoro intrapreso sulla cui
validità dal punto di vista tecnico nessuno pone dubbi, o per lo
meno dell'ampiezza della ricerca e elle ipotesi formulate, e dicevo
gli studi della programmazione in quanto è chiaro ed indispensabile
- e lo stesso schema molte volte ci richiama a questa necessità -
che è indubbio un Piano Regolatore Urbanistico per la tutela del
paesaggio non può prescindere da tutte le altre componenti
socio-economiche che sono state e che sono oggetto di studio di
proposte di soluzione da parte della programmazione.
Detto questo, scendiamo nei dettagli, come ho già detto, il
collega Manganoni farà, a nome del Gruppo Comunista, dei rilievi di
tipo particolare.
Per quanto riguarda una impostazione generale, questa è la
nostra posizione, noi riteniamo che questa bozza presentata
all'esame del Consiglio sia una base di discussione, sia una prima
fotografia della situazione anche se corredata da ipotesi e
proposte, sulla quale la Giunta potrà e dovrà continuare i suoi
studi maggiormente collegati con quelli della programmazione, al
fine di concretare in maggiori proposte, in maggiori elementi
concreti quelli che possono essere gli orientamenti delle forze
politiche, in modo che il vaglio e le decisioni non siano più
solamente suffragate da ipotesi, come attualmente, ma già con
scelte o con eventuali scelte alternative sul quale il Consiglio
potrà essere chiamato a pronunciarsi, ecco quindi in poche parole,
in linea generale, quella che è la nostra posizione sul documento
presentato e sulla necessità di trasformare ipotesi e proposte con
ulteriori studi in scelte alternative.
Manganoni
(P.C.I.)
- Ma voleva parlare Savioz
prima.
Montesano (P.S.D.I.)
- Allora facciamo parlare il
Consigliere Savioz.
Savioz
(P.C.I.)
- ...sulle questioni di carattere
tecnico, mentre lui entrerà nelle questioni particolari.
Montesano (P.S.D.I.)
- Va bene, la parola al Consigliere
Savioz.
Savioz
(P.C.I.)
- Molto brevemente; io penso che
sulla necessità di un Piano Regionale di Urbanistica oramai non ci
sia più bisogno di ritornare perché questo è un argomento che
abbiamo già dibattuto negli anni scorsi e qualcuno l'ha covato per
decenni e quindi penso che la cosa ormai sia accettata da tutti
quanti, non solo, ma riconosciuta come un problema di enorme
importanza, problema fondamentale per lo sviluppo in tutti i
settori della nostra Regione.
Quindi io ribadisco ancora quanto ebbi a dire in questa sala e
in altri lochi, altre località, e altri posti sulla necessità che
questo Piano sia fatto con tutti i criteri più sani e saggi e
quindi non credo ancora, malgrado che abbia letto attentamente
l'uno e l'altro dei progetti sottoposti, o meglio delle bozze
sottoposte, che si possa andare avanti in questo modo, io sono
sempre di più convinto della necessità che il Consiglio regionale
nomini una Commissione consiliare appositamente per lo studio di
questo problema e che mandi avanti questo studio assieme ai tecnici
competenti e assieme agli amministratori.
Questa, secondo me, è l'impostazione giusta che dobbiamo dare e
dico subito il perché: il perché noi potremmo dare tutte le
disposizioni immaginabili e possibili ma signori non si può
chiedere al Consiglio regionale di dare delle utili informazioni su
un lavoro che i tecnici ci mettono degli anni a studiare e noi qui
in seduta, dopo aver preso rapidamente visione, pur avendo sentito
diverse risposte, ecc. ecc., non potendo usufruire né di
sopralluoghi né di studi approfonditi, come possiamo noi
Consiglieri regionali dare un giudizio su un lavoro che non abbiamo
seguito tempestivamente? Che è stato studiato al di fuori e al di
sopra di noi stessi!
Ecco perché io sono sempre di più convinto della necessità che
una Commissione venga nominata, gli si dia il termine, non le
Commissioni che vanno avanti alle calende greche, no, che gli si
dia il termine umano, giusto, però che debbano riferire in
Consiglio il loro lavoro tempestivamente e progressivamente e non
arrivare qui con dei malloppi tremendi che poi ognuno di noi, se è
onesto, rimane molto perplesso per prendere delle posizioni.
Io francamente insisto su questo argomento, non entro nel merito
del dettaglio perché questo lo farà il compagno Manganoni, ma
proprio sulla impostazione, la necessità assoluta di renderci conto
che questo problema è talmente importante per cui merita che il
Consiglio se ne prenda la responsabilità, ma per potersela prendere
deve andare con cognizione di causa dalla a alla zeta dello
studio.
Manganoni
(P.C.I.)
- A me stupisce che negli altri
settori di questo Consiglio si faccia scena muta su di un argomento
che investe l'importanza di un Piano Regionale, che decide
dell'avvenire economico, sociale, urbanistico di tutta la nostra
Valle.
Comunque nella passata seduta del Consiglio c'è stata una
relazione dell'Assessore che ha presentato la bozza del Piano
Regolatore regionale sotto una angolazione eccessivamente
ottimistica, mentre gli interventi di alcuni Consiglieri, sempre in
quella seduta, hanno descritto questo Piano quasi si trattasse di
una calamità per la Valle da combattere e da respingere in
blocco.
Penso vi sia stato un partito preso, sia da parte dell'Assessore
che dei Consiglieri, ho dedicato all'esame di questo Piano e delle
relative tavole molto tempo per esaminarli e devo affermare che
mentre non lo si può approvare dalla a alla zeta, come propone
l'Assessore, non lo si può neanche respingere in blocco come hanno
proposto i Consiglieri che hanno parlato nella passata seduta.
Sul tempo, hanno ricevuto l'incarico i tecnici che hanno
elaborato questo Piano il 20 ottobre del 1971, quindi in circa un
anno, poco più di un anno, hanno presentato in Consiglio questa
bozza di studio corredato dalle tavole in un tempo ragionevole, e
di queste gliene dobbiamo dare atto, hanno mandato una relazione
non eccessivamente lunga, non sono quintali di carta, c'è stato, a
mio giudizio, molto spirito pratico, molto realismo nell'esame
della situazione economica e sociale e hanno fatto delle proposte
concrete, molto empirismo e poco realismo nelle proposte di
carattere urbanistico.
Penso che la prima parte del Piano sia stata studiata come
conseguenza di una situazione di fatto esistente nella nostra
Regione, cioè la situazione di squilibrio nel campo sociale ed
economico esistente nella nostra Valle e si chiedono: cosa fare?
Evitare nell'immediato quanto meno una accentuazione delle
esistenti situazioni di squilibrio a pagina 4. E prosegue, sempre a
pagina 4, "per evitare che la situazione esistente degeneri
ulteriormente e diventi irrecuperabile si rende necessario lo
sviluppo su tutto il territorio". Penso che meglio non si poteva
sintetizzare la situazione reale di oggi della Valle d'Aosta.
Con questo non voglio attribuire ai compilatori della bozza del
Piano il merito di avere fatto questa scoperta, queste cose sono
state dette e ripetute in questo Consiglio e con particolare
insistenza fin quasi a sfiorare la monotonia da parte dei
Consiglieri del nostro Gruppo, ma non sono state recepite, questa
bozza di Piano merita un riconoscimento per lo sforzo da parte dei
compilatori per capire, per afferrare i problemi reali della nostra
Valle; se è necessario ed urgente tutelare la natura, il paesaggio
non si deve dimenticare che in questa natura vive che la mantiene,
chi la cura, chi la coltiva, il montanaro, con le sue necessità ed
i suoi diritti; se dovessimo ignorare, o peggio ancora calpestare
questi diritti, mettere in condizione il montanaro di dover
abbandonare la montagna, di dover abbandonare il suo ambiente,
ebbene ricordiamocelo la montagna gli verrebbe dietro, la montagna
abbandonata alle sue forze naturali e non più curata e protetta
dall'uomo si trasformerebbe anche se lentamente in un deserto,
straziata da nuove valanghe, da frane, da smottamenti del terreno,
sarebbe vittima di uno sconvolgimento naturale.
Se il giudizio obiettivo su questo Piano mi ha portato ad
esprimere dei positivi e meritati apprezzamenti, non risparmierò la
critica, non demolitrice, ma costruttrice, accompagnata da proposte
e suggerimenti che confrontati con quelli dei colleghi Consiglieri
spero contribuiranno a migliorarlo, a completarlo, a farne uno
strumento non solo nel campo urbanistico, ma in quello economico e
sociale che impronti l'indirizzo futuro dell'Amministrazione
regionale, che incida sulla sua azione correggendone le direttive e
gli investimenti.
Dato come punto fermo, come acquisito, che l'agricoltura si
potrà salvare solamente se integrata dal turismo e dall'industria,
che è e continuerà ad essere l'attività primaria della nostra
Regione, mi riferisco all'industria, voglio affrontare l'esame
fatto dalla bozza sulle prospettive di sviluppo di queste tre
componenti di base della nostra attività economica.
Industria. Nel campo dell'industrializzazione i mille nuovi
posti di lavoro da crearsi, previsti dalla bozza, li giudico
sufficienti, almeno in un avvenire prossimo, con priorità
all'occupazione della mano d'opera femminile, va corretta a mio
parere la dislocazione degli insediamenti industriali, che non
vanno concentrati in poche zone, come previsto dalle tavole, bensì
dislocate anche in altri punti del fondo Valle, vi si dovrà
comprendere quella fascia che va da Chambave a Nus, cioè la media
Valle, e la zona di St. Pierre e Villeneuve e Arvier, nell'alta
Valle queste nuove industrie dovranno avere un carattere
manifatturiero, assolutamente esenti da fattori inquinanti e con
una dimensione limitata, di poche centinaia od anche di poche
decine di posti di lavoro, evitando assolutamente i grandi
complessi che comporterebbero emigrazione di mano d'opera con i
gravi problemi che ne deriverebbero, proporzionati comunque alla
disponibilità locale di mano d'opera.
Ciò allo scopo di evitare il pendolarismo ed il trasferimento
dei lavoratori nei centri urbani; si eviterà così l'inurbamento e
si manterrà all'operaio valdostano il suo carattere di operaio
contadino, con evidenti vantaggi per la salute sua e della sua
famiglia ponendo anche un limite allo spopolamento dei nostri
villaggi.
E per concludere sulla voce industrializzazione, mi riferisco
alle proposte da noi avanzate in sede di discussione del bilancio
preventivo 1973, nella seduta del 20 dicembre scorso, che oggi non
voglio ripetere, che allego nel mio intervento, e che chiedo
risultino a verbale.
Turismo. In questo campo sono contenute le proposte innovatrici,
con un contenuto che può apparire addirittura rivoluzionario, non
per noi, che le abbiamo sempre sostenute, ma per quelle forze
conservatrici che fino ad oggi hanno frenato lo sviluppo del
turismo popolare.
La politica turistica prevista dalla bozza si può così
riassumere: non vi devono più essere le aree privilegiate, i
cosiddetti poli di sviluppo limitati a poche zone e le aree
depresse, le aree degradate, il turismo va sviluppato in tutto il
territorio della Regione - pagina 24-25, e prosegue a pagina 27 - è
necessario privilegiare l'edilizia turistico-rurale anche per
contenere l'esodo agricolo, vediamo - e ne ho accennato diverse
volte in Consiglio - quanto è stato fatto in questo campo nella
vicina Savoia con les gites ruraux, sarebbe un primo passo da
compiere per correggere le esistenti situazioni di squilibrio e
nello stesso tempo favorirebbe lo sviluppo del turismo popolare che
non ha mai goduto di eccessiva simpatia da parte dei nostri
amministratori, si eviterebbe l'auto soffocamento di alcuni centri
turistici di primo piano che ormai hanno raggiunto la
saturazione.
Agricoltura. Nel campo dell'agricoltura le osservazioni e i
suggerimenti richiederebbero una lunga esposizione, non ripeto
quanto già detto all'inizio, mi limito a proporre che le varie
forme di contributo e sussidi esistenti vengano riesaminate e
indirizzate particolarmente nel campo dell'allevamento e della
viticoltura allo scopo di mantenere il verde nei nostri prati, dei
pascoli e dei vigneti, che costituiscono una particolare
caratteristica del nostro paesaggio.
L'agricoltura va considerato come un servizio sociale e la
collettività se ne deve assumere gli oneri relativi.
E passiamo alle tavole che corredano la relazione.
Riconosco lo sforzo compiuto dai compilatori per facilitarne
l'interpretazione.
Parti domenicali, d'accordo, si tratterà di rivedere
l'ubicazione di alcuni di questi e concordarli con le
Amministrazioni regionali, no con le Amministrazioni comunali.
Parchi regionali. Sono necessari, si tratta però di esaminare i
vincoli che ne derivano, e su questo voglio attirare l'attenzione
del Consiglio; il problema va riesaminato alla luce della legge
nazionale in corso di approvazione a Roma, che regolamenta anche i
parchi regionali, comunque dovranno essere concordati
preventivamente con i Comuni interessati.
Voglio pormi un quesito: il futuro sviluppo edilizio, sia
residenziale che turistico, dovrà essere concentrato in zone
limitate per riservare a zona verde la superficie rimanente del
territorio come previsto dalle tavole? Oppure si dovrà evitare
l'affollamento in dette zone per estendere l'edificabilità in una
zona più vasta, limitando però rigorosamente il volume degli
edifici ed imponendo distanze tali da circondarli da una
relativamente vasta estensione di verde; in altri termini, vogliamo
prevedere delle grosse borgate, come prevedono le tavole, che
riflettono anche se in proporzioni più ridotte gli inconvenienti
del sovraffollamento delle città? Come già sta avvenendo in alcuni
nostri Comuni? I poli di sviluppo, magari contornati da estese zone
verdi, oppure prevedere zone edificabili più estese, con un
susseguirsi di casette, di villette in mezzo al verde, con una
dimensione umana, come si può vedere in certe colline sia svizzere
che francesi?
Sono favorevole alla seconda soluzione.
Sistemi territoriali, a pagina 32 - si prospetta lo sviluppo di
quelle zone sempre dimenticate, ignorate dall'Amministrazione
Regionale, pur presentando una potenzialità di sviluppo turistico,
pari ad altre zone privilegiate, costantemente favorite dai
generosi interventi regionali.
In queste ultime zone, in questi villaggi considerati come i
parenti poveri, come Cenerentole, non parliamo di attrezzature
turistiche, mancano persino le infrastrutture le più elementari, i
servizi, acquedotti, fognature, piazzali, perfino l'energia
elettrica, ecco il primo passo da fare se non vogliamo accentuare
le esistenti situazioni di squilibrio.
Condivido il principio dei sistemi territoriali, sorgono dubbi
però sulla impostazione, d'altronde solo accennato nella bozza.
Occorrerà uno studio più dettagliato ed approfondito dopo
consultazioni con le amministrazioni comunali interessate, perché
io ho l'impressione che questo Piano, questa bozza di Piano ignori
completamente che in Valle d'Aosta vi sono 74 Comuni con 74
Amministrazioni Comunali.
Sono contrario comunque ai previsti collegamenti viabili,
collegamenti viabili di alta montagna, per esempio fra le Valli di
Champorcher, Cogne, Bosses-Morgex, Ayas-Valtournenche, Gressoney,
ecc. e sono contrario perché? Primo, opere la cui costruzione è
costosissima, secondo: rimarrebbero aperte quattro-cinque mesi
all'anno, onerosi costi di manutenzione e sgombro valanghe in
primavera, ma ciò che è più grave la strada porta la costruzione di
case e di edifici; si contaminerebbero le montagne, le nostre
magnifiche montagne con immondizie di ogni genere, scatolette,
plastica, rifiuti e tutto quello che succede, sono contrario a
quelle strade; sono favorevole agli impianti funiviari per
collegare queste valli, perché altre alla questione di economia, di
costi, sarebbero utilizzabili 12 mesi all'anno e non quattro.
Prosecuzione della strada fino a Sarre, dell'autostrada fino a
Sarre; beh, io penso che qui è sufficiente esaminare le precedenti
decisioni del Consiglio che si è opposto alla prosecuzione
dell'autostrada, dichiarandosi però favorevole alla costruzione di
una strada anche a quattro o sei corsie ma che non comporti i
vincoli dell'autostrada.
Traforo ferroviario Aosta-Martigny - anche prescindendo dal
costo, non ne vedo la necessità oggi, forse in un domani se
l'umanità riuscirà a guarire dalla malattia dell'automobile.
Riutilizzazione ferrovia Cogne-Acque Fredde: oltre al problema
costo, ampliamento della sezione della galleria esistente e
costruzione di un'altra parallela, se ne potrà parlare quando? Dopo
la chiusura della miniera? Perché o si passa con le macchine o
passa il minerale.
Io giudicherei comunque prioritario il tunnel Gaby-Pié di
Cavallo, di un costo non molto più elevato di questa galleria, e
con un apporto di vantaggi notevoli al turismo invernale, per tutta
la Valle.
Le tavole non lo prevedono questo traforo Pié di
Cavallo-Gaby.
Sui centri abitati, ed allora scusatemi, ma specialmente i
Consiglieri della Bassa Valle questo l'avrebbero dovuto osservarlo
e metterlo in rilievo qui in questo Consiglio Regionale, sui centri
abitati da conservare e da ristrutturare, qui facciamo attenzione,
non seguiamo la falsariga dei vincoli imposti dalla Sovraintendenza
alle Antichità e Belle Arti, in molti casi eccessivi ed assurdi che
anziché salvare il nostro patrimonio storico e urbanistico lo
mandano in rovina; salviamo quanto si può salvare delle vecchie
frazioni sì, ma con molto buon senso e spirito pratico ed ampliando
le zone edificabili dei villaggi.
Alpeggi - gli alpeggi ed i mayens riportati sulle tavole, anche
se in alcuni casi con molta approssimazione, sono stati suddivisi
in diverse categorie senza maggiori precisazioni.
Penso che questo studio vada maggiormente approfondito e debba
approdare ad una conclusione; non potendo salvare tutto per
l'agricoltura salviamo il salvabile; la vicina Svizzera in questo
campo ci può insegnare qualche cosa; questi villaggi e mayens
dovrebbero essere compresi in un piano che preveda a) le zone su
cui non è possibile mantenere le colture tradizionali che vanno
abbandonate e rimboschite; b) le zone ove le colture attuali vanno
mantenute.
Nella zona a), cioè da abbandonare, dovrebbero essere compresi i
terreni già destinati a campi non irrigui e che ormai sono già
abbandonati ed incolti; secondo, sempre nella zona b), gli alpeggi
ed i mayens che presentano difficoltà per collegamenti stradali,
per approvvigionamenti idrici o dislocati in zone rocciose con
pericoli per il pascolo del bestiame, ecc.
Terzo, le frazioni ormai completamente abbandonate o soggette a
valanghe, a frane e non suscettibili di sviluppo turistico.
Nelle zone b) i territori non compresi nella zona a) questo come
divisione dei territori.
Voglio fare ancora una osservazione, leggo a pagina 63 che ogni
progetto dovrà essere sottoposto, progetto come permesso edilizio,
sottoposto all'approvazione dell'Ufficio del Piano Regionale e la
stessa osservazione l'ho rilevata in diversi altri punti di questa
bozza di Piano.
Si propone anche l'istituzione di una Commissione Urbanistica
Regionale e di un osservatorio urbanistico - pagina 80-83-84, ed io
qui non sono assolutamente d'accordo.
Oggi la compilazione e l'applicazione degli strumenti
urbanistici, cioè dei piani regolatori, sono di competenza: 1) dei
Comuni - vedi legge ponte; 2) delle Comunità montane - art. 8-14-16
del progetto di legge regionale sulle Comunità montane, dell'Ente
Parco - progetto di legge - artt. 12-13-14 progetto di legge che è
in discussione alla Camera ed al Senato; 4) della Regione; 5) della
Sovraintendenza alle Belle Arti per i centri storici.
Quindi noi abbiamo già questi cinque organismi previsti dalla
legge; a mio parere vi è già una sovrapposizione di competenze che
provocherà attriti e conflitti in una materia tanto delicata quale
è l'urbanistica, che coinvolge problemi economici e sociali di
vitale importanza.
Dunque se vogliamo creare altri organismi, ai quali assegnare
competenze urbanistiche come previsto da questa bozza di Piano, e
cioè Ufficio del Piano Regolatore - pag. 63 - Commissione
Urbanistica regionale - pag. 80 - Osservatorio Urbanistico - pag.
83-84 - avremo un totale di otto organismi, dico otto, con relative
bardature burocratiche attraverso i quali dovrà peregrinare il
derelitto cittadino al fine di essere autorizzato a costruire un
modesto pollaio.
È vero che risolveremmo il problema della disoccupazione, perché
buona parte dei nostri 110.000 cittadini - santi in paradiso
aiutando - potrebbero essere assunti in detti organismi quali
burocrati ed è anche vero che batteremmo tutti i record
dell'elefantiasi burocratica, superando Catania che vanta 14.000
impiegati negli uffici del Comune e 14.000 impiegati negli uffici
della Provincia, totale 28.000.
Ebbene noi vogliamo battere anche quelli in fatto di elefantiasi
burocratica? È questo che vogliamo?
Noi comunisti: no.
Si vuole creare altre bardature burocratiche accentratrici sul
tipo del Crou, forse qui c'è qualche Consigliere che se lo ricorda,
di triste memoria questo Crou, che è arrivato al punto di imporre
per i garages le serrande di legno anziché metalliche, questo
famigerato Crou era arrivato a quell'estremo e per cui non si
poteva costruire un pollaio in un qualsiasi punto della Valle senza
il suo preventivo benestare perché l'autorizzazione del Comune non
contava niente; era improntato ad un eccessivo spirito
assolutistico, privo di senso pratico; l'indignazione dei cittadini
esasperati è valso a sopprimerlo; non riassumiamolo, non
riesumiamolo - è la dattilografa che ha battuto male ed io ho letto
male?
Secondo: si ridurrebbe ulteriormente la già limitata autonomia
dei Comuni; il Piano regionale dopo l'approvazione del Consiglio
dovrà servire per il coordinamento dei Piani regolatori comunali e
dovranno essere vincolanti sia per i Comuni che per la Regione; ho
detto coordinare e non subordinare i Piani comunali a quello
regionale, ripeto ho detto coordinare, perché qui si sta facendo
l'opposto, quello che conta è il Piano Regionale i Piani dei Comuni
non esistono, non contano, e questa è l'impressione mia che i Piani
regionali vengono completamente ignorati, ma penso che non è
l'impressione perché se voi sfogliate pagina 84 non si accenna ai
Piani comunali.
Voglio ancora rivolgere un invito alla Giunta affinché i Piani
regolatori comunali e i piani di fabbricazione che giacciono da
anni negli uffici della Regione vengano rispolverati e mandati
avanti. Qualsiasi atto conseguente, come le licenze edilizie per
fare un esempio, devono essere di esclusiva competenza dei Comuni
come prevede la legge, la Giunta ed il Consiglio regionale e nessun
altro organismo di nuova creazione dovranno vigilare sulla loro
attuazione. Comunque se assolutamente si dovesse rendere necessaria
la creazione di un nuovo organismo regionale in campo urbanistico
lo dovrà decidere il Consiglio dopo l'approvazione definitiva del
piano, e vengo alle conclusioni.
Questa bozza di piano regolatore deve essere considerato come un
documento aperto a tutti gli apporti critici a tutti i suggerimenti
capaci di migliorarlo e di renderlo sempre più aderente ai problemi
che intende affrontare, solo quando il Consiglio avrà fatto le sue
scelte di fondo indicando anche le relative priorità si dovrà
concretare il piano i precisi programmi che siano vincolanti per la
Giunta - non intendo parlare di questa Giunta, per tutte le Giunte
- per me il punto di partenza deve essere la realtà regionale,
realtà regionale con i suoi aspetti positivi ma anche con le sue
molte zone d'ombra e le sue contraddizioni, siamo fra le regioni
dal più alto reddito per abitante e fra quelle dal più alto indice
di motorizzazione ma questa medagli ha il suo rovescio: i livelli
di occupazione industriale sono in pericolo ed è soprattutto la
manodopera femminile ed i giovani diplomati che pagano questo
prezzo; nel campo ospedaliero, non penso di esagerare, affermando
che ci collochiamo agli ultimi livelli fra le Regioni italiane, chi
vuole curarsi con la speranza di guarire oggi deve recarsi o a
Torino o nella vicina Svizzera. Come giustificare questo
inarrestabile accrescersi delle disfunzioni in un campo tanto
delicato e tanto importante? La costruzione delle case a basso
fitto costituisce ancora un pio desiderio per gli operai e così per
gli asili-nido, nell'edilizia scolastica, anche se non dobbiamo
lamentarci per i gravi inconvenienti che si verificano nelle altre
Regioni, procediamo a tastoni senza una visione globale del
problema, l'assetto del territorio regionale, l'ambiente
urbanistico naturale, la tutela del paesaggio è prettamente
condizionato dagli investimenti nelle varie attività economiche ed
in particolare nel campo dell'agricoltura e del turismo,
dell'agricoltura ove si continua la politica di piccolo cabotaggio
degli innumerevoli ed... contributi cioè la politica del pannolino
caldo e qui io non voglio fare una accusa all'attuale Giunta perché
questi sistemi di contributi li ha ricevuti in eredità ma è un
problema che dovrà pur essere affrontato perché questo serve a
prolungare l'agonia di una attività economica che presenta una sola
prospettiva l'estinzione a non lunga scadenza se non si affronterà
il problema con coraggio e fermezza, destinando i mezzi necessari
per salvare ciò che può essere salvato ed abbandonando ciò che non
può essere mantenuto a coltura. Nel campo turistico ove si persiste
in una politica errata destinando i rilevanti finanziamenti
stanziati annualmente allo sviluppo di pochi centri già affermati e
riservato al turismo di élite, di classe, trascurando completamente
le altre zone della Valle suscettibili di sviluppo, troncando così
la possibilità di incrementare il turismo popolare e rurale che
contribuirebbe a frenare l'abbandono della montagna.
Le amministrazioni dei nostri 74 Comuni praticamente ignorate
dovranno rappresentare la componente più importante fra gli organi
decisionali. Queste le storture più gravi che vanno corrette con
assoluta priorità.
Bancod
(U.V.)
- Dopo l'intervento degli altri
Consiglieri voglio dire qualche parola su questo tema di piano
regolatore. Lo schema di piano regolatore urbanistico e per la
tutela del paesaggio oggetto dell'odierna discussione pur centrando
meglio a mio avviso degli studi fatti in precedenza, gli obiettivi
di diffusione dello sviluppo del piano stesso su tutto il
territorio della Valle evitando nell'immediato quanto meno una
accentuazione della esistente situazione di squilibrio, mi è
doveroso far rilevare la carenza di studi approfonditi su
determinati problemi e settori quasi a voler ignorare la realtà di
certe situazioni, sappiamo purtroppo per esperienza che i piccoli
Comuni e specie quelli di fondo Valle troppo spesso sono costretti
a fornire beni e servizi a favore delle grandi comunità senza avere
alcuna contropartita ma solo danni, svincoli ed in ultimo
abbandonati su problemi come questo senza alcuna prospettiva e
tutela del loro sviluppo per l'avvenire, ricordiamo a questo scopo
le pesanti servitù dovute alla recente costruzione della autostrada
elettrodotti, canali e altri ed è così che anche da queste aree
avvengono le cosiddette fughe che mettono in crisi oltre al settore
agricolo, altre attività e servizi necessari alla sopravvivenza di
quelle popolazioni con grave danno anche per il turismo in genere,
necessità quindi di concentrare gli interventi in questi settori
per frenare nella misura del possibile i più evidenti squilibri
utilizzando quelle risorse naturali che la Valle può offrire a
tutti i livelli anche se di modeste apparenze.
A questo scopo è necessario incentivare le costruzioni e
ricostruzioni di agglomerati agricoli limitando le complicazioni e
svincoli dovuti a quei centri storici che spesso bloccano lo
sviluppo di intere frazioni.
Circa i comprensori mi riferirò in particolare a quello n. 3 che
abbraccia l'area della media valle compresa fra Nus e St.Vincent e
più specificatamente su alcuni sistemi territoriali ove mi pare ci
sia un po' di confusione con delle inesattezze troppo evidenti che
vanno assolutamente corrette, come laddove dice che i sistemi
territoriali di Verrayes, Rapi, del Lauson, Grand Villa, gravitano
per servizi di più ampia scala sull'area di Nus, Fénis e più oltre
si appoggia infine sempre sul fuoco di servizio di Nus Fénis, il
sistema a monte di Chambave sviluppatosi attorno a Verrayes. Credo
che l'estensore di questa relazione abbia poca conoscenza della
zona poiché il Comune di Verrayes ha uno sbocco alla Champagne
attraverso la collina di Nus ed assieme a St. Denis a mezzo della
strada regionale a Chambave. Il suo commercio specialmente di marmi
ha sempre gravitato sulla Champagne da Chambave, i servizi vari
catasti, uffici del registro, del telefono tutto questo fa capo
sempre a Châtillon, St. Vincent c'è una delimitazione fra Nus e
Verrayes è una delimitazione chiara specialmente per il catasto
quindi è una cosa che anche questa va presa in considerazione e
seriamente corretta.
Sullo sviluppo turistico è attualmente in attuazione
l'allargamento della strada regionale Chambave-Verrayes-St. Denis,
per un completamento del transito sulla parte occidentale dei
Comuni sarebbe necessario l'allargamento della strada della
Champagne-Paié-Fraé mentre dalla parte di St. Denis al fine di
incentivare e collegare il turismo estivo per St. Panthaléon e
Torgnon, Semmon, Del, Castello di Cly, sarebbe di notevole
importanza il completamento di una strada che dalla frazione
Clappey del Comune di Chambave passi attraverso lo stesso castello
completando un anello stradale di notevole importanza turistica,
evitando contemporaneamente il pericolo di isolamento del Comune di
St. Denis stesso a causa del continuo cedimento della attuale
strada regionale che attraversa una zona soggetta a
smottamento.
Altro problema di grande importanza per il Comune di Verrayes e
St. Denis sia per lo sviluppo turistico che per necessità
impellenti della popolazione è quello dell'approvvigionamento
idrico e su questo credasi urgente l'intervento della Regione.
Altro problema accennato in maniera troppo vaga dalla bozza
consiste nella ristrutturazione e nel potenziamento delle funzioni
del sistema insediativo sulla destra della Dora in tutta la media
Valle lungo il sistema viario che da Aymavilles raggiunge
Ussel-Châtillon, anzi questo sistema viario è denominato strada
dell'Envers che è stato dichiarato di interesse regionale, il suo
completamento porterà incremento, un incremento notevole allo
sviluppo turistico e commerciale delle zone attraversate.
Industrie: la mancanza di previsione circa l'insediamento di
industrie nella zona che va da Châtillon a Nus è una grave carenza
che castiga un numero elevato di pendolari oltre 200 costretti a
percorrere giornalmente parecchi chilometri per recarsi al lavoro
sia ad Aosta, Châtillon, Pont St. Martin, Verrès e perfino
all'Olivetti di Ivrea, questa mancanza di lavoro in loco
contribuisce in parte notevole allo spopolamento di queste zone già
magre in agricoltura e con un assai modesto turismo, non mi dilungo
di più mi riservo di intervenire se sarà necessario, in
seguito.
Chincheré
(P.C.I.)
- Ma, per essere il più breve
possibile purtroppo soffrirò, il mio intervento soffrirà un po' di
schematismo e di questo mi voglio scusare prima dell'inizio con i
Signori Consiglieri. Il piano, questa proposta di piano si può
dividere in due parti, credo che si può dividere in due parti,
credo che si può dividere in due parti: la prima parte contiene
delle proposte, delle analisi per la soluzione di alcuni problemi
che la nostra regione ha, che esistono che devono essere affrontati
e devono essere risolti e su questo aspetto della bozza non
interverrò assolutamente anche perché sono intervenuti in modo
estremamente corretto e i compagni Manganoni e Dolchi e il
Consigliere Bancod che ha sollevato alcuni problemi della sua zona
che dimostrano un po' il come è stata affrontata la bozza, questa
elaborazione di bozza. La seconda parte ed è quella intorno alla
quale mi dilungherò di più e che io definirei la parte gestionale
del piano, i vari uffici che vengono proposti, gli scopi i compiti
che questi uffici dovrebbero affrontare e le varie competenze che a
questi uffici dovrebbero essere demandate. Per capire; per spiegare
meglio cosa noi pensiamo di questa seconda parte del paino credo
che dobbiamo fare alcune premesse, non penso di inventare niente ma
penso che sia necessario ribadirle per capire poi il perché
verranno fatte, verranno espresse alcune preoccupazioni. Le
premesse sono queste: noi viviamo in una Regione autonoma dove
autonomia ha un significato molto preciso, autonomia deve
significare, per noi significa difesa e soprattutto consolidamento
delle particolarità che contraddistinguono la nostra Regione
rispetto al resto del territorio nazionale e mi riferisco in
particolare ai problemi che la Valle d'Aosta pone al riguardo della
difesa della minoranza etnica, della minoranza etnico-linguistica
della sua minoranza culturale. Per difendere questi principi la
Valle d'Aosta si è battuta sotto il fascismo e non voglio ricordare
se non "en passant" tutte le battaglie condotte dalla "Jeune Vallée
d'Aoste"; si è battuta durante la lotta di liberazione e si è
battuta dopo la guerra di liberazione per chiedere al potere
centrale, a Roma, tutta una serie di strumenti legislativi,
amministrativi, che gli consentissero di costruire nei fatti
concretamente questa sua esigenza autonomistica però evidentemente
questa è soltanto, era la prima battaglia che la Valle d'Aosta
giustamente ha condotto nei confronti del potere nazionale, del
potere accentratore nazionale. Ne resta da combattere un'altra, da
formulare e da combattere e da vincere un'altra battaglia che è
questa: la Valle d'Aosta dovrà favorire un processo di
decentramento amministrativo nei confronti dei comuni della Valle,
processo questo che è stato ipotizzato ma non è stato assolutamente
concretizzato, non ha portato ad alcun risultato concreto. Dovremmo
cioè andare verso una Valle d'Aosta dove tutte le assemblee
elettive in modo particolare i Comuni, dovranno partecipare alla
vita amministrativa politica della Regione, ecco ma partecipare
significa primo che non soltanto i Comuni vengono consultati sui
loro destini, partecipare significa che i Comuni dovranno
individuare i problemi che loro hanno e dovranno avere gli
strumenti per risolvere questi problemi che loro hanno individuato
e evidentemente nell'ambito di uno sviluppo programmato di tutta la
Regione. Ecco che allora i Comuni tornano ad avere quella funzione
che noi tutti auspichiamo a parole ma che nei fatti stentiamo molto
a dare loro. C'è anche un altro aspetto che è un po' in contrasto
con questa bozza, è di questi giorni la proposta della Giunta
Regionale di una legge sulle comunità montane la quale dice tutta
una serie di cose estremamente interessanti e che su questa bozza è
come se non ci fossero, ora io mi chiedo come è possibile far
comparire alcune proposte gestionali di questa bozza senza tenere
conto di questa nuova realtà che andiamo a costruire nella nostra
regione, comunità montane che avranno proprio il compio di
proiettare i problemi dei singoli comuni in termini di zona però
resteranno sempre i Comuni lo strumento principale della
individuazione della soluzione di questi problemi, noi non vogliamo
assolutamente, non pensiamo assolutamente che sia possibile andare
verso una Valle d'Aosta con Comuni sviliti, avviliti o destinati
soltanto alla normalissima gestione dei fondi procurati attraverso
le tasse o roba di questo genere, noi pensiamo che il Comune debba
restare un centro di vita democratica principale e dobbiamo fare
tutto ciò che è in nostro potere per valorizzare fino in fondo
questa loro prerogativa. Ecco che allora io non voglio entrare già
oggi nel problema delle comunità montane perché sarà una
discussione di un prossimo Consiglio Regionale però non è possibile
ipotizzare una bozza di piano urbanistico regionale senza tenere
conto e dell'autonomia dei Comuni e del potenziamento di questa
economia e di questo nuovo organismo democratico che andremo a
costituire e che su questa bozza non esiste assolutamente.
Ecco che allora noi guardiamo con estrema preoccupazione questa
seconda parte della bozza... sulla prima siamo pronti a riconoscere
alcuni pregi e alcuni... affermazioni valide sulla seconda parte
abbiamo tutta una serie di preoccupazioni proprio perché questa
proposta questa simulazione come la chiamano i tecnici di piano
regolatore regionale urbanistico non ha tenuto conto nella sua
elaborazione e nella sua parte gestionale, di questi strumenti che
in Valle d'Aosta restano gli strumenti principali, punti
fondamentali della democrazia e dell'autonomia regionale senza i
quali noi non possiamo ipotizzare assolutamente niente.
Pollicini (D.P.)
- Mi pare opportuno, specialmente dopo
gli interventi che sono stati fatti su questo argomento nella
seduta precedente, vedere il significato di questo documento.
Riteniamo che il significato del documento della bozza corretta,
come è scritto sul testo, sia quello della indicazione di una
procedura che riteniamo fra l'altro molto valida e si è voluto - e
non uso il termine simulazione sennò qui su questo termine poi si
fa una lunga disquisizione dei vari significati, comunque solo di
quello deteriore, allora uso un altro termine - si è voluto
esemplificare una ipotesi di lavoro questo è il significato che
volevano dare alla simulazione, una ipotesi di lavoro che deve
essere verificata da questo Consiglio, quindi noi lo riteniamo un
documento molto utile proprio per questo significato, per questi
contenuti per gli scopi che vuole perseguire. La scelta della
Giunta non poteva essere in questo documento per vari motivi, ma
direi che uno fondamentale e di ordine democratico di rispetto del
Consiglio, molte volte in questa aula ci si lamentava allorquando
decisioni non erano prima di una certa importanza passate
preventivamente al vaglio di questo Consiglio, questa volta prima
di prendere una decisione prima di operare una scelta politica la
Giunta ha ritenuto di passare al vaglio del Consiglio per
presentare un documento tecnico scientifico con una certa linea
politica però senza una scelta ma con il significato di dare al
Consiglio un documento su cui operare delle scelte, costruire delle
decisioni. La scelta della Giunta può essere invece quest'altra
cioè di aver portato il documento all'esame del Consiglio e
lasciare al Consiglio la indicazione, come giustamente dovrebbe
essere, sulle scelte in ordine al piano urbanistico regionale, l'ha
portato in Consiglio anche, diciamocelo chiaramente, per
sensibilizzare il Consiglio su questo problema e per informare noi
tutti Consiglieri sul lavoro svolto dall'équipe che ha elaborato
questo documento. D'altra parte riteniamo doveroso che la Giunta
prima di operare delle scelte debba sentire l'atteggiamento del
Consiglio in ordine alle scelte sul nuovo piano urbanistico
regionale, quindi riteniamo che siano senza significato tutte le
polemiche che riguardano il contenuto di questa bozza di piano
proprio perché bisogna tenere conto del significato di questo
documento che è, dicevo prima, una ipotesi di lavoro che va
verificata dal Consiglio quindi tenuto conto del contenuto del
significato del documento, tutte le polemiche non hanno motivo di
esistere, così come sono senza significato le accuse di alibi che
vengono rivolte alla Giunta cioè si è voluto darlo al Consiglio per
non prendere una responsabilità. No, bisogna essere coerenti quando
si dice che è giusto che il Consiglio elabori la linea politica
delle scelte amministrative della Regione.
Quindi non può certamente essere considerato questo documento
come un documento programmatico, come una indicazione di scelta
politica della Giunta, questo è, ripeto, una ipotesi di lavoro che
si è voluto prospettare al Consiglio. Vediamo gli obiettivi che si
proponevano gli estensori di questa bozza, in fondo diremo che
l'obiettivo principale è la ottimizzazione di tutte le risorse
esistenti in Valle d'Aosta, tutte le risorse naturali le risorse
umane le risorse culturali proprio per diffondere lo sviluppo in
tutto il territorio della Regione e esaminando lo studio dei
tecnici notiamo che nel medio periodo come obiettivo da raggiungere
è proprio quello di operare interventi atti a portare a un
riequilibrio nella vita economico-sociale in Valle d'Aosta.
Abbiamo visto un altro obiettivo è di mantenere l'attuale peso
economico dell'industria evitando la monospecializzazione; per
quanto concerne l'agricoltura obiettivo degli estensori della bozza
è di operare l'integrazione nell'ambito di un determinato
territorio al fine di eliminare oltre a tutto anche l'effetto della
pendolarità e si parla di vecchi villaggi ricostruiti, ricettività
turistiche e altri grossi problemi che consentono il permanere
della vita in loco.
Sul turismo mi paiono importantissime le scelte suggerite
dall'estensore della bozza allorquando stanno mettendo in evidenza
la necessità di un graduale sviluppo, proprio perché ciò può
consentire la partecipazione dell'operatore economico locale,
evitare quindi interventi che Manganoni ha amato definire
stamattina coloniali tipo Pila, con molti gravi effetti sulla
socialità dell'ambiente oltre a quelli di carattere economico cioè
esportazione di redditi, spogliazione del contadino valdostano da
cui si acquista solo il terreno dopodiché tutto il resto rimane
annullato per quanto riguarda le sue prospettive future. Quindi mi
pare che il discorso generale è che si voglia dare forza all'Ente
Regione attraverso un piano urbanistico per guidare lo sviluppo
attraverso l'unicità del momento di pianificazione, attraverso le
direttrici economica, sociale e urbanistica, quindi l'obiettivo,
specialmente sull'argomento turismo, è quello che la Valle d'Aosta
deve diventare una terra di servizi e non un dormitorio dei signori
milanesi, torinesi o di altre provenienze.
Quindi, secondo me, perlomeno questo documento serve per
iniziare un discorso su cosa vuol dire pianificazione perché sono
convinto che molti, e io non certamente sono, molto poco, non son
fra quelli, sanno cosa vuol dire realmente pianificazione, cioè è
un lodo per gettare le basi per lavorare in questa direzione, ecco
il significato del documento, un modo nuovo di lavorare per il
futuro della Valle d'Aosta.
Ramera (D.C.)
- ...qui tanti appunti, visto che ci sono
stati tanti pianisti che suonano sul tema originale mi sarà
concesso di fare delle divagazioni sul tema, quindi un po' di
appunti e trovo strano subito, e lo dico ogni volta, che trovo
strano come si discute qui dentro, Dolchi trova normale che manca
un Vice Presidente, non trova normale per esempio che mancano due
Assessori uno addirittura è da sostituire, il Presidente
praticamente fa ....di due Assessorati, ma è strano in questo
problema che esiste una patata bollente, la Giunta questa patata
bollente, che ha fatto cuocere dai tecnici a un dato momento, l'ha
trovata scottante e l'ha scaraventata in aula al Consiglio, l'ha
scaraventata in aula al Consiglio e senza pensare che noi non
abbiamo né i mezzi, né gli strumenti per un esame e indicare
soluzioni o variazioni così velocemente sì potremmo, come ha fatto
Manganoni, dire questo, io lo vedrei così, insomma in un'aula di
una seduta di Consiglio queste cose mi sembra che non abbiano una
soluzione concreta. La patata l'abbiamo vista viaggiare dalla
Giunta agli urbanisti, è tornata alla Giunta avrebbe dovuto andare
alla programmazione perché noi qui stiamo discutendo sempre e lo
vediamo nella bozza a piè sospinto che manca la programmazione.
Come no? Presidente lo dice qui, non lo dico...
Dujany
(D.P.)
- ...è l'iter che mi pare
strano.
Mappelli
(D.C.)
- Pare strano anche a noi.
Ramera (D.C.)
- Pedrini la volta scorsa su un problema,
mi sembra quello dei libri, trovava strano e qui sono le stranezze
in questo Consiglio, che si discutesse al rovescio una cosa che si
era discussa al diritto diciamo tre anni prima e noi qui siamo
nella stessa situazione. Nel '70 noi abbiamo presentato un disegno
di legge, la Giunta allora disse: ma, noi abbiamo i tecnici che già
stanno studiando, poi attraverso la bozza vediamo che l'incarico è
stato dato il 20 ottobre del '71 e non nel '70, ne discutiamo nel
'73 e quindi non so che razza di sistema sia, non mi sembra serio,
così come non mi sembra serio che non assistano alla seduta gli
estensori di questa bozza. Milanesio non so se ricorderà ma i
Sindaci, gli ex Sindaci di Aosta, ricordano che in Consiglio
Comunale di Aosta quando si è discusso per esempio di piano
regolatore erano i tecnici che potevano...sì, sì....
Milanesio
(P.S.I.)
- Intanto la discussione che
noi dobbiamo fare in questa sede è una discussione di carattere
essenzialmente politico intanto; va da sé che non abbiamo
presentato il piano quindi l'intervento dei tecnici nell'aula
consiliare, in questo momento lo ritenevo superfluo, secondo non è
vero che i tecnici non assistono a questa seduta perché
l'Architetto Bellone è presente sopra, evidentemente nella galleria
dei giornalisti, e assiste alla seduta e prende nota di tutto
quello che viene detto e non ho ritenuto in questa fase essendo un
dibattito essenzialmente politico quello che dovevamo fare di fare
partecipare i tecnici; del resto la presenza per esempio del Rag.
Capo al bilancio è solo per dire all'Assessore che cosa significa
quell'articolo che magari gli è sfuggito ma non è una presenza
diciamo così politica è... sì se avessimo discusso a fondo la
proposta di piano, cosa che non si è verificata negli aspetti
tecnici se non in alcuni interventi.
Ramera (D.C.)
- ...prima di tutto vorrei sapere i nomi
dato che non li ho mai saputi. Gli estensori quanti sono?
Milanesio
(P.S.I.)
- ...al piano sono gli
Ingegneri Secchi e Ceccarelli che hanno partecipato alla
elaborazione tra le altre cose del piano intercomunale milanese a
suo tempo, coordinati dall'Architetto Nebbia e dall'Architetto
Bellone che sono valdostani entrambi.
Ramera (D.C.)
- Va bè, io la penso in un altro modo però
i tecnici mi servono invece adesso perché quando c'è da discutere
al piano definitivo praticamente la scelta è fatta e io discuterei
con il muro mentre invece io se non ci sono i tecnici con chi
discuto? A chi presento i miei quesiti, i miei dubbi? A voi. Se già
si parla di fare una Commissione io quasi quasi ritengo che sia
stata inutile e sia inutile questa discussione in aula, dall'altra
parte ci sono è vero i cartelli e lì si poteva e si può chiedere
spiegazioni ai tecnici, ma se non partecipano al dibattito mi
sembra una discussione un po' troppo personale perché molto
probabilmente da una discussione generale sorgono quesiti ai quali
il tecnico può rispondere.
Dalla bozza appare poi evidente, sempre parlando della famosa
patata che è viaggiata, che non c'è stata alcuna collaborazione da
parte della Giunta e della Programmazione e io mi pongo due
domande: perché la Giunta non ha collaborato? Per colpa o per
volontà precisa? Se per colpa me lo diranno ma se per volontà
precisa vuol dire che la Giunta, e lo dicevo già in partenza, non
ha voluto assumersi la responsabilità di un piano, ma passare il
piano al Consiglio e così dovremmo decidere noi e decidere che cosa
mi chiedo io, quando prima, e lo dicono gli estensori, avremmo
dovuto discutere il piano di sviluppo. Che il piano urbanistico sia
necessario, indispensabile, su questo nessuno ritengo possa mettere
in dubbio, se lo abbiamo aspettato quelli che sono qui prima di me
lo avranno aspettato anche loro, lo diceva Savioz sono anni e anni
che aspettano però siamo ancora sempre a delle indicazioni vaghe e
come potremmo deciderlo noi se non abbiamo i mezzi e gli strumenti
per fare un piano urbanistico perché non credo che nessun
Consigliere qui sia in grado di fare un piano urbanistico, lo potrà
fare una Commissione assistita da tutti i tecnici che riterrà
opportuno, ma qui noi dovremmo indicare delle scelte politiche,
come dice Milanesio, ma anche su questo ho dei dubbi.
Io ho letto questa bozza parecchie volte, ci sono parecchie cose
buone altre risapute da tempo, in alcune parti poi ricalca
completamente il nostro disegno di legge, ma le perplessità degli
estensori sono anche le nostre per cui occorrerebbe sapere se la
famosa, che la famosa programmazione i programmatori che sono color
che sanno tutto venissero qui a darci i loro lumi visto che non li
hanno dati agli urbanisti, perché in mancanza della programmazione
quali scelte possiamo fare noi? C'è un esame ad esempio delle
attività produttive sulla bozza e ne ha parlato bene il Consigliere
Manganoni, si parla di industria, di agricoltura, di turismo, cose
già dette, lette, rilette, discusse, ridiscusse ma non si dice, e
questo lo deve dire la programmazione, quali sono i limiti massimi
per i singoli settori entro i quali si deve muovere l'economia
futura della regione, non sappiamo poi se il piano urbanistico
regionale deve armonizzarsi con i piani regolatori esistenti o se i
piani regolatori esistenti o in discussione, in redazione, debbono
armonizzarsi al piano urbanistico regionale che ancora non esiste e
secondo quali disposizioni, manca del tutto poi in questa bozza, e
mi stupisce, dati i tempi, la trattazione del problema ecologico a
meno che l'aver tratteggiato in verde tutto ciò che non è zona
edificabile oggi, edificata oggi, costituisca la trattazione e la
soluzione del problema. Altrettanto non vedo trattato a sufficienza
il problema forestale che se affrontato come è stato affrontato in
Francia potrebbe essere un settore a cavallo tra l'agricoltura e il
turismo e divenire, con le attività produttive che derivano da
questo, impiegare direttamente o indirettamente attraverso queste
attività un notevole numero di addetti e servirebbe d'altra parte a
modificare l'assetto di quelle sponde spelacchiate della Valle che
turbano il paesaggio.
Capisco che discutiamo una bozza, che non è bozza perché mancano
i modi e i tempi, e soprattutto non si dice con quali mezzi si
potrà realizzare il piano ed allora dico che il documento non ha
credibilità perché si riduce ad esprimere delle speranze in
avvenire e rimane, come sono sempre questi documenti, un bel libro
dei sogni come Fanfani definiva la programmazione economica
nazionale e del resto che si abbia a dubitare di certi progetti e
di certi sogni avveniristici lo dimostra il piano di Aosta. Nel
1963, Sindaco il collega Dolchi, noi fummo chiamati a votare un
piano di Città Europea. Anche lì i Consiglieri erano come adesso,
come lo siamo noi qui, sprovvisti di mezzi e di strumenti, vennero
i tecnici a spiegarci le strade a pioggia le chiamavano strade a
pioggia no, mi sembra? A pettine, ecco strade a pettine quelle che
avrebbero dovuto portare la gente che proveniva dalla statale 27
del Gran San Bernardo a entrare in città no, nel '63. Siamo nel '73
e vedremo poi subito dopo quello che hanno pensato nel nuovo piano
regolatore. Si era bloccato il centro storico, non come tutela di
certe preziosità ma perché politicamente, ecco le scelte politiche
alle volte dei documenti, si diceva che bisognava costituire la
piramide a rovescio perché il centro storico è già il centro degli
affari quindi non è giusto che tutto vada a finire in centro dove
esistono le famiglie ricche, basta vedere oggi chi abita nel centro
storico, ma bisognava fare la piramide a rovescio.
Si sono fatte le zone verdi naturalmente, abbiamo visto che fine
hanno fatto sulla collina di Aosta, non è stata addirittura fatto
però con tutte queste zone verdi non è stato fatto un solo giardino
e l'unico giardino che ha Aosta è ancora quello fatto, non so dai
nostri nonni o se non prima, sulla via della Stazione. Si sono
fatte delle strade ad Aosta su terreno vergine, queste sono cose
che ho detto al Consiglio comunale di Aosta, ma perché ha attinenza
con questo, su terreno vergine, cioè praticamente dove non esisteva
niente, si sono fatte delle strade che al termine della costruzione
delle strade c'era già il senso di posteggio vietato perché erano
state fatte con una visione tale del futuro per cui erano già
strette no? Poi sono stati bloccati non so quanti terreni per la
167, dopo nove anni sono ancora lì bloccati, non sono serviti a
niente e vorrei sapere i cittadini che sono padroni di queste aree
verdi come benedicano questa legge e come benedicano gli
amministratori, noi che li abbiamo a quel tempo messi a
disposizione.
Da quel piano ristretto che abbiamo visto siamo passati al Piano
Sogno, il libro dei sogni...(
Voce: non si sente
) ...no, no,
l'ho capito anch'io pronunciandolo, abbiamo addirittura i poli di
sutura o di compensazione che si chiamino, per cui non si parla più
di strade a pettine e mi stupisce perché si fanno le grandi vie di
comunicazione a sud e a nord della città con svincoli arditi, però
non mi si dice poi con questi svincoli come si farà a entrare nella
città. In avvenire - allora è previsto - che con lo svincolo che
avverrà sulla sud per entrare in città sarà bloccata tutta la
attuale zona delle caserme che da piazza della Repubblica arriva
fino in alto alla circonvallazione nord di via Parigi, ora io ho
detto a uno di questi estensori che sarò morto, non solo io, ma
saranno morti anche i suoi figli prima che si abbattano tutte
quelle Caserme e lì possa divenire non solo il punto di congiuntura
tra il centro storico e la nuova città, ma anche il collegamento
tra il nord e il sud ella città quindi a un certo momento noi
facciamo le grandi vie di comunicazione e non pensiamo a una sola
strada che attraversi Aosta, una, che sia anche una soluzione
transitoria ma una. Però si parla naturalmente di fare la ferrovia
per Martigny, immaginiamo anche quella, io sarò morto da chissà
quanti anni e a un certo momento vedo fare un centro turistico
culturale, io pensavo che la cultura si facesse anche in centro per
comodità, no si fa un centro turistico e culturale nei vigneti del
Serraillon, può darsi che almeno prendano il sole se non altro.
Hanno votato gli espropri della 865, forse sulla tesi che sostiene
che la proprietà è un furto, ma io aggiungo che se questo fosse
vero, che la proprietà è un furto, ebbene io affermo che chi
beneficia di questo furto è perlomeno perseguibile del reato di
ricettazione perché trattare i pochi terreni con la 865 e farne
beneficiare in un certo modo solamente qualcuno, non so come possa
definirsi. Così si fanno i piani regolatori e quindi anche i piani
urbanistici io posso pensare perché sono sempre poi le stesse
persone che circolano infischiandosene del singolo a favore della
collettività e questo mentre la collettività poi non fa nulla per
il singolo, lo vediamo quando si bloccano le zone verdi, non solo
in città, ma quando si parla di fare parchi regionali, pre-parchi,
i parchi domenicali, me li immagino questi parchi domenicali io
agricoltore che ho messo tante speranze in quella legge che abbiamo
votato poco tempo fa no? Quella legge che deve far stare gli
agricoltori in campagna, sulla montagna e gli bloccano la zona a
parco domenicale, quindi ne ha un primo danno perché gli viene
bloccata e, secondo, la domenica si vedrà i suoi terreni invasi da
quei bei turisti la cui educazione ricordava Manganoni, che
abbandoneranno rifiuti e tutto e questa sarebbe la soluzione della
zona verde, così come quando si bloccano le piste, vorrei ricordare
anche quando si bloccano le piste. Io ho un mio amico, cugino, lo
chiamo più amico che cugino, che è padrone di mezzo Breuil fino a
metà del Cervino, quando si discuteva di queste cose al Breuil lui
offre tutte le piste, offre tutte le piste ai turisti domenicali e
credo che Cervinia viva sulle piste penso, no, eppure questo
chiedeva "ma, io veramente potrei costruire qualche cosa? Ma che
siamo pazzi! Ma io dò tutte le piste?" Eh, ma è un obbligo sociale
quello di dare le piste perché devono vivere i maestri di sci,
devono vivere gli albergatori, devono avvenire attraverso queste
piste poi le speculazioni che hanno permesso al Breuil lo scandalo
edilizio, ma lui che è padrone non può neanche costruire il
pollaio, tanto è vero parlando di pollai, che quando ha dovuto
costruire un piccolo gabbiotto per i biglietti per la sua seggiovia
non gliela volevano neanche passare. Questa sarebbe la tutela del
singolo.
Certe cose semplici, io non sono un tecnico ma sono un
osservatore, certe cose in Svizzera le facevano almeno 15 anni fa,
mi ricordo a Martigny certi quartieri, che oggi si vedono
allineati, 15 anni fa non esistevano però avevano costruito già le
strade per cui a un certo momento tutto avveniva con una certa
regolarità, non parliamo dei villaggi turistici adesso che mi viene
in mente perché dato che siamo qui vicini basta scendere a Liddes
il secondo paese dopo Bourg St. Pierre, di fronte esiste un
villaggio che adesso mi sfugge il nome ma che ho visitato, è stato
fatto completamente a villaggio turistico già ammobiliato tutto,
c'è solo più che da innestare la spina del telefono. Andiamolo a
vedere e così impariamo come si fa un villaggio turistico. Qui
invece si fanno le case un po' dappertutto poi bisogna fare le
strade per andare a raggiungere queste case, non che prima si fanno
le strade no, la gente costruisce poi si devono fare le strade per
raggiungerle e vorrei sapere i piani a cosa servono appunto, poi le
strade si spaccano per far passare le fognature, poi si rispaccano
per fare passare l'Enel, poi si rispaccano una terza volta per fare
passare le linee del telefono, questi sono i risultati di certi
piani che si fanno da noi e tutto questo lo paga la
collettività.
Io avrei detto anche, parlando del piano di Aosta, avrebbe
dovuto avere un, almeno un piano comprensoriale visto che Aosta
ormai si sposta verso Sarre da una parte e verso St. Christophe
dall'altra, avrebbe dovuto avere almeno una visione di questi
Comuni, però sono contento di una cosa, che sulla storia delle
riserve di zone verdi o per evitare le speculazioni finalmente
anche il Sindaco di Aosta, l'attuale Sindaco di Aosta, mi abbia
dato ragione perché dice che bisogna conferire praticamente i
terreni in maniera che tutti abbiano lo stesso valore in maniera
che quando poi il Comune colpisce tutti, nessuno ci rimette; ad
ogni modo questo lo vedremo anche come si potrà fare, io dicevo
almeno che bisognerebbe restituire un fondo particolare per queste
cose, per poter dire blocchiamo zone verdi, blocchiamo zone parco
ecc... in fondo gli indennizzi li fa anche l'Ente nazionale del
parco quindi non so perché non dovremmo farlo noi. Scusate ma ho
solo qui degli appunti. Quindi io ritengo, per terminare, che
bisogna che il Consiglio che non può dare all'Assessore Milanesio,
che avrà fatto tutti gli sforzi possibili in quella sua relazione,
consigli validi per proseguire il piano, quindi se si deve fare una
Commissione si faccia ma in questa Commissione prima di tutto si
abbia la rappresentanza della Giunta, perché sia responsabile anche
la Giunta con il Consiglio, e possa avere i tecnici a sua
disposizione in maniera che venga redatto veramente un piano
positivo e concreto perché altrimenti la stessa Giunta se si lascia
andare la mano con i tecnici succederanno le cose che ho denunciato
ad Aosta perché l'Italia è un paese fatto così, l'Italia non ha
materie prime e quindi l'Italia ha scoperto l'urbanistica come
materia prima di speculazione, quindi stiamoci attenti perché i
tecnici hanno doppio interesse, i tecnici hanno l'interesse di
servire l'Amministrazione per la redazione del piano e poi
l'avranno per conto loro. Qui abbiamo visto che è l'unica materia
prima che ha l'Italia e la sta sfruttando molto bene, la sta
sfruttando però noi dobbiamo dare credibilità con questo piano,
dobbiamo dire praticamente dobbiamo confermare alla gente che
abbiamo fatto uno strumento che serva per tutti e non serva per
delle speculazioni, quindi deve anche nelle cose che possono
toccare il singolo trovare le soluzioni che lo compensano perché
altrimenti ognuno di noi avrà dei dubbi. E vorrei terminare proprio
per dire la cosa più assurda ma che certamente potrebbe verificarsi
in fatto di urbanistica dato che noi, l'Italia è il paese dei
furbi, lo diceva già Malaparte, ha sprecato centinaia di pagine sui
benedetti italiani per dire che l'Italia è il paese dei furbi. Io
dico, faccio solo una considerazione assurda, se qui si facesse un
piano urbanistico per dimostrare che non è valido quello che dicono
i tecnici e io avessi una proprietà di un, non so 10 ettari, 20
ettari qui alle porte di Aosta e fossi determinante per le sorti
del Governo Regionale io vorrei vedere come i tecnici si
arrampicherebbero sugli specchi per dimostrare la validità al
rovescio di aver spostato la zona verde da un'altra parte, per
questo che io non credo sempre alla validità degli strumenti
urbanistici che vengono studiati in un certo modo perché si
prestano proprio a queste considerazioni alla fine, che io potrei
domani, valendomi della posizione di Consigliere regionale o non so
che cosa, condizionare il piano regolatore o il piano urbanistico,
mentre invece se noi cercheremo di evitare, naturalmente la
perfezione non è di questo mondo, se noi cercheremo di evitare che
la gente possa pensare che abbiamo fatto lo strumento a danno di
qualcuno e che se qualcuno ha un danno cercheremo di venire
incontro, adesso la formula non la so ancora ma comunque la
studieremo, di indennizzi sotto qualunque aspetto, allora saremo
credibili altrimenti lasceremo sempre dei sospetti.
Montesano (P.S.D.I.)
- Considerata l'ora io proporrei che
la discussione prosegua nel pomeriggio o con nuovi interventi
oppure con risposta dell'Assessore al Turismo. Il Consiglio è
d'accordo? Allora la seduta è tolta. Il Consiglio è riunito alle
ore 16,30.
---
La seduta termina alle ore 12,25.
