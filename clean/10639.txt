Classificazione
(Nessuna classificazione presente)


Resoconto integrale del dibattito dell'aula
Oggetto del Consiglio n. 1632 del 28 novembre 1990 - Resoconto
OGGETTO N. 1632/IX - Disegno di legge: "Sottoscrizione di
capitale azionario del-la società finanziaria regionale Finaosta
S.p.A.".
Presidente - Ha chiesto di parlare il relatore, Consigliere
Mafrica, ne ha facoltà.
Mafrica (PCI)
- Come i consiglieri sanno, la Finaosta è
una struttura istituita con legge 16/82, con due funzioni
principali originariamente attribuite alla Finanziaria: una
funzione propria, da effettuare mediante la gestione ordinaria, e
una funzione su mandato, da effettuare in gestione speciale.
Sono poi stati attribuiti alla Finaosta compiti di erogazione di
mutui regionali, in particolar modo quelli previsti dalla legge
76/84, quelli previsti dalla legge 101/82, quelli previsti dalla
legge 33/73, e quelli previsti dalla legge 46/85.
Nel trascorrere del tempo e nella pratica attuazione dei propri
compiti la Finaosta ha subito in qualche modo una mutazione: è
sempre più diventata il braccio della Giunta regionale per la
gestione speciale e la cassa per i fondi previsti dalle leggi che
prima ho citato, e sempre meno ha esercitato in modo autonomo il
compito di promozione di attività economiche.
Questo si può verificare anche da un sommario esame delle cifre
impiegate.Gli importi deliberati alla data del 30 settembre erano i
seguenti: importi deliberati in gestione ordinaria 61 miliardi, in
gestione speciale 218 miliardi; legge n. 101, che riguarda gli
artigiani, i commercianti, le cooperative, 74 miliardi; legge n.
33, che riguarda gli alberghi, i centri storici e in parte le
industrie, 125 miliardi; legge n. 76, che riguarda i mutui per la
prima casa, 171 miliardi; legge n. 46, che riguarda gli impianti a
fune, 60 miliardi.
Come si può notare, la cifra più rilevante è quella della
gestione speciale e molto consistenti sono anche le cifre relative
ai fondi di rotazione, mentre tutto sommato non molto rilevante è
la parte relativa alla gestione ordinaria. Già la Giunta precedente
aveva previsto nel bilancio di previsione per il 1990 la cifra di 6
miliardi per una ricapitalizzazione della Finaosta, perché è con il
proprio capitale sociale che la Finaosta può agire in attività
ordinaria. La Giunta regionale attuale ha presentato un disegno di
legge con cui questa ricapitalizzazione viene prevista in due anni
per 30 miliardi, di cui 22 miliardi e mezzo a carico della Regione
in proporzione alle quote regionali.
Lo scopo di questo finanziamento è quello di restituire alla
Finaosta, in un progetto di più complessiva efficacia delle
strutture collegate alla Regione, una effettiva autonomia di
iniziativa. Occorre che la Finaosta, utilizzando fondi a propria
disposizione, sia in grado di scegliere attività e imprese,
valutare la solidità finanziaria dei soggetti da finanziare,
valutare le possibilità di mercato dei prodotti e quindi in qualche
modo intervenire senza eseguire soltanto o prevalentemente
operazioni su mandato della Giunta regionale. Per rendere ciò
possibile è necessario procedere ad una ricapitaliz-zazione perché
la maggior parte del capitale sociale è già stato deliberato,
rimangono cifre molto ridotte e gli impegni previsti per gli anni
futuri sono rilevanti e possono diventare ancora più rilevanti se
effettivamente la capacità operativa autonoma della Finaosta sarà
dimostrata.
Esiste un altro discorso che credo debba essere tenuto presente.
Nel Consiglio di luglio è stata approvata una mozione che faceva
riferimento alla necessità di verificare tutte le disponibilità
finanziarie della Finaosta che si trovano soprattutto nella
gestione speciale e nella gestione dei fondi, per arrivare ad una
più pronta utilizzazione dei fondi stessi e ad una eventuale
ridistribuzione. A mio giudizio questo discorso va tenuto presente:
esiste in tal senso un impegno votato dal Consiglio e preso dalla
Giunta, che non interferisce con l’opportunità che
la Finaosta abbia fondi a propria completa disposizione,
sufficienti per agire come devono agire le finanziarie. Il fatto di
ridare alla Finaosta questa sua possibilità può rendere, in una
sinergia fra interventi della Regione e interventi della Finaosta,
più efficace l’attività economica presente in Valle
d’Aosta.
Il senso politico di questo disegno di legge è quello che ho
cercato di riassumere. In Commissione sono stati esaminati in modo
più dettagliato i dati finanziari dei rientri
dell’erogazione e non mi pare che in Consiglio sia
opportuno scendere in questi dettagli.
Presidente
- Ha chiesto di parlare
l’Assessore alle Finanze Lavoyer, ne ha facoltà.
Lavoyer (ADP)
- Per aggiungere alcune considerazioni di
carattere politico.
Si è da più parti lamentato lo scarso spirito imprenditoriale
presente nella nostra regione e si sono spesso patite nel passato
le conseguenze di uno spirito di rapina da parte di imprenditori
esterni. Non riteniamo che questi siano fenomeni immutabili, ma che
siano piuttosto indici di una carenza di strumenti adeguati di
stimolo e di supporto alle iniziative imprenditoriali e di
selezione e rigoroso controllo di essi. Fra le iniziative e le
azioni condotte nel campo della promozione di nuove attività
economiche per lo sviluppo dell’occupazione si
possono distinguere due sostanziali filoni di approccio al
problema. Il primo è quell’approccio che si potrebbe
definire dell’intervento esogeno, attraverso il
quale il promotore, chiunque esso sia, ente pubblico o azienda,
tende con interventi esterni a creare condizioni favorevoli alla
localizzazione di nuove iniziative attraverso forme di
incentivazione diretta (finanziamenti, messa a disposizione di
spazi o immobili), e attraverso una azione indiretta (consulenza,
assistenza e formazione), che rendano appetibili un investimento
esterno agendo sui cosiddetti fattori di localizzazione.
Questo tipo di iniziativa è stato ed è ancora largamente
maggioritario - si pensi soltanto alla ricchezza della legislazione
regionale - ma spesso non ha portato a lungo termine ai risultati
sperati, e si pensi ancora purtroppo al caso della nostra regione.
Nella migliore delle ipotesi gli investimenti nati sotto la spinta
di questi incentivi hanno avuto un carattere congiunturale,
anticiclico di breve periodo; il più delle volte tuttavia si è
trattato semplicemente di azioni a carattere speculativo.
Ma al di là di questi fatti, per rimanere nel campo più
pertinente dell’economia dello sviluppo, è mutato lo
scenario; si tratta di affrontare non più crisi cicliche di
riassestamento ma cambiamenti strutturali intersettoriali di ampia
portata. Nel caso specifico della Valle d’Aosta
l’obiettivo dovrebbe essere quello di contribuire
alla costruzione razionale e proiettata nel futuro di una economia
che non soffra, come oggi, di una situazione di fragilità
strutturale, superata solo grazie al sostegno e alla tutela
derivante da un troppo massiccio intervento della pubblica
amministrazione.
Il secondo approccio si potrebbe definire dello sviluppo delle
competenze, e consiste in estrema sintesi nel costruire opportunità
di stimolo alla imprenditorialità basate
sull’insieme delle caratteristiche socio-economiche
e normative dell’area territoriale oggetto
dell’intervento.
Si sviluppa quindi una tematica di sviluppo concepita non solo
in termini anticongiunturali, ma in termini di vero e proprio
approccio strategico ai problemi produttivi ed occupazionali di
aree e comprensori.
Ecco il ruolo che riteniamo debba svolgere la Finanziaria
regionale. Il reale obiettivo che si pone in questo caso non
consiste nel richiamare iniziative economiche indifferenziate che
risolvano la crisi, quanto piuttosto
nell’identificare analitica-mente le caratteristiche
di competenza della zona e nell’offrire su questa
base un insieme articolato di opportunità ad operatori che verranno
selezionati proprio in riferimento all’adeguatezza
dell’offerta ai loro bisogni di sviluppo.
In altri termini: come per l’azienda che vuole
diversificarsi ci si interroga su quali siano le risposte più
coerenti rispetto al suo profilo di competenza e più adeguate a
consentirne lo sviluppo, così nel caso dei comprensori è necessario
operare una attenta analisi di tutte le vocazioni, potenzialità,
opportunità, vantaggi della struttura e delle caratteristiche della
forza lavoro, del territorio, del tessuto economico e delle
infrastrutture, su cui si deve poi costruire delle direttrici di
sviluppo strategico coerenti con il profilo di competenza
dell’area, tali cioè da garantire uno sviluppo
equilibrato evolutivo e non dirompente rispetto alle strutture
socio-economiche culturali dell’area stessa.
In questa ottica si inserisce la scelta politica della
maggioranza di presentare all’approvazione del
Consiglio il presente disegno di legge.
A seguito anche delle osservazioni del Servizio affari
legislativi della Presidenza del Consiglio, relativo a
caratteristiche formali dell’atto, si presentano
alcuni emendamenti. Il primo emendamento è la sostituzione
dell’articolo 1, che viene modificato nel testo
seguente:
"1. Ai sensi dell’ultimo comma
dell’articolo 8 della legge regionale 28 giugno
1982, n. 16, è autorizzato l’aumento del capitale
sociale della Finaosta da lire 40 miliardi fino a lire 70 miliardi,
suddiviso in 70mila azioni di valore nominale unitario di lire 1
milione.
2. La Giunta regionale è autorizzata a sottoscrivere una quota
dell’aumento di capitale sociale di cui al comma 1
pari a lire 22.500.000.000 corrispondenti a 22.500 azioni da
suddividere nel biennio 1990/1991, come segue:
a) anno 1990 lire 10 miliardi;
b) anno 1991 lire 12,5 miliardi.
3. Alla liquidazione della spesa di cui al comma 2 si provvederà
ai sensi dello statuto della società ed in conformità con i
provvedimenti adottati dai competenti organi deliberativi della
società stessa".
Il secondo emendamento è quello di rito;
all’articolo 2 è aggiunto il seguente comma 3:
"In deroga all’articolo 44 comma 5 della legge
regionale 27 dicembre 1989 n. 90, sono autorizzate le variazioni di
bilancio indicate al successivo articolo 3."
Presidente
- Ha chiesto di parlare il Consigliere Voyat,
ne ha facoltà.
Voyat (UV)
- Avremmo senz’altro preferito
venire oggi a discutere questo provvedimento se avessimo avuto la
possibilità di discutere anche in Commissione quanto richiesto da
una mozione votata il 13 luglio 1990, mozione voluta e votata da
questa maggioranza con l’astensione del nostro
Gruppo, dove si chiedeva entro 60 giorni di discutere in
Commissione una documentata relazione sulla situazione finanziaria
della Finaosta. Non abbiamo avuto ancora questo piacere, ci
auguriamo al più presto di poterlo fare, speriamo che la
maggioranza rispetti almeno quanto da lei voluto e votato in modo
da poter mettere al corrente anche noi della opposizione su questa
situazione.
La situazione della Finaosta non è certo molto più chiara oggi
di quanto poteva esserlo alcuni mesi fa; in effetti del problema
del finanziamento della Finaosta tutti gli anni ne parlavamo con il
rifinanziamento delle varie leggi, dei fondi di rotazione che sono
gestiti dalla Finaosta, e in modo particolare da due anni si parla
dell’aumento del capitale sociale della
Finaosta.
La passata maggioranza, dopo due anni di discussione, era
arrivata ad un quasi accordo con la Finaosta, dicendo che saremmo
stati d’accordo di aumentare di altri 25 miliardi il
capitale sociale in tre anni; al riguardo c’erano
già sul bilancio di quest’anno 6 miliardi.
Però prima di portare un provvedimento di finanziamento in
Consiglio regionale noi chiedevamo alla Finaosta un programma di
massima di quelle che erano le necessità della Finaosta. In due
anni non abbiamo visto niente, se non ogni tanto delle semplici
elencazioni di richieste di ditte presentate alla Finaosta. Non
c’era da parte della Finaosta (e questo credo sia un
compito fondamentale di questo istituto) uno studio sulla
situazione industriale della Valle d’Aosta che
potesse prevedere i bacini ad alta disoccupazione, quelli che
maggiormente necessitano insediamenti industriali, i tipi di
aziende da installare in Valle d’Aosta in quanto a
dimensioni e il livello di inquinamento che potevano produrre (e
quindi da scartare), il tipo della mano d’opera
necessaria. Questo anche in funzione del fatto che
l’Amministrazione regionale dovrebbe poter prevedere
una formazione professionale del tipo di mano
d’opera necessaria in queste aziende.
Non abbiamo visto neppure quali tipi di produzione ad alto
valore aggiunto sarebbe stato auspicabile insediare in Valle
d’Aosta, o indagini di mercato sui tipi di
produzione più richiesti in Italia o all’estero.
La risposta comunque ci fu definitivamente data in una riunione
della Commissione con il Presidente della Finaosta, il quale disse
che avevano in programma di fare quelle ricerche e che sarebbero
state fatte non appena avessero avuto i soldi. Ora, credo che
questo sia un modo di agire contro quelli che sono i principi di
una programmazione. Ritengo che prima si debba vedere quali sono le
necessità, in quali tempi si possono realizzare e successivamente
reperire i finanziamenti. Credo sia illogico dare dei finanziamenti
ad una qualunque struttura e poi questa struttura fa i programmi
sulla base dei soldi disponibili, perché evidentemente questo vuol
dire che una programmazione o una necessità può essere basata solo
sui soldi disponibili. Ritengo che questa non sia la situazione
della Regione Valle d’Aosta.
Non ho visto nelle varie relazioni che ci sono oggi se fra
l’altro c’è la disponibilità degli
altri soci a sottoscrivere un aumento di capitale, dovuto anche al
fatto che alcune delle funzioni che sta svolgendo oggi la Finaosta
dovrebbero poi essere svolte dalla Banca regionale; da qui un
minore interesse da parte di alcune banche a far parte della
Finaosta.
Per venire a quanto ci è stato detto oggi, vorrei dire che ci
sono alcune piccole imprecisioni sulle varie relazioni. E se non ci
sono imprecisioni per come sono state esposte, evidentemente
c’è una differenza nella visione globale delle cose.
Innanzitutto in un punto della relazione del Consigliere Mafrica,
dove si dice che la finanziaria regionale finora ha operato
prevalentemente su mandato della Regione (gestione speciale) o per
l’erogazione di fondi previsti da leggi regionali
(fondi di rotazione).
E’ vero, ma si sarebbe anche dovuto precisare che
senz’altro nella quasi totalità dei casi la
richiesta di gestione speciale da parte della Finaosta alla Regione
era fatta perché la Finaosta non poteva intervenire, in quanto
nella stragrande maggioranza dei casi le ditte che richiedevano i
finanziamenti non avevano garanzie, e pertanto non avendo garanzie
non potevano essere finanziate in gestione ordinaria dalla
Finaosta, ma doveva essere richiesto il finanziamento con la
fideiussione dell’Amministrazione regionale. Una
precisazione che sarebbe stato bene mettere, in quanto non era
certo volontà dell’Amministrazione regionale
superare le competenze della Finaosta, ma intervenire ad
integrazione delle richieste fatte dalla Finaosta.
Si dice poi che la Finaosta avrebbe solo più 3 miliardi a
disposizione. Possiamo dire che la liquidità iniziale al 30
settembre fattaci pervenire dalla Finaosta è di 14 miliardi, più i
rientri al 31 dicembre ’90 di 1 miliardo 20 milioni,
per un totale al 31 dicembre ’90 ai 15 miliardi 20
milioni. E’ vero che ci sono degli impegni, ma
bisogna anche sapere che di questi impegni 2 miliardi sarebbero da
erogare entro il 1990 e ben 10 miliardi (sui 12 deliberati) nel
1991. Per stessa ammissione del Presidente si diceva che molto
probabilmente non tutti questi 12 miliardi saranno erogati fra
quest’anno e l’anno prossimo perché
ci sono delle cause indipendenti dalla volontà della Finaosta così
come anche dall’imprenditore, che possono
procrastinare i termini e quindi fare in modo che
l’erogazione, anziché nel 1990-91, possa avvenire
anche nel 1992. Evidentemente ci sono dei dati che non sono esatti
e sarebbe bene che una volta per tutte almeno quei dati che vengono
richiesti dalle Commissioni siano consegnati nella loro
completezza.
Ricordo che il piano dei rientri così come era stato richiesto
in Commissione non ci è stato fatto pervenire; abbiamo una cifra
globale per il 1990 di 1 miliardo 20 milioni, nel 1991 si parla di
5 miliardi 900 milioni, nel 1992 ai 6 miliardi 400 milioni. A
questi dovrebbero essere aggiunte quella parte di commissioni
pagate dall’Amministrazione regionale, ben superiori
ai 5 miliardi all’anno, e bisognerebbe sapere quanto
di questa parte di commissioni pagate
dall’Amministrazione regionale non è utilizzata
dalla Finaosta e può essere investita dalla Finaosta.
Ci sarebbe piaciuto anche avere il piano degli interventi, come
avevamo già chiesto; avere un elenco in cui si indicano gli
interventi deliberati con l’importo totale non è
sufficiente, perché se ad esempio mi dicono che nel 1990 devono
ancora erogare 2 miliardi, vorrei sapere se questi 2 miliardi sono
erogati ad una impresa o sono suddivisi su più imprese. Pertanto è
facile vedere se questi due miliardi possono essere erogati oppure
saranno rinviati in anni successivi.
Come dicevo, sono tutti dati che non ci sono pervenuti o ci sono
pervenuti alla meglio con la cifra globale, per cui diventa
difficile per un consigliere poter analizzare a fondo e al limite
direi per il relatore poter fare delle relazioni più precise e
finalizzate.
Analizzando più a fondo la relazione della Finaosta, il
documento dice che si sarebbe già previsto di stanziare
completamente la richiesta di aumento di capitale in due anni. Ci
viene presentato un elenco di aziende per un totale di richieste di
30 miliardi, dove si parla di importi da erogare a fronte di
domande presentate e in corso di presentazione; quindi si dà già
per scontato che questi miliardi vengano utilizzati per queste
aziende. Ritengo che non sia logico questo modo di agire, perché
non credo che basti presentare una domanda alla Finaosta per
ottenere un finanziamento; anzi, direi che sarebbe bene, se questa
è la volontà di qualcuno, fare oggi come si faceva allora e cioè
analizzare bene queste domande e seguire queste pratiche per vedere
la necessità di intervenire.
Quindi sulla base anche della relazione Finaosta, liquidità
iniziale, a parte quanto vorrebbero deliberare, diciamo che avevamo
ragione noi quando sostenevamo che la Finaosta disponibilità ne ha
ancora. Di conseguenza non era necessario prevedere un aumento di
capitale di 30 miliardi in due anni. Un’altra cosa
che non risulta nelle relazioni è una dichiarazione del Presidente
in Commissione, il quale ci disse che nelle pratiche da deliberare
(15 miliardi nel 1991 e 15 miliardi nel 1992) non sarebbero stati
tutti erogati, ma al massimo sarebbero stati erogati circa 11
miliardi all’anno.
Quindi non solo si sa che questi 15 miliardi verranno deliberati
su pratiche in corso di presentazione su questo elenco di ditte, ma
già ci si dice oggi che questi soldi non saranno tutti
utilizzati.
A questo punto sarebbe stato bene al limite presentare questo
elenco, almeno dicendo: se ci sono 30 miliardi di richieste e noi
andremo a deliberarne circa 15 all’anno, sappiamo
comunque che questo può essere ridotto a 11 o 12 come già oggi
prevediamo e diciamo in Commissione che questi finanziamenti, se
saranno come saranno deliberati, non saranno quindi spesi.
A questo punto non ci rimane che concludere dicendo che il
prospetto non è esatto. Queste due relazioni, non tanto quella del
relatore perché ritengo che un consigliere relatore può fare la
relazione solo sulla base della documentazione che gli viene
presentata o sui dati che gli vogliono far pervenire, dico comunque
che questo esiguo documento che ci è stato fatto pervenire dalla
Finaosta è una presa in giro per il Consiglio, è una relazione che
non è esatta e quindi, avendo dei dati non precisi come avremmo
voluto avere noi, dichiariamo che questa è per noi una presa in
giro, in quanto andremo a finanziare 30 miliardi alla Finaosta
senza per ora sapere quale sarà la linea di investimento di questa
finanziaria.
Presidente
- Ha chiesto di parlare il Consigliere
Limonet, ne ha facoltà.
Limonet (DC)
- Solo per ribadire, e lo hanno detto bene
il Presidente della Giunta ed altri nella presentazione del
programma, che è intendimento della maggioranza utilizzare il ruolo
propositivo che la Finaosta può svolgere nell’ambito
dell’economia regionale, affidandole compiti di
sostegno, di promozione, di consulenza tecnica, nonché di gestione
su mandato della Giunta dei finanziamenti regionali nei diversi
settori. Ad esempio, la Finaosta potrebbe gestire gli aspetti
finanziari e societari relativi alla possibile costruzione di nuove
centrali idroelettriche, con il compito specifico di analizzare gli
aspetti finanziari dei progetti prescelti, di definirne le diverse
alternative di finanziamento, di utilizzare sia i fondi di gestione
ordinaria che altri fondi.
Inoltre la funzione più importante per la ricerca di iniziative
imprenditoriali potrebbe essere affidata al BIC; infatti su mandato
della Giunta regionale la Finaosta sarebbe orientata nella
creazione di questo organo. Organo che in alcune parti ha dato
degli ottimi risultati, in altre meno, naturalmente a secondo che
c’era o meno la volontà di farlo funzionare.
Organo già scoperto da vecchia data, per il quale si erano
ipotizzate le più svariate soluzioni mai decollate per
l’indecisione di legarlo a questo o a
quell’altro ente; finalmente si è scelto e la
struttura potrebbe essere localizzata nella zona centrale della
Valle, con uffici e servizi anche decentrati. Essa dovrebbe
catalizzare nuove iniziative imprenditoriali, siano esse in fase
nascente o siano esse in fase di salto dimensionale; dovrebbe
valutarne la fattibilità tecnico finanziaria e quindi proporle ai
normali canali di finanziamento.
Questi sono i motivi principali per cui si chiede un aumento di
capitali e quindi la possibilità che la stessa Finaosta possa
procedere quanto prima nel campo della gestione ordinaria. E non ci
preoccupiamo più di tanto se la somma degli importi da erogare per
pratiche già deliberate, con la somma degli importi da erogare a
fronte di domande presentate o in corso di presentazione, sia
inferiore all’aumento di capitale, ben sapendo che
nessun organismo, in assenza di autonomia finanziaria può procedere
ad una serie programmazione di investimenti.
Non riesco peraltro a capire i motivi per cui alcuni Consiglieri
si scandalizzino tanto quando l’aumento di capitale
era previsto nella precedente Giunta. E’ vero che da
25 miliardi si è passati a 30, ma questo solo per far fronte al
costante aumento di richieste di finanziamento.
Torno a ribadire che queste scelte sono prerogative della nuova
Giunta, la quale si differenzia nel decentrare funzioni che prima
erano esclusivamente sue. Quindi, che piacciano o meno, sono scelte
politiche che la nuova maggioranza intende rispettare e delle quali
si assumerà tutta la responsabilità.
Detto questo, voglio dare al presente anche una valenza di voto
e quindi dire che tutto il Gruppo DC voterà il provvedimento.
Presidente
- Ha chiesto di parlare il Consigliere Ricco,
ne ha facoltà.
Ricco (DC)
- La Finaosta, come recita la legge regionale
28 giugno 82, n. 16, ha lo scopo di concorrere, nel quadro di una
politica di programmazione regionale, a promuovere tutte quelle
attività che favoriscono lo sviluppo socio-economico della Regione
con esclusione del commercio al dettaglio e delle assicurazioni, in
armonia con le direttive della Regione. Le suddette attività
vengono perseguite con forme di intervento tendenti a favorire la
nascita, lo sviluppo, l’ammodernamento, il
consolidamento economico e la mutua collaborazione di imprese di
medie e piccole dimensioni, con sede legale e prevalente attività
nel territorio regionale.
Nei primi tempi era logico che questo nuovo ente finanziario
fosse coadiuvato nei suoi primi passi dalla Giunta regionale, che
meglio conosceva i problemi degli imprenditori valdostani, ed aveva
ben chiaro la necessità di uno sviluppo economico e occupazionale
della nostra regione. Quindi, bene ha fatto la Giunta ad
intervenire fino adesso con propri mezzi finanziari atti a
risolvere i problemi di sviluppo industriali ed economici mediante
la gestione speciale, i cui interventi vengono attuati a seguito di
specifici incarichi fiduciari approvati con deliberazione
regionale, dietro compenso e senza alcun rischio per la Finaosta,
fatti salvi i rischi connessi alla diligenza del mandatario.
Ormai sono passati otto anni e ritengo che questo ente abbia
acquisito una notevole esperienza e possa camminare da solo anche
nell’ambito di quanto previsto
dall’articolo 4 della legge regionale 16/82, e cioè
possa gestire con capacità la sua gestione ordinaria con
partecipazioni minoritarie in imprese, assistenza finanziaria
mediante finan-ziamento o prestazione di garanzie a favore di
imprese, progettazioni, costruzioni, acquisto e locazioni di
immobili, assistenza tecnica, amministrativa, orga-nizzativa e
commerciale alle imprese. In sintesi, possiamo dire che la Finaosta
vuole puntare, in armonia sempre con la Regione, ad accelerare
ulterior-mente il processo di crescita ed integrazione delle
aziende operanti in Valle, sia nel comparto industriale sia in
quello turistico, nonché a favorire la nascita di nuovi
insediamenti a completamento dello sforzo di industrializzazione su
tutto il territorio.
Per attuare questo progetto si rende necessario aumentare il
capitale azionario della Finaosta; a questo si vuol provvedere con
il disegno di legge n. 211, aumentando il capitale di altri 30
miliardi per procedere ad un riequilibrio della gestione propria
mediante un adeguamento del capitale sociale, e ridurre
l’attività di cui all’articolo 5
della legge regionale 16/82 e fondi regionali di rotazione. Presso
la Finaosta al 30 settembre di quest’anno vi erano
pratiche deliberate e importi da erogare per circa 12 miliardi, che
possono essere coperte entro il 1991 quasi con la liquidità
esistente più i rientri. Inoltre vi sono domande presentate ed in
arrivo per importi da erogare per circa 30 miliardi.
L’aumento di capitale della Finaosta deve essere
anche valutato in modo da ridare una certa autonomia di esercizio
alla società; troppo spesso le aziende interessate proponevano
finanziamenti a valere sulla gestione speciale, gestita come è noto
dalla Regione, soprattutto perché la Finaosta non era dotata di
capitale sufficiente. Sono previsti, come abbiamo detto, grossi
interventi in stabilimenti già esistenti in Valle
d’Aosta, nonché attività nel campo della
utilizzazione delle risorse idro- elettriche residuali che
potrebbero essere gestite dalla Finaosta.
Non devono inoltre trarre in inganno le somme riportate in
alcuni prospetti nei quali è rappresentata una situazione
finanziaria della Finaosta in modo eccessivamente statico, perché
se la società finanziaria deve assolvere le proprie funzioni, deve
essere in grado di sostenere interventi che si presentino con una
certa immediatezza e non attendere invece che la Regione o gli
altri azionisti costituiscano il capitale necessario.
Presidente
- Ha chiesto di parlare il Consigliere
Stévenin, ne ha facoltà.
Stévenin (UV)
- Credo che l’intervento del
Consigliere Voyat abbia messo in evidenza quali sono le carenze e
le lacune di questa maggioranza e diciamo anche in questo senso i
problemi che vengono creati attraverso questa legge di
finan-ziamento della Finaosta.
Il Consigliere Limonet diceva che piace alla nuova Giunta
decentrare finanziamenti, piace dare autonomia alla Finaosta. Su
questo potremmo anche essere d’accordo se il tutto
rientrasse in un quadro di riferimento che invece manca, se il
tutto rientrasse in una programmazione che, bisogna dire
chiaramente, a tutt’oggi non esiste, per cui si
danno dei finanziamenti (e il Consigliere Voyat lo ha detto in
maniera molto esplicita) rispetto a delle idee che la Finaosta ha,
idee che non sono state ancora verificate da progetti e
obiettivi.
Sono idee che ci lasciano perplessi, e mi stupisce il
comportamento del Consigliere Mafrica rispetto
all’atteggiamento che aveva nel passato, proprio
perché non si è voluto entrare nel merito di quelle proposte che
sono state portate all’attenzione della II
Commissione in occasione dell’incontro con il
Presidente della Finaosta Borbey.
Vi è un elenco di aziende che intendono venire ad operare in
Valle d’Aosta senza un riferimento in una
programmazione regionale; fra queste voglio citarne una per tutte,
un’azienda nel settore cotoniero che è un settore
che, al di là di quello tessile in generale che ha conosciuto
problemi di crisi nel passato, ha visto nella nostra Valle la
chiusura di ben due aziende: il cotonificio Brambilla e la SIV di
Arnad. Oggi si viene a proporre un’altra azienda
nello stesso settore, settore in crisi, settore che ormai ha
cercato alternative in altri paesi in via di sviluppo perché
probabilmente, là dove il cotone viene fabbricato, trova la
possibilità di esplicitarsi in una attività a valle. Qui due
aziende chiuse, qui si propone un cotonificio; 4 miliardi sono
stati previsti, almeno così ci è stato detto da parte del
Presidente della Finaosta.
Ma di tutte queste cose nessuno sa niente.
L’Assessore competente si è incontrato con le
organizzazioni sindacali, ma di tutte queste proposte nessuno sa
niente. In altre parole qui c’è una Finaosta che va
avanti per conto suo staccata da quella che è una programmazione
generale, non in contatto con l’Assessore
competente, di cui i sindacati non sanno nulla. Questo è
l’insieme della proposta che emerge da questo
finanziamento.
Se questo è il metodo di lavorare non siamo
d’accordo e lo denunciamo pubblicamente.
Presidente
- Ha chiesto di parlare il Consigliere
Rollandin, ne ha facoltà.
Rollandin (UV)
- Justement pour continuer un colloque à
distance avec le Président de la Finaosta par le biais de son
porte-parole au Conseil, et même pour donner quelques avis face à
ce projet de loi.
On avait prévu, au moment de la présentation du budget 1990, une
augmentation du capital de la Finaosta, qu’on avait
estimé, comme l’a rappelé M. Voyat, dans les 6
milliards.
Mais je voulais en même temps rappeler qu’à
maintes reprises on avait fait un examen du rôle et des fonctions
de la Finaosta; à cet égard il y a eu un débat spécifique, pour
examiner quelle devait être l’activité de la
Finaosta. On avait même prévu une expertise, qui avait fait
l’objet d’une analyse au Conseil sur
la possibilité d’action de la Finaosta.
Je voudrais ici rappeler les résultats de cette expertise; on
disait: attention, le problème est de voir quel est le but de la
Finaosta, compte tenu de certains choix. En effet,
d’ici quelques jours, la banque régionale va
démarrer avec son activité.
En même temps il y a eu une loi de l’Etat qui a
prévu, dans les différentes régions, l’Agence de
Travail (l’Agenzia del Lavoro), avec un rôle
spécifique lié à l’activité de formation, face aux
nouvelles entreprises qui viennent dans une région.
J’ai rappelé ces deux aspects pour une raison
très simple; l’une des observations qui ont été
faites est que la Finaosta doit se charger de créer le fameux BIC.
Je crois que les différents conseillers ont pu lire les résultats
du congrès qui s’est tenu à Saint-Vincent, avec la
participation de différents experts, qui ont pris la parole et qui
nous ont donné la possibilité d’apprécier les
résultats des structures qui existent déjà, non seulement en Italie
mais en Europe sur ce BIC. Je crois que la lecture est très
intéressante, parce qu’elle nous dit quel est le
système d’activités et surtout que le problème est
d’avoir pour ces centres des fonds, pour faire une
analyse, pour donner des indications face aux requêtes que les
différentes entreprises présentent à
l’Administration régionale.
Mais alors je me demande: quelle sera, face à cette nouvelle
structure, l’activité de l’agence de
travail, des bureaux de l’Assessorat et du bureau de
la Finaoste déjà existants?
Je crois que, vraiment, il faut se rendre un peu compte de notre
dimension et de ce qu’est le rôle que devrait avoir
une structure de ce genre, qui est déjà dépassée, car on a porté
l’exemple de Trieste, avec tout ce
qu’elle représente; le BIC de Trieste doit déjà être
modifié par rapport aux engagements pour les pays de
l’Est, car cette structure ne se justifie plus.
Alors il faut lui donner un rôle différent. Par conséquent on a
inventé, grâce aux financements de l’Etat qui seront
alloués dans cette zone industrielle, toute une série
d’investissements pour les Pays de
l’Est, de façon à utiliser le BIC.
Si le rôle de la Finaosta devait être celui que les différentes
expertises nous avaient confirmé, c’est-à-dire la
partie opérationnelle de ce que le programme régional donne, il
doit être avant tout clair que l’Administration
régionale, en accord avec les différents organes, peut avoir la
possibilité de faire cette analyse. Je voudrais rappeler que,
justement pour se relier mieux à la Finaosta, dans ces derniers
temps il y avait eu l’exigence
d’avoir deux experts qui travaillaient ensemble,
l’un de la Finaosta et l’autre de
l’assessorat, qui, justement, faisaient une première
analyse des différentes requêtes présentées.
Je crois que c’était là une méthode correcte de
collaboration entre les deux organes, pour examiner les requêtes de
s’installer en Vallée d’Aoste. Ce qui
ne signifie pas - là c’est le point faible de tout
donner à la Finaosta - seulement avoir de l’argent,
parce que les conséquences du point de vue de
l’environnement, les conséquences du point de vue
des effets de l’occupation ne peuvent être jugées
par l’organe qui n’a que le rôle de
financer.
Quelqu’un a dit que malheureusement la Finaosta
n’avait pas, parfois, les fonds nécessaires pour
permettre aux différentes entreprises de s’installer
en Vallée d’Aoste. Chose qui n’est
absolument pas vraie. Jamais il n’y a eu de refus
aux différentes entreprises voulant s’installer en
Vallée d’Aoste par faute d’argent. Le
problème est assez différent.
Quelqu’un a parlé de gestion spéciale et de
gestion ordinaire: c’est vrai, mais la gestion
spéciale n’était pas due au fait que
c’était l’Administration régionale
qui gérait et non la Finaosta; elle était due, au contraire, aux
responsabilités que les administrateurs régionaux prenaient face au
fait que les industries n’étaient pas à même de
donner des garanties vis-à-vis des financements.
Je voudrais rappeler que la Finaosta, sur des problèmes beaucoup
plus réduits, n’a pas voulu faire les emprunts sans
qu’il y ait un engagement des administrateurs
régionaux qui garantissaient. Alors il n’est pas
vrai que les fonds manquaient; non seulement, mais si on va prendre
la relation de M. Mafrica, il y a six mois il était là pour dire
qu’il y avait trop d’argent!
Mais alors on ne peut pas changer les cartes sur table de cette
façon et on pourra vous démontrer que d’ici quelques
mois il y aura à l’évidence trop
d’argent.
Donc on va faire une intervention de ce genre à la fin de
l’année, quand on aurait pu présenter pour 1991,
dans le budget ordinaire, l’augmentation nécessaire
face aux programmes que nous n’avons pas, parce que
nous n’avons pas de programme: car il
n’y a pas eu le temps d’évaluer
certaines propositions qui avaient été faites il y a six mois, qui
ont déjà été retirées, justement pour une série des raisons dues à
la crise industrielle, et qu’il faut examiner à
nouveau. L’unique façon de résoudre est donc
d’augmenter le capital de la Finaosta, chose absurde
pour la simple raison que cet argent ne donnera aucun résultat, et
alors, là, c’est la négation des programmes.
Je regrette qu’il y ait la présentation de ce
projet de loi à la fin de l’année, ce qui ne donnera
aucun résultat: car dire que l’engagement pour 1990
à la fin de l’année est de 10 milliards est vraiment
absurde. Alors on veut insister, parce que
quelqu’un, pour la raison que finalement il peut
avoir une certaine disponibilité, pourra présenter une stratégie
différente. Mais je crois qu’on ne peut tout
justifier avec les caprices de quelqu’un et alors je
souligne un aspect que j’invite les conseillers à
vérifier d’ici quelques temps
l’argent que vous voulez allouer avec cette loi
n’aura aucun bénéfice, ne pourra pas être utilisé
parce qu’il n’y a pas de requête,
parce qu’il y a encore de l’argent à
la Finaosta, qui est utilisé de la façon que le ci-devant assesseur
Voyat avait dit clairement, c’est-à-dire
qu’il est utilisé pour des raisons techniques. En
effet, le débat qu’il y avait avec la Finaosta
consistait à dire: bien, vous avez l’exigence
d’avoir 6 milliards, mais dans quel délai? Si
c’est dans 3 ans, il est inutile de donner 6
milliards tout de suite. Les mêmes qui avaient souligné cet aspect
il y a 6 mois, aujourd’hui vont prévoir une
recapitalisation de 22,5 milliards. C’est
absurde.
Ici on parle du problème de l’énergie. Très bien,
mais encore le plan, qui, je l’espère, sera présenté
au Conseil le plus tôt possible, est encore à approuver et on veut
dire qu’on est déjà à même d’utiliser
l’argent? Mais malheureusement, comme vous le savez,
il y a sur le budget de compétence de
l’Administration régionale 10 milliards que nous
n’avons pas eu la possibilité
d’utiliser, faute de ce plan.
Face à un examen concret, vu qu’il est impossible
d’utiliser ces fonds, on votera contre cette
augmentation.
Presidente
- Ha chiesto di parlare il Presidente della
Giunta, ne ha facoltà.
Bondaz (DC)
- Vorrei fare solo qualche brevissima
osservazione a quanto è stato detto.
Innanzitutto qui è in discussione, al di là
dell’aumento di capitale, che ci apprestiamo a
votare mi auguro in senso positivo, il ruolo della Finaosta. Che si
debba fare una strategia della Finaosta mi sembra opportuno non
solo dirlo ma anche farlo. Che si dica che non ci sono le
possibilità di utilizzare i fondi, andremo a vedere se sono cose
veritiere o cose non veritiere.
Tengo peraltro a ricordare che il Consiglio regionale aveva
approvato nel 1989 il suo bilancio nel quale si prevedeva un
aumento di capitale di 10 miliardi. Questi 10 miliardi, che avevano
una loro indicazione precisa in base al bilancio, non sono stati
utilizzati per l’aumento di capitale, ma sono stati
dirottati ad altre opere. Per carità, non discuto, tutte cose fatte
bene, ma la realtà era che già nel 1989 si era preventivato di fare
l’aumento di capitale della Finaosta.
I soldi che la Finaosta ha in deposito per le motivazioni che
sono state dette prima, non sono soldi che la Finaosta potrebbe
utilizzare per attività in parte ordinaria, perché ad esempio fondi
che sono stati dati, finalizzati all’acquisto dei
beni immobili della Cogne, non possono essere dalla Finaosta
utilizzati per necessità che possono venire fuori
nell’ambito della sua organizzazione.
Che sul ruolo della Finaosta ci possano essere delle
differenziazioni di vedute mi sembra abbastanza logico e normale;
la Finaosta è un istituto che quando è stato creato si era detto
che sarebbe stata una finanziaria del terzo livello, poi in realtà
è diventata una finanziaria del primo livello perché mancava quella
parte importante, attuata successivamente, della costituzione della
banca. In effetti la Finaosta fino ad oggi sta facendo in buona
parte un servizio che teoricamente non è di sua competenza, ma
riguarda più l’attività bancaria.
Il nostro intendimento, dando queste disponibilità alla Finaosta
e tenuto conto di quelle che sono le valenze che noi crediamo di
portare avanti secondo il nostro programma, è di dare alla Finaosta
la disponibilità in aumento di capitale, quindi in fondi propri,
per esercitare quelle funzioni che sono stabilite nello statuto
costitutivo della Finaosta. Ma questo non significa che venga a
mancare, come qualcuno ha detto in questa sede, un raccordo fra le
iniziative che deve fare la Regione Valle d’Aosta,
l’agenzia del lavoro a cui si è fatto riferimento,
il Consiglio regionale e la Finaosta, perché se così fosse sarebbe
l’anarchia. Non sarebbe assolutamente efficiente per
l’economia della regione che si arrivasse ad una
cosa del genere. E questo noi lo smentiamo nel modo più categorico
perché nessuno credo abbia detto una cosa del genere e avanzare
delle ipotesi di questo genere è avanzare delle ipotesi
assolutamente negative, di polemica senza costrutto.
Riteniamo, e lo diciamo a chiare lettere, che il ruolo della
Finaosta va modificato nel senso - come dicevo
poc’anzi - dello statuto sul quale era stata votata
da questo Consiglio la costituzione della Finaosta. La quale fino
ad oggi, lo ripeto, non ha fatto per necessità che non discutiamo
quello che doveva fare. Allora riteniamo attraverso questo aumento
di capitale di dare alla Finaosta i mezzi perché faccia finalmente
quello che deve fare. Se poi questo non farà, il Consiglio
regionale è libero di valutare, di esaminare e di recedere, e di
fare anche degli atti conseguenti a questo riguardo, perché nessuno
qui è fesso (chiedo scusa della parola), ma cerchiamo di fare le
cose nel modo che vada nell’ottica
dell’aiuto alla economia valdostana.
Se noi manteniamo la Finaosta così, come è stato fatto fino ad
oggi, in una situazione di chiusura, per cui se ha bisogno di 6
miliardi, magari ne ha bisogno fra un anno o fra due, possiamo
darglieli un po’ quest’anno, un
po’ il prossimo anno altrimenti i soldi rimangono
fermi, è un po’ come dire: Finaosta tu sei un
organismo voluto dalla Regione, però non sei libero di fare nulla;
tu devi fare quello decido io, dopo di che noi siamo disponibili a
darti il contributo.
Questo non è giusto, perché è vero che è una società in cui il
socio di maggioranza è la Regione, però è pur semprecere che tutti
in questo Consiglio vogliono convincersi di quello che è il ruolo
della Finaosta. Ma noi il ruolo della Finaosta lo conosciamo
benissimo, tant’è vero che la legge istitutiva della
Finaosta l’abbiamo votata, anzi direi
l’abbiamo fatta; quindi il ruolo propositivo del
quale si viene oggi a parlare per la Finaosta è quello che abbiamo
sempre chiesto, ed è quello che ha denunciato anche il Presidente
della Giunta oggi, cioè che la Finaosta finora non ha svolto il suo
ruolo. E se non ha svolto il suo ruolo, non è per volontà
dell’Amministrazione regionale, ma per la incapacità
e la volontà della Finaosta di svolgere veramente quello che era il
suo ruolo: preferiva forse fare altre attività, soprattutto quella
di chiedere di gestire sempre più fondi regionali su cui vengono
date laute commissioni.
Mi si viene a parlare poi del piano energetico, ma noi abbiamo
letto ed abbiamo discusso il programma che ci è stato presentato;
bisogna anche dire che il piano energetico non è una invenzione di
questa maggioranza. Qui mi si viene a dire che il piano energetico
dovrà farlo la Finaosta, benissimo, non saremo certo noi che diremo
che a tutti costi deve essere fatto
dall’Amministrazione regionale. Vorrei dire che sul
bilancio regionale ci sono ancora dei fondi disponibili per il
piano energetico, e pur dicendo che la Finaosta dovrà svolgere
questa attività, comunque quei fondi vengono lasciati in bilancio e
si va invece a finanziare con altri fondi.
Ci si viene a rimproverare che noi avevamo deciso di fare un
aumento del capitale sociale della Finaosta; è vero e lo avevo
detto prima. Da più di due anni avevamo parlato di aumentare il
capitale sociale, ma, come dicevo prima,
l’operazione era condizionata da quello che può
essere uno studio in merito, in quanto non ritenevamo logico
elargire dei fondi senza sapere come e dove andavano investiti.
Questo non è in tutti i casi un voler mettere la Finaosta sotto
tutela, ma che comunque il collegamento, contrariamente a quanto
diceva il Presidente della Giunta che non ritiene ci debba essere,
noi invece riteniamo che ci deve essere. Infatti non è la Finaosta
che fa la formazione professionale; evidentemente se la Finaosta
riuscisse a fare un programma e uno studio dicendoci dove
c’è necessità di fare gli insediamenti, che tipo di
insediamenti, che tipo di mano d’opera necessita, a
questo punto tramite anche l’intervento
dell’Amministrazione regionale si può vedere la
questione dei piani regolatori e in modo particolare quella che è
la formazione professionale. Infatti, quali piani di formazione
professionale andiamo a fare per quanto riguarda
l’industria, se un domani non sappiamo quanti e che
tipo di assunzioni si andranno a fare nei prossimi anni?
Mi fa piacere che il Consigliere Ricco dica che ha fatto bene
l’Amministrazione regionale ad intervenire in
gestione speciale; ritengo che non si poteva fare diversamente
anche perché era richiesto dalla Finaosta, così come bene ha
spiegato il Consigliere Rollandin prima, in quanto la Finaosta non
poteva intervenire perché non c’erano da parte degli
imprenditori le garanzie e quindi era necessario
l’intervento, in gestione speciale, da parte della
Regione, che dava la fideiussione e copriva quelli che erano i
rischi mancanti da parte dell’impren-ditore.
Più che decidere quello che è il ruolo della Finaosta, qui ho
sentito parlare di un nuovo ruolo della Finaosta; benissimo, allora
se si vuole cambiare il ruolo della Finaosta bisognerà pur
presentare una legge di modifica sulla istituzione della Finaosta.
Se invece si vuol dire che si pensa di modificare quello che è il
ruolo della Finaosta dando solo dei finanziamenti, sono convinto
che questo non si verificherà.
Non si verificherà anche perché finora non abbiamo visto
spendere dei soldi o dare delle consulenze da parte della Finaosta
per quelli che possono essere degli studi e dei programmi o
ricerche di mercato, ma abbiamo sentito di laute consulenze per
centinaia di milioni a liberi professionisti esterni, con mansioni
che non ci è ancora dato di sapere ma che senz’altro
avremo modo di conoscere il giorno che in questo Consiglio
finalmente si parlerà della centrale del latte.
Presidente
- Non avendo più nessun iscritto a parlare,
dichiaro chiusa la discussione generale.
Ha chiesto di parlare il Consigliere Mafrica, ne ha facoltà.
Mafrica (PCI)
- La discussione è stata vivace e
interessante, mi pare però che la distanza fra la proposta che
veniva fatta dalla precedente Giunta e quella fatta
dall’attuale sia poi il passaggio da un
finanziamento di 25 miliardi ad un finanziamento di 30; questo è
quello di cui ha parlato il Consigliere Voyat.
Mi pare che l’esigenza di provvedere ad un
finanziamento ci fosse già nei programmi della precedente
maggioranza, quindi non si tratta di una esigenza inventata ma
semmai di una esigenza misurata in modo differente. E questo credo
che non debba preoccupare o stupire perché valutazioni differenti è
anche giusto che vengano fatte.
Per quanto riguarda i dati forniti, è chiaro che se il dato si
riferisce all’erogato o al deliberato, se fissato al
30 luglio o misurato al 30 settembre è diverso, però rispetto alla
impostazione non mi pare che questo sia significativo.
E’ stato sollevato il problema della
disponibilità finanziaria della Finaosta; credo che
l’impegno che la Giunta ha preso di portare
quell’analisi dovrà essere mantenuto, e in quella
direzione, se si renderanno necessari degli interventi per svuotare
quella che per un certo tempo è stata la cassaforte di Paperone,
questi interventi dovranno essere fatti, anche se con il
trasferimento alla banca regionale, come credo avverrà, dei fondi
relativi ai mutui, una parte del problema sarà già in qualche modo
risolta. Cioè se passeranno alla banca regionale i fondi relativi
ai mutui, una gran parte delle disponibilità bloccate alla Finaosta
sarà trasferita e quindi il problema sarà più facilmente
valutabile.
La discussione più interessante mi è sembrata quella sulla
programmazione. Devo dire che siamo sempre stati sostenitori della
programmazione e negli anni passati per la verità di piani di
sviluppo non ne abbiamo visti tanti; l’ultimo che
ricordo è quello presentato dalla Giunta Andrione nel 1979, poi
grandi programmazioni non ne abbiamo più viste. Sto parlando non
per fare polemica, ma per fare una precisazione. Secondo me è
giusto parlare di programmazione, ma non in termini di elenco delle
ditte quale è stato inteso, ma in termini di indirizzi che vengono
dati, strutture e metodi di lavoro; questo credo debba essere
inteso come programmazione, perché la verifica se debba essere una
ditta del settore tessile o del settore elettronico deve essere
fatta dai tecnici. Non mi faccio convincere da un elenco, ma voglio
capire come lavorano le strutture e in questo senso credo sia
giusto andare a fornire indicazioni.
E’ anche da risolvere il rapporto che deve
esistere fra Finaosta, agenzia del lavoro e BIC. Ho partecipato
alla seconda giornata del convegno e non alla prima, e nella
seconda giornata del convegno non ho colto quegli elementi
catastrofici che ha avuto modo di osservare il Consigliere
Rollandin al riguardo dei BIC. Io vedo una differenza, che credo
dovrà essere ulteriormente approfondita: l’agenzia
del lavoro si occupa di ricollocare sul mercato del lavoro singole
persone in condizioni particolari, cioè deve occuparsi di
microimpren-ditorialità, almeno questa è una visione che è stata
portata nei convegni, mentre al BIC sono riservate funzioni di
nursery
alle imprese, vale a dire di messa in comune di
servizi che possono facilitare la nascita, il decollo della
impresa.
Si tratterà di vedere in che parte si sovrappongono le funzioni,
per sciogliere quelle che sono le competenze degli uni e degli
altri. Ma di per sè non mi pare che si possa liquidare una
struttura che è promossa a livello europeo e tentata in diversi
paesi, e che probabilmente evolverà come tutte le cose. Credo che
una funzione l’abbia esercitata e se adattata alle
nostre condizioni possa esercitarla anche in Valle
d’Aosta.
La questione poi dei fondi e delle responsabilità: in effetti,
senza prendere parte, mi è parso di cogliere anche oggi nel
dibattito una sorta di incomprensione esistente fra il responsabile
dell’esecutivo precedente e il responsabile per le
funzioni della Finaosta; ora, questo elemento di per sè può essere
comprensibile.
La Finaosta ci ha detto che se avesse avuto maggiore possibilità
di autonomia avrebbe fatto di più; questo finanziamento quindi alla
Finaosta va anche considerato in questa luce. Andiamo a verificare
se è vero che non ha operato come avremmo voluto perché era sotto
tutela del padre-padrone, o se era invece non capace di operare.
Consideriamola come una ragazzina che si vuole sottrarre alla
tutela della famiglia, diamo fiducia a questa minorenne che vuole
diventare maggiorenne e vediamo poi alla luce dei fatti, che
saranno controllati da questo Consiglio, quali saranno i
risultati.
Presidente
- Ha chiesto di parlare
l’Assessore alle Finanze Lavoyer, ne ha facoltà.
Lavoyer (ADP)
- Non vorrei soffermarmi troppo sul
problema dei 20 o dei 30 miliardi, anche se devo dire che se da una
parte sottolineo la coerenza del Consigliere Rollandin, non posso
dire la stessa cosa del Consigliere Voyat; infatti in Commissione è
stato affermato dal Presidente della Finaosta che
l’allora Assessore Voyat era
d’accordo all’aumento di capitale di
30 miliardi, solo il Presidente non era d’accordo e
la cosa non era stata realizzata.
Vorrei rispondere ad alcune richieste di chiarimento fatte dal
Consigliere Voyat sul fatto se gli altri azionisti della Finaosta
erano stati informati; gli stessi sono stati informati
nell’assemblea generale ordinaria che è stata tenuta
il 21 ottobre 1990 sulla volontà di andare a fare questo aumento di
capitale.
Concordo peraltro con il Consigliere Voyat quando dice che con
l’apertura della banca regionale va rivisto il ruolo
della Finaosta. Penso che questo disegno di legge vada proprio in
quella direzione, vada cioè a ridare il giusto ruolo alla Finaosta
in base a quella che è la legge costitutiva, togliendole il ruolo
di banca che è il ruolo prevalente che sta svolgendo in questo
momento.
Per quanto concerne il problema della liquidità,
l’attuale liquidità in gestione ordinaria è sì di 14
miliardi circa, come veniva sottolineato prima, però 12 miliardi
sono già impegnati da delibere assunte dal Consiglio di
amministrazione. La differenza di 2 miliardi serve per la gestione
di esercizio della società.
I rientri sui crediti concessi si hanno a gennaio e a luglio, e
annualmente ammontano a 6 miliardi circa lordi in quanto per la
quota interessi c’è una incidenza fiscale del 44
percento circa.
Sui tempi di utilizzo - pare che questo fosse un argomento che
preoccupava molto sia il Consigliere Voyat che il Consigliere
Rollandin - ricordo che i tempi per attuare
l’aumento di capitale sono lunghi, poiché è
necessario ottenere la preventiva autorizzazione ministeriale.
L’ultimo aumento deliberato nel dicembre 1986 è
stato attuato nell’ottobre 1987; anche per questo
motivo ci pare che 30 miliardi proposti per
l’aumento di capitale saranno disponibili solo alla
fine del 1991, mentre attualmente già la metà potrebbe essere
impegnata per le richieste in corso e l’altra metà
costituirà la base di partenza per poter programmare e realizzare
il biennio 1991-92. Quindi penso che il problema sia abbastanza
superabile.
Concordo con quanto diceva il Consigliere Rollandin sul fatto
che bisogna avere molta attenzione sulle aziende che si vanno ad
inserire nella nostra regione, sul problema
dell’ambiente in particolare, ambiente inteso anche
come dimensione socio-culturale della nostra regione. Nella mia
relazione precedente avevo appunto sottolineato che era necessario
operare una attenta analisi di tutte le vocazioni, potenzialità,
opportunità, vantaggi della struttura e delle caratteristiche della
forza lavoro esistente sul territorio, del tessuto economico, delle
infrastrutture, su cui costruire delle direttrici di sviluppo
strategico coerenti con il profilo di competenza
dell’area, tali cioè da garantire uno sviluppo
equilibrato evolutivo e non dirompente rispetto alle strutture
socio- economico-culturali dell’area stessa.
Presidente
- Si passa all’esame
dell’articolato.
All’articolo 1 c’è una proposta di
emendamento sostitutivo che vi è stato distribuito, quindi
richiederei la vostra attenzione sul fatto che do lettura e
successivamente pongo in votazione l’articolo 1 già
sostituito:
Articolo 1
(Sottoscrizione di capitale)
1. Ai sensi dell’ultimo comma
dell’articolo 8 della legge regionale 28 giugno
1982, n. 16, è autorizzato l’aumento del capitale
sociale della Finaosta da lire 40.000.000.000 fino a lire
70.000.000.000 suddivisi in 70.000 azioni di valore nominale
unitario di lire 1.000.000.
2. La Giunta regionale è autorizzata a sottoscrivere una quota
dell’aumento del capitale sociale di cui al comma 1
pari a lire 22.500.000.000 (ventiduemiliardi-cinquecentomilioni)
corrispondenti a 22.500 azioni da suddividere, nel biennio
1990/1991, come segue:
a) anno 1990 lire 10 miliardi;
b) anno 1991 lire 12,5 miliardi.
3. Alla liquidazione della spesa di cui al comma 2 si provvederà
ai sensi dello statuto della Società ed in conformità con i
provvedimenti adottati dai competenti organi deliberativi della
Società stessa.
Presidente - Pongo in votazione l’articolo
1:
Esito della votazione
Presenti: 30
Votanti: 28
Favorevoli: 17
Contrari: 11
Astenuti: 2 (Aloisi, Gremmo)
Il Consiglio approva
Presidente
- Do lettura dell’articolo
2:
Articolo 2
(Norme finanziarie)
1. L’onere derivante
dall’applicazione della presente legge graverà sul
cap. 36350 del bilancio di previsione della Regione per
l’esercizio 1990 e sul corrispondente capitolo per
l’esercizio 1991.
2. Alla copertura dell’onere di cui al comma 1 si
provvederà:
a) per il 1990: quanto a Lire 6 miliardi mediante prelievo dallo
stanziamento iscritto al Cap. 50150 "Fondo globale per il
finanziamento di spese per ulteriori programmi di sviluppo (Spese
di investimento)" a valere sull’apposito
accantonamento previsto all’allegato n. 8 al
bilancio di previsione per l’anno in corso; quanto a
Lire 4 miliardi mediante iscrizione di maggiori entrate sul Cap.
1530, di nuova istituzione, che assume la seguente intitolazione:
"Saldo quote fisse di ripartizione, dovute per
l’anno 1989, delle tasse e imposte erariali di cui
alla legge 26 novembre 1981, n. 690".
b) per l’ anno 1991 mediante utilizzo per Lire
12,5 miliardi delle risorse disponibili iscritte al programma
2.1.2. "altri interventi" del bilancio pluriennale 1990/1992.
Presidente
- All’articolo 2 vi è
l’emendamento presentato
dall’Assessore Lavoyer, di cui do lettura:
All’articolo 2 è aggiunto il seguente comma
3:
3. In deroga all’articolo 44 comma 5 della
legge regionale 27 dicembre 1989 n. 90, sono autorizzate le
variazioni di bilancio indicate al successivo articolo 3.
Ha chiesto di parlare il Consigliere Voyat, ne ha facoltà.
Voyat (UV)
- Per questo emendamento vale quanto già detto
per gli emendamenti delle altre leggi. Approfitto per intervenire
su quanto è stato detto dal Presidente della Giunta e ripetuto con
grande gioia dall’Assessore alle Finanze sul fatto
della coerenza del Consigliere Voyat, allora Assessore.
Pregherei il Presidente della Giunta e
l’Assessore alle Finanze che certe affermazioni le
lascino fare a Borbey. Evidentemente Borbey con me si può
permettere certe cose perché c’è da anni una
amicizia, per cui può anche permettersi di dire qualcosa
scherzosamente. Ma ritengo che dette da altri queste cose siano
piuttosto offensive.
Che sia chiaro che il sottoscritto non ha mai detto di essere
d’accordo ed altri no; il sottoscritto ha detto e
ripetuto sempre alla solita persona che si poteva andare a fare un
finanziamento purché la Finaosta adempisse ad uno dei suoi compiti,
così come concordato una volta in Giunta con il suo predecessore e
una volta in maggioranza quando c’erano anche i
rappresentanti della DC (non tutti perché forse a qualcuno non
conveniva parte-cipare a certe riunioni con la Finaosta). Si era
detto: benissimo, il finanziamento ci sarà, ve-dremo la cifra
definitiva, purché ci sia un pro-gramma.
Evidentemente, Consigliere Mafrica, se la cifra concordata di
massima da aumentare in tre anni fosse stata richiesta sulla base
di questo documento, posso assicurare il Consigliere Mafrica come
tutti i membri della maggioranza che quel finanziamento di 25
miliardi non ci sarebbe stato. Quindi credo che non è questione di
coerenza, ma di logicità di quello che può essere il finanziamento
alla Finaosta: non finanziamento per fare delle opere, ma
finanziamento di fondi che senz’altro saranno
depositati in banca secondo un sistema sbagliato già sollevato
prima dal Consigliere Rollandin e ripetuto
dall’Assessore alle Finanze, il quale dice che ci
sono 14 miliardi, di cui 12 sono impegnati.
Ma su stessa ammissione del Presidente della Finaosta questi 12
miliardi in due anni non saranno tutti erogati e, se andiamo a
vedere nel giro di due anni, l’anno prossimo ci
sarebbero ancora 9 miliardi disponibili. E se qualcuno vuole
lezioni di matematica, prendiamo una piccola lavagnetta e facciamo
le addizioni e le sottrazioni.
Presidente
- Pongo in votazione
l’emendamento dell’Assessore
Lavoyer:
Esito della votazione
Presenti: 32
Votanti: 31
Favorevoli: 18
Contrari: 13
Astenuti: 1 (Aloisi)
Il Consiglio approva
Presidente
- Pongo in votazione l’articolo
2 nel testo così emendato:
Articolo 2
(Norme finanziarie)
1. L’onere derivante
dall’applicazione della presente legge graverà sul
cap. 36350 del bilancio di previsione della Regione per
l’esercizio 1990 e sul corrispondente capitolo per
l’esercizio 1991.
2. Alla copertura dell’onere di cui al comma 1 si
provvederà:
a) per il 1990: quanto a Lire 6 miliardi mediante prelievo dallo
stanziamento iscritto al Cap. 50150 "Fondo globale per il
finanziamento di spese per ulteriori programmi di sviluppo (Spese
di investimento)" a valere sull’apposito
accantonamento previsto all’allegato n. 8 al
bilancio di previsione per l’anno in corso; quanto a
Lire 4 miliardi mediante iscrizione di maggiori entrate sul Cap.
1530, di nuova istituzione, che assume la seguente intitolazione:
"Saldo quote fisse di ripartizione, dovute per
l’anno 1989, delle tasse e imposte erariali di cui
alla legge 26 novembre 1981, n. 690".
b) per l’ anno 1991 mediante utilizzo per Lire
12,5 miliardi delle risorse disponibili iscritte al programma
2.1.2. "altri interventi" del bilancio pluriennale 1990/1992.
3. In deroga all’articolo 44 comma 5 della legge
regionale 27 dicembre 1989 n. 90, sono autorizzate le variazioni di
bilancio indicate al successivo articolo 3.
Esito della votazione
Presenti: 32
Votanti: 30
Favorevoli: 18
Contrari: 12
Astenuti: 2 (Aloisi, Gremmo)
Il Consiglio approva
Presidente
- Do lettura dell’articolo
3:
Articolo 3
(Variazioni di bilancio)
1. Al bilancio di previsione della Regione per
l’esercizio finanziario 1990 sono apportate le
seguenti variazioni:
Parte Entrata
in aumento
Cap. 1530 (di nuova istituzione)
Codifica regionale: 1.02.
Codificazione: 01.02.02.
"Saldo quote fisse di ripartizione, dovute per
l’anno 1989, delle tasse ed imposte erariali di cui
alla legge 26 novembre 1981, n. 690"
L. 4.000.000.000
Parte Spesa
in diminuzione
Cap. 50150 "Fondo globale per il finanziamento di spese, per
ulteriori programmi di sviluppo (Spese di investimento)"
L. 6.000.000.000
in aumento
Cap. 36350 "Spese per la sottoscrizione di capitale sociale
della Finaosta S.p.A.
legge regionale 26. 6.1982 n. 16 articoli. 4 e 8
legge regionale 19. 6.1984 n. 24
legge regionale 12 dicembre 1986 n. 61
legge regionale 2 gennaio 1988 n. 1
legge regionale "
L. 10.000.000.000
Presidente
- Pongo in votazione l’articolo
3:
Esito della votazione
Presenti: 32
Votanti: 30
Favorevoli: 18
Contrari: 12
Astenuti: 2 (Aloisi, Gremmo)
Il Consiglio approva
Presidente
- Do lettura dell’articolo
4:
Articolo 4
(Dichiarazione d’urgenza)
1. La presente legge è dichiarata urgente ai sensi del terzo
comma dell’articolo 31 dello Statuto speciale della
Valle d’Aosta ed entrerà in vigore il giorno
successivo a quello della sua pubblicazione nel Bollettino
Ufficiale della Regione.
Presidente
- Pongo in votazione l’articolo
4:
Esito della votazione
Presenti: 32
Votanti: 30
Favorevoli: 18
Contrari: 12
Astenuti: 2 (Aloisi, Gremmo)
Il Consiglio approva
Presidente
- Pongo in votazione la legge nel suo
complesso:
Esito della votazione
Presenti: 32
Votanti: 31
Favorevoli: 18 Contrari: 13
Astenuti: 1 (Aloisi)
Il Consiglio approva
***
