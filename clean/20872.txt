Classificazione
NOMINE E INCARICHI DI CONSULENZA E SPECIALI
Nomine



Oggetto del Consiglio n. 902 del 21 ottobre 2004 - Resoconto
OGGETTO N. 902/XII - Disegno di legge: "Modificazioni alla legge
regionale 10 aprile 1997, n. 11 (Disciplina delle nomine e delle
designazioni di competenza regionale)".
Articolo 1
(Modificazione all'articolo 8)
1. La lettera f) del comma 2 dell'articolo 8 della legge
regionale 10 aprile 1997, n. 11 (Disciplina delle nomine e delle
designazioni di competenza regionale), è sostituita dalla
seguente:
"f) le modalità per la presentazione delle
candidature;".
Articolo 2
(Modificazione all'articolo 9)
1. Al comma 2 dell'articolo 9 della l.r. 11/1997 le parole ",
del termine per la presentazione delle candidature" sono
soppresse.
Articolo 3
(Modificazioni all'articolo 10)
1. Il comma 2 dell'articolo 10 della l.r. 11/1997 è
abrogato.
2. Il comma 4 dell'articolo 10 della l.r. 11/1997 è
sostituito dal seguente:
"4. È consentito integrare o perfezionare la documentazione
di cui al comma 3 fino al terzo giorno successivo alla data di
presentazione della candidatura. Decorso tale termine, le
candidature incomplete non sono prese in considerazione ai fini
dell'inserimento nell'albo.".
3. Dopo il comma 4 dell'articolo 10 della l.r. 11/1997, come
modificato dal comma 2, è inserito il seguente:
"4bis. Al fine di assicurare il rispetto dei termini di cui
all'articolo 11, comma 1, le candidature devono pervenire alla
struttura di cui all'articolo 6, comma 4, non oltre i quindici
giorni antecedenti i predetti termini, necessari all'espletamento
dell'istruttoria di cui al comma 5.".
Articolo 4
(Modificazione all'articolo 11)
1. Il comma 1 dell'articolo 11 della l.r. 11/1997 è
sostituito dal seguente:
"1. L'organo regionale competente, esaminata la
documentazione presentata dai soggetti inseriti nell'albo, provvede
alle nomine o alle designazioni almeno tre giorni prima della
scadenza del mandato. Per gli incarichi resisi vacanti prima della
normale scadenza, l'organo regionale competente vi provvede entro
il quarantacinquesimo giorno successivo al verificarsi della
vacanza; delle predette cariche è dato avviso attraverso i mezzi di
stampa e di telecomunicazione.".
Articolo 5
(Dichiarazione d'urgenza)
1. La presente legge è dichiarata urgente ai sensi
dell'articolo 31, comma terzo, dello Statuto speciale per la Valle
d'Aosta ed entrerà in vigore il giorno successivo a quello della
sua pubblicazione nel Bollettino ufficiale della Regione.
Président - La parole au rapporteur, Conseiller Rini.
Rini (UV) - Sicuramente chi era presente in quest'aula nella X
legislatura si ricorderà quanto si è lavorato e discusso per
giungere all'approvazione della legge che oggi andiamo a modificare
in parte. Non è stato facile, ma alla fine ne è scaturita una legge
sicuramente imperfetta e migliorabile, tant'è che oggi siamo già a
modificarla, ma che ha permesso di modificare notevolmente le
procedure, dando la possibilità all'Amministrazione regionale di
poter scegliere fra un numero maggiore di persone con i requisiti
richiesti e nello stesso tempo di garantire più trasparenza con un
sistema che permette e prevede maggiore pubblicità nei
procedimenti.
L'obiettivo è di rendere ancora più accessibile l'albo a tutti i
cittadini, potenziali candidati per incarichi regionali in società,
enti, fondazioni, istituti, associazioni o organismi pubblici o
privati. Vengono eliminati i termini di scadenza per la
presentazione delle candidature, termini che rendevano un po'
troppo rigido il sistema. Con l'eliminazione dei termini di
scadenza, la Giunta o il Consiglio, in base alle proprie
competenze, avranno la massima disponibilità di scelta e piena
libertà nell'individuazione dei candidati che meglio si addicono
alle cariche in scadenza o scadute.
L'articolo 1 prevede che per ogni nomina o designazione, con
l'eliminazione della scadenza temporale, siano indicate le sole
modalità per la presentazione delle domande. L'articolo 2 elimina
la scadenza di presentazione delle candidature, che in precedenza
era legata alla pubblicazione sul Bollettino ufficiale. L'articolo
3 permette di integrare o perfezionare la documentazione fino al
terzo giorno... il testo originario ne prevedeva dieci - la
modifica è stata apportata in II Commissione -, dunque si potrà
integrare o perfezionare la documentazione fino al terzo giorno
successivo alla data di presentazione delle candidature per
l'inserimento nell'albo e sancisce inoltre che, ai fini delle
nomine e delle designazioni, non possano essere considerate le
candidature presentate oltre i termini stabiliti. L'articolo 4
chiarisce che l'organo regionale competente può nominare o
designare i soggetti che siano stati inseriti nell'albo a seguito
dell'esito positivo dell'istruttoria condotta dalla competente
struttura e, con un emendamento della II Commissione, si è inteso
fissare dei termini. Le designazioni dovranno avvenire 3 giorni
prima delle scadenze naturali dei mandati e, per gli incarichi che
possono risultare per vari motivi vacanti prima delle normali
scadenze, si stabilisce che vi sia la sostituzione entro il 45°
giorno successivo al verificarsi della vacanza stessa. Viene poi
stabilito che dell'avvenuta vacanza e della necessità di nuova
nomina sia dato avviso attraverso i mezzi di telecomunicazione e di
stampa, in modo che ogni possibile candidato ne sia informato e
possa, se in possesso dei requisiti previsti, porre la propria
candidatura. L'articolo 5, infine, permette l'immediata entrata in
vigore della legge.
Sono sicuro che le modifiche apportate andranno a migliorare
ulteriormente la legge originaria e che il Consiglio e la Giunta
potranno contare sulla disponibilità di un numero maggiore di
soggetti, che significa anche garantire maggiormente gli interessi
regionali nei diversi organismi.
Per concludere, questo provvedimento dovrebbe contribuire ad
agevolare i soggetti che vorranno proporre le loro candidature,
nell'interesse del Consiglio e della Giunta, organo responsabile
dell'applicazione degli indirizzi politico-amministrativi della
maggioranza, ma soprattutto nell'interesse della collettività,
delle regole democratiche, e nella massima trasparenza possibile. È
probabile, anzi certo che le modifiche che stiamo per approvare non
faranno della legge originaria una legge perfetta, ma degli
elementi migliorativi che, come ho cercato di evidenziare, sono
innegabili. È probabile, e forse anche auspicabile, che in futuro
vi possano essere ancora degli aggiustamenti, ma oggi, approvando
il disegno di legge, faremo un altro passo avanti verso la tanto e
giustamente auspicata trasparenza.
Président - Je déclare ouverte la discussion générale.
La parole au Conseiller Riccarand.
Riccarand (Arc-VA) - L'ispirazione che sta alla base,
soprattutto del testo originario, di questo disegno di legge non è
affatto condivisibile: l'idea di fondo che si "legge" - del resto,
è abbastanza esplicitata chiaramente dalla stessa relazione, dal
provvedimento e anche da quello che ha detto il relatore - è
l'eliminazione di tutta la normativa relativa alle attuali nomine,
cioè è un ritorno al passato, agli anni '80, quando non esistevano
albi, quando non esistevano candidature, quando si sceglieva
liberamente al di fuori di tutte queste procedure. In realtà, poi
il testo è tutt'altra cosa - e lo dimostrerò che questo obiettivo
non viene affatto raggiunto -, ma quell'obiettivo, a mio avviso,
non è condivisibile, perché il fatto che siano state introdotte
delle procedure, delle candidature e dei requisiti per essere
nominati in società, fondazioni è stato un passo avanti, anche se
poi è in corso un tentativo per svuotare di fatto tutte queste
procedure che erano state previste. E qui l'ispirazione è evidente,
del resto è esplicitata a chiare lettere, lo scopo è eliminare i
termini di scadenza, in modo da ripristinare in seno alla Giunta e
al Consiglio...
leggo dalla relazione:
"... la
massima possibilità di scelta e quindi la piena libertà
nell'individuare la candidatura che meglio si addice alla carica in
scadenza o scaduta". Abbiamo già conosciuto cos'era questa "piena
libertà" auspicata: era il massimo di lottizzazione, cioè la
possibilità da parte della Giunta e del Consiglio di scegliere il
giorno prima della decisione di individuare il candidato che era
più gradito a una parte politica e che, secondo una "logica
Cancelli" della maggioranza, veniva imposto, al di là di qualsiasi
requisito, al di là di qualsiasi esperienza professionale; questa è
la realtà che tutti quanti abbiamo conosciuto e sappiamo che era
dominante! La legislazione degli anni '90 poi ha "imbrigliato"
questa situazione, ha introdotto delle procedure, richiesto dei
requisiti, delle candidature e questo evidentemente a qualche forza
politica è risultato scomodo; del resto, non rilevo niente di
drammatico nel ricordare che la legge che sta alla base di tutta
questa normativa non è stata votata dall'"Union Valdôtaine", è
stata fatta quando l'"Union" era all'opposizione e tale movimento
non l'ha mai digerita.
Nel provvedimento in esame l'ispirazione di fondo che si coglie
è quella di eliminare tutto questo, ma il disegno di legge non è
stato "conseguito"... allora sembra che il risultato che si è
conseguito è di eliminare il termine per la presentazione delle
candidature, quindi le candidature si possono presentare sempre, ma
non è così, perché in realtà le candidature si possono presentare
solo fino al 18° giorno precedente la scadenza, questa è la realtà!
Tutta la modificazione di questo disegno di legge consiste nel
fatto che, invece di presentare le candidature 45 giorni prima, si
possono presentare fino a 18 giorni prima. Quali sono agli effetti
pratici le conseguenze? Chiaramente vi è più tempo per sollecitare
la presentazione di certe candidature, non si è troppo distanti
dalla scadenza, magari non ci si è ancora attivati, quindi si fa
ancora in tempo a dire a qualche amico di candidarsi affinché poi
sia nominato. A parte questo - che non è un "obiettivo sano",
perché non si capisce quale sia l'urgenza drammatica per spostare
da 45 giorni prima a 18 giorni -, poi questi 18 giorni porranno dei
problemi pratici non indifferenti, perché entro 18 giorni bisogna
presentare le domande, poi vi è l'ufficio che deve fare
l'istruttoria, quindi deve fare il provvedimento di inserimento
nell'albo, che rimane... e, in effetti, qui si modifica la
tempistica per ridurre i tempi dell'ufficio, in modo che
tecnicamente la "cosa" stia più in piedi; poi queste nomine bisogna
metterle all'ordine del giorno dei lavori della Giunta e dei lavori
del Consiglio e devono essere effettuate 3 giorni prima della
scadenza. Siamo al limite quindi delle possibilità di nominare e in
alcuni casi prevedo già che bisognerà fare delle riunioni
straordinarie, oppure si nominerà fuori dai 3 giorni prima della
scadenza previsti dalla legge, perché i tempi diventano
strettissimi in questo modo; pertanto è una complicazione dal punto
di vista temporale solo per guadagnare una quindicina di giorni in
cui poter pensare, più a ridosso della scadenza, a chi far fare la
domanda. Quello che si raggiunge con questo disegno di legge è
esattamente il contrario di quello che ha detto il relatore, cioè
qui ci sarà più complicazione, ci sarà meno trasparenza, ci saranno
delle scadenze molto più "ballerine".
Oltretutto il fatto di non mettere più sull'avviso pubblico che
esce la scadenza in cui bisogna presentare le domande... è vero che
in alcuni casi le società per azioni potevano porre problemi perché
non si sapeva esattamente quando si faceva l'assemblea, ma adesso
uno che vuol fare la domanda non sa quando è che deve presentare la
domanda, non sa più qual è il termine, quindi deve informarsi con
gli uffici per sapere. Va bene che può sempre dire: "intanto la
faccio, poi vedremo", però non è un elemento di chiarezza, non si
capisce la necessità di questa modifica, quindi è una modifica
peggiorativa.
Vi è un unico aspetto migliorativo di questo provvedimento - in
seguito ad un nostro suggerimento (che è stato positivamente
accolto), anche in sede di commissione, all'Assessore -: il fatto
che si sia intervenuto su il problema riguardante le scadenze
anticipate esistente nell'attuale normativa... perché era venuto
meno un consigliere per decesso, dimissioni... quindi il fatto di
introdurre lì sì la possibilità di presentare domanda e non
attingere all'albo che magari risale a 2 anni prima. Questa
correzione - segnalo al Consigliere Borre... -, che non c'era nel
testo del disegno di legge, è stata poi introdotta opportunamente
per un suggerimento.
Ripensateci però, perché la filosofia che sta dietro è una
filosofia perniciosa, cioè pensare di dire: "torniamo a vent'anni
fa, aboliamo le candidature, gli albi, i requisiti, scegliamo
liberamente" non porta ad un miglioramento della situazione, ma
semplicemente ad una maggiore lottizzazione, che è la cosa che
invece tutti nell'interesse pubblico dobbiamo combattere". Il
nostro giudizio su questo provvedimento quindi è negativo.
Président - La parole au Conseiller Frassy.
Frassy (CdL) - Vi sono tante cose che andrebbero dette sulla
legge o, meglio, sul meccanismo delle nomine e vi sono soprattutto
molte cose che dovrebbero essere fatte in relazione alla
problematica delle nomine. Il nostro gruppo sul finire della scorsa
legislatura aveva presentato un disegno di legge regionale che
affrontava la problematica delle nomine; la proposta venne
esaminata in commissione e giunse in aula sul finire della
legislatura. L'allora Presidente della Regione, Louvin, ebbe a
rilasciare dichiarazioni impegnative - quanto meno per la sua parte
politica -, i giornali titolavano:
"Legge sulle nomine da
rifare, Louvin: "sì, ma a fine legislatura è inopportuno""
.
Stiamo parlando nuovamente di nomine e, per fortuna, siamo ad
inizio legislatura; di conseguenza, c'era da aspettarsi che quelle
riflessioni che ho sintetizzato in poche battute - ma che erano
state inserite in un dibattito abbastanza approfondito all'epoca
sul nostro disegno di legge presentato all'aula - trovassero in
qualche maniera concretezza; invece ci siamo trovati di fronte a un
provvedimento che, da un punto di vista tecnico, non può che
chiamarsi disegno di legge ma, da un punto di vista sostanziale,
più che un disegno di legge, è un appunto, è un'esigenza che
potevate inserire forse nel "disegno di legge omnibus" che avete in
itinere, anche perché se non altro ci avreste fatto più bella
figura non evidenziando che in realtà voi affrontate la
problematica delle nomine solo per avere le "mani più libere".
Quando scrivete ad esordio della relazione:
"l'obiettivo di
questo disegno di legge è di rendere più accessibili gli albi a
tutti i cittadini, potenziali candidati..."
, eccetera, scrivete
una falsità, perché il problema di rendere accessibili gli
incarichi e le nomine... avviene intanto con dei criteri diversi di
nomina da parte dell'Esecutivo, che normalmente privilegia i soliti
noti a discapito di tutta una serie di altri professionisti che non
godono della fiducia politica, perché sono poi anche i soliti noti
ad essere gratificati e i soliti noti a essere tenuti sulla
"porta". Considerando che una buona parte dei soliti noti opera
prevalentemente nell'ambito degli incarichi pubblici, mentre una
buona parte dei soliti noti che vengono esclusi opera sul libero
mercato, deduciamo anche che gli esclusi evidentemente non sono
così incapaci ed impreparati da un punto di vista professionale,
altrimenti sarebbero scomparsi dal libero mercato.
Collega Rini, lei avrebbe dovuto avere il buon gusto di
raccontare nella sua relazione le motivazioni, le quali sono che ci
capita delle volte di dover rimpiazzare e sostituire in corso di
legislatura, ma in corso di periodo di consiglio di
amministrazione, di collegio sindacale insediato uno dei vari
componenti e, in base al meccanismo attuale, dobbiamo andare a
pescare dalla lista che si è chiusa in base alle procedure fino a
questo momento vigenti, con una serie di tempistiche ben note.
Visto che la lottizzazione delle nomine è stata fatta in maniera
così scientifica, per cui tutti coloro che possono e devono essere
collocati vengono indirizzati nei vari elenchi in maniera
funzionale, vi trovate in certe situazioni nella posizione di chi
non può più effettuare le nomine che vuole, ma deve fare le nomine
in base alle professionalità che non godono della vostra
considerazione politica. Questo noi lo riteniamo di per sé
vergognoso, perché va contro lo spirito della legge n. 11/1997, che
qui viene modificata, e soprattutto reputiamo sia in contraddizione
con quanto il vostro movimento politico aveva espresso sul finire
della scorsa legislatura.
Ci aspettavamo che aveste più coraggio, ma che aveste più
coraggio per regolamentare quelle situazioni che hanno
caratterizzato in maniera pesante tutto l'"argomento nomine" in
Regione Valle d'Aosta, creando anche un ilare effetto a mezzo
stampa per certe procedure spregiudicate che sembrano trovare
codifica essenzialmente in questa Regione. Ormai il problema del
conflitto di interessi, che è stato a lungo "agitato" come elemento
di confronto politico a livello parlamentare, ha trovato in maniera
soddisfacente o meno un suo tentativo di risoluzione con la legge
che è stata recentemente approvata in Parlamento. In questa Regione
il problema non ve lo ponete: in questa Regione non ponete il
problema se sia lecito o quanto meno opportuno che vi siano delle
situazioni di evidente conflitto di interessi fra chi fa le nomine
e chi è nominato; non vi ponete il problema se i controllori e i
controllati si trovano in posizione di conflitto di interessi in
relazione alle designazioni che fate negli organi di
amministrazione rispetto a quelle che fate nei collegi sindacali
con funzioni di controllo. Noi riteniamo che questi argomenti
vadano affrontati, che debbano essere messi sul "tappeto" del
dibattito politico, per cui ogni consigliere, ogni forza politica
si debba assumere la responsabilità di un giudizio compiuto con un
"sì" o con un "no" alle proposte che andremo a formulare a margine
di questo testo, in quanto reputiamo che non si possa portare in
aula ad inizio legislatura una legge sulle nomine senza entrare nei
"nervi" scoperti di questo meccanismo.
Abbiamo riassunto i "nervi" scoperti di questo meccanismo in una
decina di emendamenti, che poi illustrerò puntualmente nel momento
in cui dovranno essere affrontati i singoli articoli, anche perché
la regolamentazione della materia è complessa e diventerebbe
difficile illustrarla in maniera generica ed indistinta, ma su
questo, ve lo avevamo detto alla fine della scorsa legislatura, vi
chiedevamo semplicemente un confronto. Devo dire che su questo non
siete stati neppure politicamente corretti - e uso un termine che
va di moda - perché, quando nel famoso Consiglio di fine estate,
quello caratterizzato dallo "scivolone" sul consuntivo sul bilancio
della Gestione Straordinaria, si concordò un meccanismo per
chiudere le problematiche urgenti prima della sospensione estiva,
sul disegno di legge delle nomine - e ribadisco che mi viene
difficile definirlo "disegno di legge", ma tant'è - vi era stato
l'impegno da parte della maggioranza di entrare più nel merito
della problematica... e in commissione a più riprese noi, insieme
al gruppo "Arcobaleno", abbiamo sollecitato un confronto sugli
argomenti che potevano e dovevano essere affrontati, ma la risposta
è stata: "per noi quel disegno di legge va bene e, a parte queste
piccole modifiche, non ha bisogno di variazioni di tipo
sostanziale". Noi siamo di avviso completamente diverso e
dimostreremo come una serie di problemi dovevano essere affrontati,
non abbiamo la presunzione che le soluzioni da noi proposte siano
esaustive della questione, non abbiamo neanche la presunzione di
ipotizzare che siano le uniche soluzioni, ma sicuramente sono un
tentativo di affrontare le problematiche che la materia sottolinea
e comporta nel momento in cui viene affrontata.
Mi limito a queste considerazioni in fase di discussione
generale, deposito alla Presidenza gli emendamenti, riservandomi di
intervenire puntualmente ad illustrazione dei singoli
emendamenti.
Président - La parole au Conseiller La Torre.
La Torre (FA) - Occuparsi di nomine è - mi viene in mente la
preghiera - "cosa buona e giusta", è nostro dovere e per qualcuno
anche "fonte di salvezza", nel senso che crea una serie di
aspettative. Mi viene da fare una battuta: forse erano meglio i
tempi in cui si usava il "manuale Cencelli", nel senso che in
qualche modo il tanto criticato "manuale Cencelli" alla fine
metteva d'accordo tutti. Il "manuale Cencelli", tanto vituperato,
alla fine metteva d'accordo tutti, ma alla fine rispettava anche un
po' tutti; quello che viene a mancare oggi, non in questa legge, ma
in quello che può essere l'argomento in generale sulle nomine è
proprio la mancanza di considerazione per tutte le Forze politiche.
Questo va in controtendenza, anche con le regole che ovunque sono
applicate... sono applicate anche nel diritto societario, in tutte
le società viene riconosciuta una maggioranza e una minoranza e
viene riconosciuta alla maggioranza e alla minoranza il diritto di
essere rappresentata. È evidente che alcune nomine competono con
chiarezza... anche perché poi sono un'emanazione, quindi un
contatto diretto della Giunta nei confronti del ruolo e della
nomina stessa... e competono solo alla Giunta; su questo è evidente
che diventa difficile andare ad inserire un discorso di rispetto
delle minoranze, però tante nomine riguardano anche il Consiglio. E
su questo mi sento di dire che comunque qualsiasi legge,
nell'interesse complessivo della collettività, non si può guardarla
solo dal proprio punto di vista - sono in maggioranza o in
minoranza - e che, proprio per rispettare le regole generali
democratiche che sono riconosciute dappertutto, la legge dovrebbe
tenere conto nelle nomine di rispettare le maggioranze e le
minoranze; quindi in qualche modo una legge saggia, che volesse
rispettare tutti e tenere conto di tutti, dovrebbe introdurre
questo concetto e regola. Non so se negli emendamenti che ha
proposto il Consigliere Frassy vi è anche una proposta di questo
tipo, non so come si possa inserire; lo dico perché ritengo che
questo sia un elemento centrale di tale questione. Noi dovremmo
farci carico di rispettarci l'un l'altro, perché facendo questo
probabilmente lavoreremmo tutti meglio insieme. La mia, quindi, è
semplicemente una riflessione ad alta voce, una raccomandazione,
poi è chiaro che i numeri danno ragione a chi li ha, nel senso che
potete fare come ritenete; ma secondo me, sarebbe interessante non
tornare al "manuale Cencelli", ma almeno introdurre un rapporto
corretto di rappresentanza anche delle minoranze all'interno delle
nomine. Valutate tale proposta. Grazie.
Président - La parole au Conseiller Frassy, pour motion
d'ordre.
Frassy (CdL) - Non so se gli emendamenti che il nostro gruppo ha
presentato possono essere oggetto di una valutazione prima della
chiusura della discussione generale, perché poi diventa impossibile
per certi versi trovare degli "aggiustamenti" su principi che sono
condivisi; perciò chiederei se la maggioranza è intenzionata ad
entrare nel merito degli emendamenti con una sospensione prima di
chiudere la discussione generale.
Presidente - Vi è una richiesta che mi pare ragionevole quanto a
formulazione, il Governo ha intenzione di esaminare gli
emendamenti? Non si ritiene quindi necessaria una sospensione?
La parola all'Assessore al bilancio, finanze, programmazione e
partecipazioni regionali, Marguerettaz.
Marguerettaz (UV) - Ritengo - lo preciserò meglio nelle
conclusioni - che questo dibattito, con l'analisi di una serie di
emendamenti, ci porterebbe lontano. Nel disegno di legge, che il
Consigliere Frassy definisce altisonante rispetto alla sua portata,
non vi è una revisione completa della normativa, quindi se si vuole
avviare successivamente un dibattito, credo che il Governo non si
sottrarrà a questo tipo di confronto; il provvedimento che stiamo
presentando oggi ha un'altra valenza.
Président - Les amendements des Conseillers Frassy et Tibaldi
sont en cours de distribution. Si vous le retenez opportun, je vous
donne quelques minutes pour les examiner avant que je ferme la
discussion générale, sinon je ferme celle-ci.
La parole à l'Assesseur au budget, aux finances, à la
programmation et aux participations régionales, Marguerettaz.
Marguerettaz (UV) - Credo che sia d'obbligo fare alcune
precisazioni, in modo tale che non vi siano equivoci: parlo
soprattutto dell'intervento effettuato dal Consigliere Riccarand.
Abbiamo già avuto modo di confrontarci in commissione e fuori da
essa, credo che non vorrà negare una disponibilità al dialogo,
anche approfondito, ma, siccome sono state risollevate una serie di
questioni, mi corre l'obbligo di fare sinteticamente alcune
precisazioni.
Questo disegno di legge non stravolge nulla perché, così come
correttamente riportato dal relatore - che ringrazio -, la legge
sulle nomine, questa rivoluzione di cui parlava il Consigliere
Riccarand, ha secondo me un passaggio che condivido pienamente e
senza riserve: la definizione di profili e di requisiti per delle
persone che vanno ad occupare determinate cariche. Il profilo
all'interno della legge sulle nomine, piuttosto che all'interno di
leggi di ogni singolo ente... quindi definisce la fisionomia, il
profilo professionale delle persone ed è quello che garantisce la
comunità - riprendo un termine che viene utilizzato per
l'iscrizione in albi -, l'onorabilità e la professionalità. Questi
sono i due capisaldi a cui ci si deve attenere; dopodiché si deve
entrare nella logica dell'albo e l'albo non è un concorso, non è un
numero chiuso: l'albo è semplicemente una selezione di soggetti che
hanno determinati requisiti.
Si può poi discutere sui requisiti, non necessariamente la
laurea, che può essere un requisito: possiamo dire che il requisito
è l'esperienza, là è aperta la discussione, molte volte vi sono
anche delle valutazioni di ordine accademico, chi ha un titolo di
studio e chi no; poi non è detto, vi sono dei diplomati che possono
avere qualità per certe cariche migliori, più performanti rispetto
a laureati. Questo tutti voi lo sapete: le qualità personali sono
assolutamente fondamentali ed è ciò che rilevo alle osservazioni
del Consigliere Frassy, nel senso che le qualità personali fanno
privilegiare un profilo piuttosto che un altro, una persona
piuttosto che un'altra. Perché il Consigliere Frassy, nel momento
in cui dovesse scegliere un medico, cosa fa: la "par conditio"?
Sceglie un soggetto in cui ha fiducia, in cui crede, in cui
soprattutto riconosce una professionalità. Ho fatto volutamente il
ragionamento sulla salute, perché va a "toccare la nostra
pelle".
Il Consigliere La Torre, correttamente, ha introdotto altre
"cose", nel senso che vi sono situazioni e situazioni, vi sono
delle cariche che sono più espressione dell'Esecutivo, quindi è
come se all'interno dei nostri quadri dirigenziali... siccome la
legge prevede per l'Assessore la scelta del coordinatore e così
via... dice però per "par conditio" mettiamo anche un dirigente
della minoranza... voi capite che diventerebbe difficile. Vi sono
invece altre situazioni che, secondo me, correttamente possono
essere accolte, bisogna fare un distinguo... potrebbe essere tutto
questo discorso che avviamo successivamente. La proposta però è una
proposta che serve semplicemente per permettere maggior accesso,
perché l'obiettivo dell'Amministrazione regionale non è di
"chiudere", ma di avere il maggior numero di soggetti
possibili.
Dopodiché faccio solo un rilievo di tipo tecnico, solo per
chiarezza: la precedente norma - senza questa modifica - poneva il
termine di 45 giorni rispetto alla scadenza del mandato; ricordo al
Consigliere Riccarand - questo vale soprattutto per le società,
perché per gli altri enti potrebbe non valere - che oggi non si sa
più bene qual è il termine di un mandato, perché quest'ultimo
coincide con l'approvazione delle società... con l'approvazione del
bilancio dell'ultimo anno rispetto al triennio ma, Consigliere
Riccarand, quando vi è l'approvazione del bilancio? La potremmo
fare nei 4 mesi, nei 6 mesi. Questi 45 giorni quindi, in modo non
corretto, venivano indicati come precedenti al termine dell'anno
solare dell'esercizio; in realtà, dalla nomina alla data di
scadenza passavano 8 mesi, 7 mesi e mezzo per essere esatto, se
andava in seconda convocazione, anche 8 mesi. Lei allora capisce,
Consigliere Riccarand, che lei avrebbe avuto a disposizione un albo
vecchio di 8 mesi. Lei dice: "ma cosa vuole che sia?". Non è vero,
in quegli 8 mesi persone prima non disponibili potrebbero esserlo,
oppure nel frattempo alcune persone potrebbero aver maturato i
requisiti e avere modo di iscriversi; quindi avvicinare il momento
di definizione dell'albo con l'effettiva nomina è un aspetto
positivo. Quei 18 giorni allora... perché la Giunta deve nominare
almeno 3 giorni prima della scadenza, ma la scadenza è il giorno
dell'assemblea; di conseguenza, 15 giorni... sono 18 proprio a
ridosso, mentre prima erano 45 rispetto all'anno, quindi 8
mesi.
Con queste brevi e tecniche risposte credo di aver rappresentato
in modo puntuale... dopodiché, per quanto concerne l'attività degli
uffici, questo tipo di disegno di legge è stato redatto in stretta
collaborazione con gli uffici, che hanno definito tali tempi
assolutamente compatibili con i loro obblighi. Questo è quanto vi
dovevo.
Président - Nous passons à examiner le texte, je rappelle que
nous votons sur le nouveau texte prédisposé par la IIe Commission.
Voglio comunicare al Consiglio che, prima di votare l'articolo 1,
poniamo in votazione gli emendamenti presentati dalla "Casa delle
Libertà" dal n. 1 al n. 5, perché si riferiscono ad articoli della
legge n. 11/1997, che è oggetto della modificazione in esame: sono
articoli che precedono il primo degli articoli modificati da questo
disegno di legge.
La parola al Consigliere Frassy sull'emendamento n. 1, di cui do
lettura:
Emendamento
L'articolo 3 della legge regionale 10 aprile 1997, n. 11
(Disciplina delle nomine e delle designazioni di competenza
regionale), è sostituito dal seguente:
"Articolo 3
(Competenza in materia di nomine e designazioni)
1. Ai sensi dell'articolo 26 della legge costituzionale 26
febbraio 1948, n. 4 (Statuto speciale per la Valle d'Aosta), il
Consiglio regionale è competente a deliberare le nomine e le
designazioni di cui all'allegato A, attribuite alla Regione in base
a norme statali o regionali.
2. Sono, altresì, attribuite al Consiglio regionale le
nomine, di competenza della Regione, dei componenti degli organi di
controllo e di sorveglianza in enti o società, nonché in ogni altro
organismo pubblico o privato. Spetta alla Giunta regionale
deliberare ogni altra nomina e designazione."
Frassy (CdL) - Penso che dovrò illustrare tutti gli emendamenti,
nel senso che non sono stati illustrati nella discussione generale
proprio per le motivazioni da me espresse.
Il nostro primo emendamento fa riferimento alla competenza
dell'organo preposto alle designazioni; oggi come oggi queste
nomine sono effettuate dalla Giunta, nel senso che l'Esecutivo,
attingendo dagli albi, effettua le nomine sia per coloro che hanno
responsabilità di tipo gestionale ed amministrativo (i componenti
del consiglio di amministrazione), sia per quanto riguarda gli
organi di controllo (i collegi sindacali). Noi riteniamo che, per
certi versi, ci debba essere invece una differenziazione fra chi
nomina l'esecutivo delle società, cioè i consigli di
amministrazione, e chi nomina gli organi di controllo; anche perché
nelle "considerazioni" che noi qui scriviamo in forma di
emendamento riconosciamo alla Giunta, che è il potere esecutivo, il
diritto di governare facendo le scelte che le competono in materia
fiduciaria per la gestione delle varie società o dei vari enti in
cui devono essere effettuate le nomine, ma reputiamo che il
Consiglio regionale, proprio per la funzione che gli è propria -
fra le altre - di controllo della vita amministrativa della
pubblica amministrazione, debba riservarsi la potestà di effettuare
le nomine negli organi di controllo. In sintesi con questo primo
emendamento perciò si mantiene in capo alla Giunta la potestà di
nominare i componenti del CDA, ma si porta in seno al Consiglio
regionale la funzione di nomina dei componenti gli organi di
controllo e sorveglianza.
Presidente - Pongo in votazione l'emendamento n. 1:
Consiglieri presenti: 22
Votanti e favorevoli: 4
Astenuti: 18 (Caveri, Cerise, Cesal, Ferraris, Fey, Fiou,
Fosson, Maquignaz, Marguerettaz, Nicco, Pastoret, Perrin, Perron,
Praduroux, Riccarand, Rini, Squarzino Secondina, Viérin
Adriana)
Il Consiglio non approva.
Presidente - La parola al Consigliere Frassy sull'emendamento n.
2, di cui do lettura:
Emendamento
Introdurre nella legge regionale 10 aprile 1997, n. 11 il
seguente articolo:
"Articolo 3 bis
(Criteri e modalità delle nomine)
1. Nel caso in cui il Consiglio regionale debba procedere
alla nomina di più di un componente nello stesso organo di
controllo o di sorveglianza, almeno un componente dei membri
effettivi deve essere espressione della minoranza consiliare. A tal
fine, il Consiglio procede all'elezione con il criterio del voto
limitato.
2. Sono delegate agli enti locali della Valle d'Aosta le
nomine e le designazioni di competenza regionale di rappresentanti
pubblici in seno ad organismi diversi, di cui all'allegato B, nel
rispetto delle modalità e delle procedure previste dalla presente
legge.
3. Per le nomine e designazioni ad essa spettanti, la Giunta
regionale può procedere ad integrare, con propria deliberazione,
l'allegato B di cui al comma 2.".
Frassy (CdL) - Nell'illustrare questo secondo emendamento mi
riaggancio volentieri al ragionamento effettuato dal collega La
Torre nel suo breve intervento in discussione generale, non solo
perché è un intervento che nella sua conclusione è condivisibile,
ma anche perché mi sembra di capire che - al di là del fatto che
lei sostenga che questa legge viene modificata per un aspetto
minimale, ferma restando la disponibilità della maggioranza (non
abbiamo capito né quando, né dove) ad affrontare in maniera più
globale la problematica - le ragioni espresse dal collega La Torre
trovavano un suo riconoscimento di fondatezza. Questo emendamento
prevede quando negli organi di controllo, proprio per il fatto che
devono svolgere una funzione di controllo, deve essere nominato più
di un componente, ci deve essere la riserva di nomina in capo alla
minoranza consiliare, anche perché una delle funzioni della
minoranza consiliare è quella di controllare. Capita di effettuare
nomine in molti casi di interi collegi sindacali e tutte e tre le
nomine vengono fatte a livello di Giunta e vengono effettuate dalla
maggioranza. Con questa impostazione si porta il Consiglio
regionale nelle componenti di minoranza ad esplicitare il proprio
ruolo di controllo anche in seno a quegli organismi societari che
gestiscono nei fatti denari pubblici, ma sfuggono al controllo non
solo politico, ma proprio al controllo, intendendo per "controllo"
quello della gestione dei denari, perciò un controllo di tipo
sostanziale. Ritengo che questa sia una proposta tendente a
riportare in un'ottica diversa il ruolo non solo della minoranza,
ma anche il collegamento che devono mantenere ed avere le varie
società di capitali partecipate dall'Amministrazione regionale.
Penso di avere chiaramente illustrato il senso di tale emendamento,
le conclusioni "staranno" al voto che il Consiglio vorrà
esprimere.
Président - Je soumets au vote l'amendement n° 2:
Conseillers présents: 27
Votants: 4
Pour: 4
Abstentions: 23 (Borre, Caveri, Cerise, Cesal, Charles Teresa,
Curtaz, Ferraris, Fey, Fiou, Fosson, Maquignaz, Marguerettaz,
Nicco, Pastoret, Perrin, Perron, Praduroux, Riccarand, Rini,
Sandri, Squarzino Secondina, Vicquéry, Viérin Adriana)
Le Conseil n'approuve pas.
Président - La parole au Conseiller Frassy sur l'amendement n°
3, dont je donne lecture:
Emendamento
Al comma 1 dell'articolo 5 della l.r. 11/1997 è aggiunta la
seguente lettera:
"d) siano coniuge, parenti o affini entro il quarto grado con
alcuno dei componenti l'organo regionale deputato alla nomina. Tale
causa di esclusione trova applicazione anche in relazione a
situazioni analoghe che dovessero verificarsi tra i componenti
degli organi di controllo e di amministrazione della medesima
società o ente, nonché di società o enti controllati o
partecipati."
Frassy (CdL) - L'emendamento n. 3 si inserisce su una materia
delicata, perché è quella spesso "trattata" nella definizione
sintetica di conflitto di interessi. Dobbiamo dire che questa
Regione... con una battuta che qualcuno forse ha fatto pensando di
sdrammatizzare o di risolvere un problema che è invece un problema
serio... disse: "qui non dobbiamo preoccuparci del conflitto di
interessi perché la Regione è piccola e siamo tutti parenti, chi di
nome e chi di fatto".
Penso che questa non sia una ragione condivisibile e che il
problema sia noto anche al Presidente Perrin, il quale ha dovuto
"mettere nero su bianco" una serie di norme in data 15 dicembre
2003, con una deliberazione di Giunta disciplinante le modalità di
esercizio dell'attività collegiale dell'Esecutivo. In quella
deliberazione - fra l'altro, corposa e articolata in ben 13
articoli -, entrata in vigore il 1° gennaio 2004, venivano
evidenziate una serie di situazioni fra le altre in cui vi era
l'obbligo quanto meno di astenersi quando erano in discussione
nell'ambito della Giunta nomine riguardanti il coniuge e i parenti
fino al IV° grado. Il principio lo avete colto nell'essenza, tanto
che lo avete individuato; il problema è di trovare una soluzione
che sia anche coerente con il problema evidenziato, perché non
penso sia sufficiente chiedere al collega di Giunta di uscire dalla
porta e di non partecipare alla votazione che vede la nomina del
coniuge, del fratello, del figlio... che non è "Padre, Figlio e
Spirito Santo", ma la realtà del "rito politico alla valdostana".
In questo "rito politico alla valdostana" io mi domando... nessuno
vuole delegittimare la professionalità dei parenti, anzi se vi sono
delle professionalità da privilegiare sicuramente sono quelle dei
parenti, ma per una questione di tipo affettivo... visto che qui ci
troviamo a dover amministrare la "cosa pubblica" e nel momento in
cui l'amministriamo dobbiamo essere al di sopra di ogni sospetto,
mi sembra evidente che... proprio perché abbiamo la consapevolezza
che i parenti sono i migliori dal punto di vista professionale,
sicuramente non hanno problema alcuno a lavorare al di fuori del
meccanismo dell'incarico pubblico e dunque a rimanere con la loro
professionalità sul libero mercato. Questo mi sembra un
ragionamento innanzitutto di rispetto nei confronti della comunità
che si amministra, perché vi sono sicuramente tanti professionisti
che non vantano parentele importanti nell'ambito della politica
valdostana e che, probabilmente proprio per questo "deficit" da
loro non dipendente, non riescono a lavorare con una certa
assiduità all'interno delle pubbliche amministrazioni.
Riprendendo un passaggio della sua riflessione in sede di
replica sulla fiduciarietà delle nomine e pur riconoscendo che essa
è un "passaggio" importante, penso però che lei, Assessore
Marguerettaz, convenga sulla necessità di fare anche considerazioni
di opportunità, perché saremmo messi veramente male come
amministrazione pubblica, ma anche come comunità valdostana, se
l'elemento fiduciario trovasse "risposta" soltanto nel nucleo
parentale! Questo vorrebbe dire che il modello valdostano ha più di
una debolezza rispetto a quelle già note. Penso allora che non sia
un'eresia ipotizzare che, in sede di revisione della legge sulle
nomine, si dica in maniera chiara che cause di esclusione sono il
fatto di essere coniuge, parenti o affini entro il IV° grado con
alcuni dei componenti dell'organo regionale deputato alla nomina.
Mi sembra un'affermazione di principio di civiltà giuridica, mi
pare l'affermazione di un principio di trasparenza dell'azione
amministrativa, che non vada a ledere gli interessi di nessuno e,
soprattutto, non vada in conflitto con il concetto di fiduciarietà.
Nel prosieguo alla lettera d) si prevede:
"Tale causa di
esclusione trova applicazione anche in relazione a situazioni
analoghe che dovessero verificarsi tra i componenti degli organi di
controllo e di amministrazione della medesima società o ente,
nonché di società o enti controllati o partecipati"
. È evidente
l'imbarazzo di avere queste parentele in un consiglio di
amministrazione rispetto all'organo deputato a vigilare quel
consiglio di amministrazione. Auspico che su tale norma vi sia una
riflessione, fatta in coscienza, ma anche in serenità, perché è
imbarazzante per alcuni di voi dover giustificare come vengono
gestite certe nomine a livello decisionale da parte della Giunta in
questo momento, perché è l'Esecutivo l'organo preposto, in quanto è
stato bocciato l'emendamento che trasferiva in capo al Consiglio
regionale alcune nomine.
Non penso perciò di dover aggiungere nulla, perché il testo è
chiarissimo e si commenta da solo, è un principio che è recepito a
tutte le "latitudini", è recepito: nella norma di conflitto di
interesse che è stata licenziata dal Parlamento italiano qualche
mese fa, in maniera attenuata nella deliberazione di Giunta del
dicembre 2003, da moltissime altre amministrazioni pubbliche; è
veramente sorprendente che la Valle d'Aosta, in nome non si capisce
bene in questo caso di quale specificità, continui a perseverare e
perpetrare un rito tribale, dove "tutto si consuma in famiglia".
Auguro che, pur essendo tarda l'ora, il Consiglio abbia ancora la
volontà di riflettere su un argomento importante, soprattutto per
l'immagine che l'amministrazione pubblica dà di sé stessa
all'esterno di questo Palazzo.
Président - Je soumets au vote l'amendement n° 3:
Conseillers présents: 25
Votants: 2
Pour: 2
Abstentions: 23 (Borre, Caveri, Cerise, Cesal, Charles Teresa,
Curtaz, Ferraris, Fey, Fiou, Fosson, Maquignaz, Marguerettaz,
Nicco, Pastoret, Perrin, Perron, Praduroux, Riccarand, Rini,
Sandri, Squarzino Secondina, Vicquéry, Viérin Adriana).
Le Conseil n'approuve pas.
Président - La parole au Conseiller Frassy sur les amendements
n° 4 et n° 5, dont je donne lecture:
Emendamento
Il comma 2 dell'articolo 5 della l.r. 11/1997 è sostituito
dal seguente:
"2. Nessuno può essere nominato per più di tre mandati
consecutivi in seno al medesimo organo di
amministrazione.".
Emendamento
Dopo il comma 2 dell'articolo 5 della l.r. 11/1997 è inserito
il seguente comma:
"2bis. Nessuno può essere nominato per più di due mandati
consecutivi in seno al medesimo organo di controllo o di
sorveglianza.".
Frassy (CdL) - Illustro l'emendamento n. 4 contestualmente
all'emendamento n. 5, perché in realtà affrontano un passaggio che
nel testo originario della legge n. 11/1997 è regolamentato in
maniera univoca, nel senso che il periodo di mandato dell'organo di
amministrazione rispetto all'organo di controllo è considerato
nella stessa maniera, ossia si fa riferimento a non più di 3
mandati consecutivi. Noi invece con questi due emendamenti abbiamo
ritenuto di mantenere il limite dei 3 mandati consecutivi in seno
all'organo di amministrazione, ai consigli di amministrazione per
l'appunto, ma di ridurre invece i mandati in seno agli organi di
controllo, proprio per evitare che si creino in seno alle varie
società quelle situazioni di eccessiva confidenza, che possono
essere pregiudizievoli al ruolo e alla funzione delle attività di
controllo.
Président - Je soumets au vote l'amendement n° 4:
Conseillers présents: 24
Votants: 1
Pour: 1
Abstentions: 23 (Borre, Caveri, Cerise, Cesal, Charles Teresa,
Curtaz, Ferraris, Fey, Fiou, Fosson, La Torre, Maquignaz,
Marguerettaz, Nicco, Pastoret, Perrin, Perron, Praduroux,
Riccarand, Rini, Salzone, Squarzino Secondina, Stacchetti)
Le Conseil n'approuve pas.
Président - Je soumets au vote l'amendement n° 5:
Conseillers présents: 24
Votants: 1
Pour: 1
Abstentions: 23 (Borre, Caveri, Cerise, Cesal, Charles Teresa,
Curtaz, Ferraris, Fey, Fiou, Fosson, La Torre, Maquignaz,
Marguerettaz, Nicco, Pastoret, Perrin, Perron, Praduroux,
Riccarand, Rini, Salzone, Squarzino Secondina, Stacchetti)
Le Conseil n'approuve pas.
Président - Je soumets au vote l'article 1er:
Conseillers présents: 26
Votants: 20
Pour: 19
Contre: 1
Abstentions: 6 (Curtaz, La Torre, Riccarand, Salzone, Squarzino
Secondina, Stacchetti)
Le Conseil approuve.
Président - Je soumets au vote l'article 2:
Conseillers présents: 27
Votants: 21
Pour: 20
Contre: 1
Abstentions: 6 (Curtaz, La Torre, Riccarand, Salzone, Squarzino
Secondina, Stacchetti)
Le Conseil approuve.
Président - Je soumets au vote l'article 3:
Conseillers présents: 27
Votants: 21
Pour: 20
Contre: 1
Abstentions: 6 (Curtaz, La Torre, Riccarand, Salzone, Squarzino
Secondina, Stacchetti)
Le Conseil approuve.
Président - Je soumets au vote l'article 4:
Conseillers présents: 27
Votants: 24
Pour: 23
Contre: 1
Abstentions: 3 (La Torre, Salzone, Stacchetti)
Le Conseil approuve.
Président - La parole au Conseiller Frassy sur l'amendement n°
6, dont je donne lecture:
Emendamento
Introdurre al D.L. 34 il seguente articolo:
"Articolo 4 bis
Dopo il comma 2 dell'articolo 13 della l.r. 11/1997 è
inserito il seguente comma:
"2bis. Gli incaricati ai sensi della presente norma devono
comunicare alla Presidenza del Consiglio, entro il 30 settembre di
ogni anno, gli emolumenti lordi complessivamente percepiti e i
relativi benefit goduti in conseguenza della nomina.""
Frassy (CdL) - Intervengo brevemente, anche perché penso che il
tenore letterale dell'emendamento sia sufficientemente chiaro, però
credo vada fatta una qualche puntualizzazione. Vorrei evidenziare
come tutti noi, come pubblici amministratori, sottostiamo a una
norma di legge regionale, peraltro mutuata da un principio
contenuto in una legge dello Stato fatto proprio da tutte le
"latitudini" periferiche e territoriali, per cui i pubblici
amministratori rendono pubblici gli emolumenti che percepiscono
nell'ambito del proprio mandato e non solo, ma anche la propria
posizione reddituale. Riteniamo in buona sostanza che gli
incaricati in seno ai vari consigli di amministrazione o colleghi
sindacali siano chiamati a svolgere sì un ruolo in regime
privatistico, ma a tutela di un interesse pubblico che viene
gestito attraverso queste società partecipate dall'Amministrazione
regionale. Chiediamo perciò che quanto meno gli emolumenti
percepiti in virtù di questi mandati siano resi noti attraverso il
meccanismo della comunicazione alla Presidenza del Consiglio.
Voglio evidenziare fra l'altro che - non so se sia notorio o meno
-, ai sensi dell'articolo 2389 del Codice civile, vi è la facoltà
del consiglio di amministrazione di erogare compensi aggiuntivi a
quegli amministratori che sono incaricati di espletare particolari
funzioni; di conseguenza, gli emolumenti che vengono indicati
all'atto di nomina non sempre corrispondono a quelli effettivamente
percepiti; questo al di là dei "benefit", che poi vengono sempre
stabiliti in seno al consiglio di amministrazione. Riteniamo che
questa sia una norma di trasparenza che si poggia sul principio che
nessuno deve vergognarsi di ciò che guadagna, se lo guadagna in
onestà e in trasparenza.
Président - Je soumets au vote l'amendement n° 6:
Conseillers présents: 27
Votants: 4
Pour: 4
Abstentions: 23 (Borre, Caveri, Cerise, Cesal, Charles Teresa,
Curtaz, Ferraris, Fey, Fiou, Fosson, Maquignaz, Marguerettaz,
Nicco, Pastoret, Perrin, Perron, Praduroux, Riccarand, Rini,
Sandri, Squarzino Secondina, Vicquéry, Viérin Adriana)
Le Conseil n'approuve pas.
Presidente - Credo che gli emendamenti nn. 7 e 8 - di cui do
lettura insieme all'emendamento n. 9 - siano decaduti.
Emendamento
Introdurre al D.L. 34 il seguente articolo:
"Articolo 4 ter
(Disposizione di coordinamento)
1. Nel caso in cui disposizioni di leggi regionali
individuino la Giunta regionale quale organo competente alla nomina
dei componenti degli organi di controllo e di sorveglianza, tale
competenza deve intendersi attribuita al Consiglio
regionale."
Emendamento
Introdurre al D.L. 34 il seguente articolo:
"Articolo 4 quater
(Disposizione di adeguamento)
1. Gli incarichi in essere che risultano conferiti in
conflitto con la causa di esclusione introdotta dall'articolo...
(Emend. 3) cessano la loro efficacia il 31/12/2004."
Emendamento
Introdurre al D.L. 34 il seguente articolo:
"Articolo 4 quinquies
(Disposizione transitoria)
1. Le disposizioni di cui agli articoli 1, 2, 3 e 4 della
presente legge, modificativa della legge regionale n. 11/97, si
applicano alle nomine i cui avvisi sono pubblicati sul Bollettino
ufficiale della Regione successivamente all'entrata in vigore della
presente legge."
La parole au Conseiller Frassy sur l'amendement n° 9.
Frassy (CdL) - Questo emendamento è la "cartina di tornasole"
della bontà della relazione e delle affermazioni effettuate dal
collega relatore, perché se è vero, come lui sostiene, che si
tratta di "aprire" per il futuro, pensiamo che le disposizioni
degli articoli 1, 2, 3 e 4 del presente provvedimento - che è stato
oggetto di discussione e va a modificare la legge n. 11/1997 -
debbano avere applicazione per il futuro, di conseguenza non
debbano andare ad incidere su situazioni che si sono già definite
per la chiusura dei termini previsti al momento in cui erano stati
effettuati i bandi. Non pensiamo perciò di avere da aggiungere
nulla di più al di là della definizione letterale. Se la legge
guarda al futuro, penso che questa precisazione sia dovuta; se
invece, come sospettiamo, guarda al passato, è la conferma che non
avete avuto il coraggio di portare in aula le "cose" con il loro
nome.
Président - Je soumets au vote l'amendement n° 9:
Conseillers présents: 27
Votants: 4
Pour: 4
Abstentions: 23 (Borre, Caveri, Cerise, Cesal, Charles Teresa,
Ferraris, Fey, Fiou, Fosson, La Torre, Maquignaz, Marguerettaz,
Nicco, Pastoret, Perrin, Perron, Praduroux, Rini, Salzone, Sandri,
Stacchetti, Vicquéry, Viérin Adriana)
Le Conseil n'approuve pas.
Président - Je soumets au vote l'article 5:
Conseillers présents: 27
Votants: 21
Pour: 20
Contre: 1
Abstentions: 6 (Curtaz, La Torre, Riccarand, Salzone, Squarzino
Secondina, Stacchetti)
Le Conseil approuve.
Président - Je soumets au vote la loi dans son ensemble:
Conseillers présents: 27
Votants: 24
Pour: 20
Contre: 4
Abstentions: 3 (La Torre, Salzone, Stacchetti)
Le Conseil approuve.
