Classificazione
OPERE PUBBLICHE


Resoconto integrale del dibattito dell'aula
Oggetto del Consiglio n. 3132 del 14 aprile 1998 - Resoconto
SEDUTA ANTIMERIDIANA DEL 15 APRILE 1998
OGGETTO N. 3132/X Disegno di legge: "Modificazioni alla legge
regionale 20 giugno 1996, n. 12 (Legge regionale in materia di
lavori pubblici)".
Articolo 1 (Modificazioni all'articolo 3)
1. All'articolo 3, comma 3, lett. b), della legge regionale 20
giugno 1996, n. 12 (Legge regionale in materia di lavori pubblici),
le parole "300.000 ECU" sono sostituite dalle parole "500.000
ECU".
2. Il comma 4 dell'articolo 3 è sostituito dal seguente:
"4. La presente legge disciplina in via esclusiva i lavori
pubblici di interesse regionale di importo inferiore a quello
costituente limite per l'applicazione della normativa comunitaria.
La presente legge disciplina inoltre i lavori pubblici di interesse
regionale di importo pari o superiore a tale limite relativamente
agli aspetti non disciplinati dalla normativa statale di
adeguamento al diritto comunitario. Per quanto non disciplinato
dalla presente legge trova applicazione la normativa statale, con
particolare riferimento alla legge 11 febbraio 1994, n. 109 (Legge
quadro in materia di lavori pubblici), e successive modificazioni.
Il controvalore in moneta nazionale dell'unità di conto europea da
assumere a base per la determinazione degli importi di cui alla
presente legge è quello determinato dalla normativa statale di
adeguamento al diritto comunitario in materia di procedure di
aggiudicazione degli appalti di lavori pubblici. Nessuna opera e
nessun appalto possono essere artificiosamente suddivisi al fine di
sottrarli all'applicazione della vigente normativa nazionale e
comunitaria. Quando invece l'opera è ripartita in lotti funzionali,
le disposizioni della presente legge si applicano con riferimento
all'importo di ciascuno di essi, avuto riguardo a quanto stabilito
nell'articolo 8, comma 10."
Articolo 2 (Modificazioni all'articolo 4)
1. Il comma 1 dell'articolo 4 è sostituito dal seguente:
"1. La Regione provvede a strutturare il ciclo di realizzazione
di tutti i lavori pubblici in relazione alle fasi di
identificazione dei bisogni, di programmazione e di pianificazione,
nonché di esecuzione dei lavori necessari per il soddisfacimento
dei bisogni identificati."
2. All'articolo 4, comma 2, le parole "devono corrispondere"
sono sostituite dalla parola "corrispondono".
3. All'articolo 4, comma 4, sono aggiunte, in fine, le seguenti
parole "nei limiti delle attribuzioni affidategli dal dirigente
nell'atto di nomina".
4. La lett. c) del comma 5 dell'articolo 4 è sostituita dalla
seguente:
"c) collabora, in particolare, alla verifica della rispondenza
dei documenti di gara alle disposizioni normative in materia;".
5. La lett. d) del comma 5 dell'articolo 4 è sostituita dalla
seguente:
"d) accerta la completezza della progettazione di ogni livello
e, relativamente alla progettazione esecutiva, ne verifica
l'eseguibilità, precedentemente attestata dal progettista, e
provvede, altresì, all'accertamento di cui all'articolo 14, comma
4;".
6. All'articolo 4, comma 7, le parole "ricorrere al" sono
sostituite dalle parole "richiedere, con proposta motivata,
il".
7. Il comma 8 dell'articolo 4 è sostituito dal seguente:
"8. Per i lavori direttamente eseguiti dalla Regione, il
coordinatore del ciclo di realizzazione del singolo lavoro pubblico
è nominato con ordine di servizio dal dirigente della struttura
regionale preposta alla realizzazione del lavoro pubblico, il quale
può anche riservarsi questa funzione. Possono essere nominati
soltanto funzionari regionali, di norma appartenenti alla carriera
tecnica, inquadrati in una qualifica funzionale non inferiore
all'ottava, ai sensi della legge regionale 23 ottobre 1995, n. 45
(Riforma dell'organizzazione dell'Amministrazione regionale della
Valle d'Aosta e revisione della disciplina del personale).
Nell'atto di nomina il dirigente competente può inoltre stabilire
quali funzioni riserva a sé stesso e quali attribuisce direttamente
al soggetto nominato, tra quelle di cui al comma 5 nonché tra le
ulteriori funzioni che la presente legge attribuisce alla
competenza del coordinatore del ciclo. Qualora alcune funzioni,
all'interno delle fasi del ciclo di realizzazione del singolo
lavoro pubblico, fossero svolte da strutture specialistiche interne
all'ente, il dirigente competente può nominare, anche
contestualmente all'atto di nomina del coordinatore del ciclo, uno
o più soggetti ai quali affidare le predette funzioni con le
modalità di cui all'articolo 5, comma 1, della legge regionale 6
settembre 1991, n. 59 (Norme in materia di procedimento
amministrativo, di diritto di accesso ai documenti amministrativi e
di autocertificazione), fermo restando in capo al coordinatore del
ciclo l'onere di mantenersi informato sullo svolgimento delle
funzioni predette. Per i lavori di competenza di amministrazioni
aggiudicatrici e di enti aggiudicatori o realizzatori diversi dalla
Regione, il coordinatore è individuato in conformità ai rispettivi
ordinamenti statutari e regolamentari; in difetto è designato dal
segretario generale dell'ente o dalla figura corrispondente. I
soggetti di cui all'articolo 3, comma 2, lett. b) e c), con
apposito regolamento, stabiliscono i compiti e le funzioni del
coordinatore del ciclo di realizzazione del singolo lavoro
pubblico, fermo restando l'onere, in capo al coordinatore del
ciclo, di vigilare sullo svolgimento dell'intero ciclo di
realizzazione del singolo lavoro pubblico."
Articolo 3 (Modificazioni all'articolo 5)
1. L'articolo 5 è sostituito dal seguente:
"Articolo 5
(Forme di cooperazione fra enti locali)
1. Le amministrazioni aggiudicatrici di cui all'articolo 3,
comma 2, lett. a), b) e c), per l'esercizio dei compiti previsti
dalla presente legge, nelle ipotesi di insufficienza delle loro
strutture tecnico-amministrative, soprattutto con riferimento alla
realizzazione di cicli di lavori pubblici di importo superiore a
150.000 ECU, IVA esclusa, possono prevedere forme di cooperazione
individuando l'ente che, in quanto prescelto, svolga funzioni di
coordinamento e di attuazione dei cicli di realizzazione di lavori
pubblici, fermo restando l'obbligo dell'ente destinatario finale
dell'opera di approvare esplicitamente i contenuti funzionali ed
economici delle progettazioni, lo schema di finanziamento e le
eventuali modifiche dei fatti contrattuali, nonché di proporre
istanze per il rilascio di assensi amministrativi e di procedere
all'accettazione finale dell'opera.
2. I rapporti tra gli enti di cui al comma 1 sono regolamentati
da una convenzione stipulata dai rispettivi organi competenti. Le
funzioni e le responsabilità inerenti alla tutela dei contenuti
patrimoniali del lavoro pubblico restano in capo ai singoli
enti.
3. L'ente prescelto di cui al comma 1 dev'essere individuato
sulla base dei requisiti necessari per l'espletamento del ciclo di
realizzazione del lavoro pubblico di cui all'articolo 4 e delle
capacità tecnico-organizzative richieste per l'esercizio delle
funzioni attribuite al coordinatore del ciclo di cui all'articolo
4, comma 3. La convenzione di cui al comma 2 deve specificare quali
funzioni, proprie del coordinatore del ciclo di cui all'articolo 4,
comma 3, sono trasferite alla corrispondente figura dell'organo
delegato."
Articolo 4 (Modificazioni all'articolo 6)
1. All'articolo 6, comma 4, dopo le parole "per
l'identificazione dei bisogni," sono inserite le parole
"avvalendosi dell'apporto delle strutture tecniche
proponenti,".
Articolo 5 (Modificazioni all'articolo 8)
1. All'articolo 8, comma 5, lett. a), le parole "ed accompagnate
dall'attestazione della disponibilità dell'area" sono
soppresse.
2. La lett. c) del comma 5 dell'articolo 8 è sostituita dalla
seguente:
"c) delle rappresentazioni riepilogative dei lavori pubblici,
che evidenzino i dati economici desumibili dalle progettazioni
definitive;".
3. Il comma 10 dell'articolo 8 è sostituito dal seguente:
"10. Qualora la realizzazione di un lavoro pubblico sia prevista
in lotti, il singolo lotto può essere inserito nel programma
operativo a condizione che la progettazione definitiva sia riferita
ad un lotto funzionalmente compiuto e che per l'intero lavoro
ovvero, nel caso di opera a rete, per la quota parte inserita nel
programma regionale di previsione di cui all'articolo 7 sia stata
eseguita la progettazione preliminare."
4. Dopo l'articolo 8 è inserito il seguente:
"Articolo 8bis
(Programmazione dei lavori pubblici degli enti locali)
1. Per i soggetti di cui all'articolo 3, comma 2, lett. b) e c),
le previsioni in materia di lavori pubblici contenute nella
relazione previsionale e programmatica possono sostituire il
programma di previsione con valenza triennale e il programma
operativo con efficacia annuale. Per ogni opera è compilata una
scheda tecnica di intervento che dev'essere coerente con le
indicazioni della relazione previsionale e programmatica."
Articolo 6 (Modificazioni all'articolo 11)
1. Dopo il comma 1 dell'articolo 11 è inserito il seguente:
"1bis. La progettazione del singolo lavoro pubblico si articola,
di norma, secondo tre livelli di successivi approfondimenti
tecnici, in preliminare, definitiva ed esecutiva. Possono essere
omessi uno o più livelli di progettazione nei casi di:
a) opere urgenti conseguenti a calamità naturali;
b) opere il cui costo sia inferiore a 200.000 ECU;
c) interventi di manutenzione straordinaria;
d) lavori eseguiti direttamente dalla Regione a mezzo di
cantieri in economia o cantieri di lavoro."
2. Dopo il comma 1bis dell'articolo 11 è inserito il
seguente:
"1ter. I progetti preliminari, definitivi ed esecutivi, nonché i
relativi piani di sicurezza e di coordinamento di cui agli articoli
12 e 13 del decreto legislativo 14 agosto 1996, n. 494 (Attuazione
della direttiva 92/57/CEE concernente le prescrizioni minime di
sicurezza e di salute da attuare nei cantieri temporanei o mobili),
sono redatti, con priorità, dagli uffici tecnici delle
amministrazioni e degli enti aggiudicatori e dagli organismi
tecnici di cui i medesimi enti e amministrazioni per legge possono
avvalersi ovvero attraverso collaborazioni esterne di cui
all'articolo 19, comma 4. Per l'attività di progettazione svolta
dai predetti uffici le amministrazioni provvedono altresì alla
regolamentazione degli incentivi di cui all'articolo 18 della l.
109/1994, nonché alla definizione dei limiti e delle modalità per
la stipulazione, a carico delle amministrazioni e degli enti
aggiudicatori, di polizze assicurative per la copertura dei rischi
di natura professionale a favore dei dipendenti incaricati della
progettazione."
3. Dopo il comma 1ter dell'articolo 11 è inserito il
seguente:
"1quater. La redazione del progetto preliminare definitivo ed
esecutivo, o di parti di esso, può essere affidata ai soggetti di
cui all'articolo 19, comma 4, in caso di indisponibilità delle
necessarie risorse tecniche e specialistiche nelle amministrazioni
e negli enti aggiudicatori, ovvero di difficoltà di rispettare i
tempi della programmazione dei lavori o di svolgere le funzioni di
istituto, oppure in caso di lavori di particolare complessità o in
caso di necessità di predisporre progetti integrali che richiedono
l'apporto di una pluralità di competenze. La sussistenza delle
cause di impedimento di cui sopra è attestata, per la Regione, dal
Presidente della Giunta regionale, anche per periodi
predeterminati, sulla base degli accertamenti condotti dal
dirigente della struttura centrale di coordinamento e, per le altre
amministrazioni, dal proprio legale rappresentante."
4. Dopo il comma 4 dell'articolo 11 è aggiunto il seguente:
"4bis. Quando la prestazione riguardi la progettazione di lavori
di particolare rilevanza sotto il profilo architettonico,
ambientale, storico-artistico e conservativo, nonché tecnologico,
oppure riguardi la progettazione di opere di particolare prestigio,
che richieda risultati apprezzabili dal punto di vista
architettonico, i soggetti che promuovono la progettazione valutano
in via prioritaria la possibilità di esperire un concorso di
progettazione o un concorso di idee, ovvero, motivatamente, di
ricorrere ad altre procedure, comunque improntate a principi di
trasparenza, adottabili anche nel caso in cui necessitino requisiti
specifici."
Articolo 7 (Modificazioni all'articolo 12)
1. Il comma 3 dell'articolo 12 è sostituito dal seguente:
"3. La progettazione preliminare dev'essere corredata altresì di
una relazione sulla compatibilità del lavoro pubblico con i vincoli
di carattere urbanistico, ambientale, paesaggistico,
storico-artistico, igienico-sanitario, comprensiva di tutti gli
ulteriori vincoli gravanti sull'area di localizzazione, nonché di
una verifica di fattibilità in relazione alle opere preesistenti.
La progettazione preliminare deve inoltre consentire la redazione
degli studi e la successiva acquisizione della valutazione di
impatto ambientale e una preliminare verifica edilizio-urbanistica
dell'opera pubblica nonché, eventualmente, la conclusione degli
accordi di programma e la sottoscrizione del verbale di intesa di
cui all'articolo 8, commi 7 e 8."
Articolo 8 (Modificazioni all'articolo 13)
1. La lett. d) del comma 3 dell'articolo 13 è sostituita dalla
seguente:
"d) la rappresentazione schematica delle opere
impiantistiche;".
2. Il comma 4 dell'articolo 13 è sostituito dal seguente:
"4. La fase relativa alla progettazione definitiva si conclude
con il rilascio degli assensi e delle autorizzazioni di cui
all'articolo 8, comma 7, ovvero con la conclusione dell'accordo di
programma di cui al medesimo articolo 8, comma 7, o con la
sottoscrizione del verbale di intesa di cui all'articolo 8, comma
8, ove non già acquisiti nella progettazione preliminare."
Articolo 9 (Modificazioni all'articolo 14)
1. La lett. d) del comma 3 dell'articolo 14 è sostituita dalla
seguente:
"d) il piano di sicurezza e di coordinamento e il piano generale
di sicurezza che contengano l'individuazione, l'analisi e la
valutazione dei rischi e le conseguenti procedure esecutive, gli
apprestamenti e le attrezzature atti a garantire, per tutta la
durata dei lavori, il rispetto delle norme per la prevenzione degli
infortuni e la tutela della salute dei lavoratori, come previsto
dagli articoli 12 e 13 del d.lgs. 494/1996."
2. All'articolo 14, comma 4, le parole "provvede alla
certificazione di" sono sostituite dalle parole "accerta la".
Articolo 10 (Modificazioni all'articolo 15)
1. All'articolo 15, comma 1, la parola "certificata" è
sostituita dalla parola "accertata".
2. All'alinea del comma 2 dell'articolo 15 le parole
"dell'esecuzione" sono sostituite dalle parole "della procedura di
affidamento".
3. Il comma 4 dell'articolo 15 è sostituito dal seguente:
"4. I contratti di appalto di lavori di cui alla presente legge
sono stipulati a corpo, ai sensi delle disposizioni di cui
all'articolo 326, comma 2, della legge 20 marzo 1865, n. 2248,
allegato F (Legge sui lavori pubblici), a misura, ai sensi
dell'articolo 326, comma 3, della legge stessa, ovvero in forma
mista, a corpo ed a misura, ai sensi dell'articolo 329 della legge
stessa. I contratti stipulabili interamente a misura sono
esclusivamente quelli relativi agli interventi di manutenzione,
ordinaria e straordinaria, programmata e periodica."
4. Il comma 5 dell'articolo 15 è sostituito dal seguente:
"5. Per l'esecuzione di opere e lavori pubblici, compresa la
fornitura dei materiali necessari per la loro realizzazione, di
importo non superiore a 200.000 ECU, IVA esclusa, si può procedere
anche in economia, con il sistema dell'amministrazione, delle
convenzioni o del cottimo fiduciario. Nello stesso modo si può
procedere, indipendentemente dal limite di importo, anche per il
completamento della fase di esecuzione dei cicli di lavori pubblici
qualora, per negligenza dell'appaltatore, non sia possibile
assicurare il compimento del lavoro nel termine prefissato dal
contratto, ai sensi dell'articolo 341 della l. 2248/1865, all. F,
ovvero qualora il contratto di appalto sia stato oggetto di
rescissione, ai sensi dell'articolo 340 della l. 2248/1865, all. F,
oppure si sciolga per effetto del sopravvenuto fallimento
dell'appaltatore o della liquidazione coatta amministrativa dello
stesso. Il limite di importo di cui al presente comma può altresì
essere superato nel caso in cui sia stato dichiarato lo stato di
calamità naturale. In tale caso i lavori dichiarati di imperiosa
urgenza sono oggetto di deroga a qualsiasi atto autorizzativo e/o
nullaosta."
Articolo 11 (Modificazioni all'articolo 16)
1. Il comma 2 dell'articolo 16 è sostituito dal seguente:
"2. Qualora le amministrazioni aggiudicatrici non possano
espletare la funzione di direzione dei lavori, per carenza delle
necessarie risorse tecniche specialistiche, accertata, per
l'Amministrazione regionale, dal dirigente del coordinamento del
quale fa parte la struttura dirigenziale preposta all'esecuzione
dell'opera, detta funzione è affidata, in via prioritaria, al
progettista incaricato, nonché ad altri soggetti scelti con le
procedure previste dagli articoli 19, 20 e 21. Detta priorità non
opera quando il costo stimato del servizio di direzione lavori,
sommato al costo del servizio di progettazione, al netto delle
maggiorazioni per incarico parziale, supera il limite di 200.000
ECU."
Articolo 12 (Modificazioni all'articolo 17)
1. Il comma 1 dell'articolo 17 è sostituito dal seguente:
"1. Le operazioni di collaudo sono obbligatorie per tutti i
lavori pubblici oggetto della presente legge e sono finalizzate ad
accertare le condizioni per l'emissione del certificato di:
a) collaudo statico;
b) collaudo di conformità tecnica;
c) collaudo amministrativo."
2. Il comma 2 dell'articolo 17 è sostituito dal seguente:
"2. Il collaudo statico deve compiersi, di norma, entro sessanta
giorni dalla data di completamento delle strutture. L'esito
positivo determina l'accettazione delle opere strutturali con i
conseguenti effetti di cui all'articolo 1669 del codice
civile."
3. Il comma 3 dell'articolo 17 è sostituito dal seguente:
"3. Le operazioni di collaudo di conformità tecnica consistono
in verifiche provvisorie, in corso d'opera o ad avvenuta
ultimazione degli impianti, e si concludono con l'emissione del
certificato di collaudo, da effettuarsi entro sessanta giorni dalla
data di ultimazione del lavoro pubblico. L'esito positivo determina
l'avvio del periodo di garanzia, stabilito dal capitolato speciale
d'appalto, fino ad un massimo di anni due. Il trascorrere di
quest'ultimo periodo, senza la contestazione di inconvenienti,
determina l'accettazione delle opere. Le condizioni contrattuali
possono prevedere, comunque, l'emissione di ulteriori certificati,
definiti collaudi d'esercizio, per quegli impianti tecnici che
necessitano di particolari condizioni ambientali indispensabili per
la verifica delle prescrizioni progettuali. In ogni caso i collaudi
d'esercizio devono terminare entro un anno dalla data di
ultimazione del lavoro pubblico."
4. Il comma 4 dell'articolo 17 è sostituito dal seguente:
"4. Le operazioni di collaudo amministrativo devono essere
avviate entro novanta giorni dalla data di attestazione di
ultimazione dei lavori. Tale attestazione deve essere contenuta
nella relazione di accompagnamento al conto finale, che è trasmessa
dal direttore dei lavori al coordinatore del ciclo di cui
all'articolo 4, comma 3, corredata dei certificati delle prove
eseguite in cantiere dall'appaltatore o presso laboratori
accreditati, non acquisite ai fini dei collaudi statici e di
conformità tecnica, nonché di una dichiarazione di esecuzione dei
lavori in conformità con quanto previsto dalle vigenti norme in
materia urbanistica e, ove necessario, di tutela ambientale. Tali
operazioni devono compiersi entro centottanta giorni dalla data del
loro avvio e si concludono con l'emissione del certificato di
collaudo amministrativo, che ha carattere provvisorio ed assume
carattere definitivo decorsi due anni dall'emissione del medesimo.
Decorso tale termine, il collaudo si intende tacitamente approvato
ancorché l'atto formale di approvazione non sia intervenuto entro
sessanta giorni dalla scadenza del medesimo termine."
5. Il comma 5 dell'articolo 17 è sostituito dal seguente:
"5. Il collaudo in corso d'opera può avvenire su domanda del
direttore dei lavori o dell'appaltatore per l'accertamento delle
condizioni di fatto impossibili da riscontrare al termine dei
lavori. In ogni caso il collaudo in corso d'opera è obbligatorio in
questi casi:
a) risoluzione, rescissione o recesso del contratto e, comunque,
prima del subentro del nuovo appaltatore;
b) utilizzo parziale dell'opera;
c) necessità costruttiva individuata dal direttore dei
lavori;
d) domanda dell'appaltatore, laddove sia contrattualmente
prevista una consegna a lotti funzionali, ai sensi dell'articolo 8,
comma 10;
e) ogni qualvolta sia ritenuto indispensabile, per particolari
ragioni tecniche, dal coordinatore del ciclo di cui all'articolo 4,
comma 3;
f) tutte le altre ipotesi previste dal contratto d'appalto."
6. Il comma 6 dell'articolo 17 è sostituito dal seguente:
"6. Nei casi di collaudo in corso d'opera di cui al comma 5,
lett. a), b) e d), l'esito positivo dello stesso consente
l'accettazione delle opere collaudate secondo le modalità di cui ai
commi 2, 3 e 4 e con gli ulteriori effetti stabiliti dall'articolo
34. Nei casi di cui al comma 5, lett. c), e) e f), il collaudo in
corso d'opera non produce gli effetti di accettazione o di avvio
del periodo di garanzia delle opere che procedono secondo il regime
ordinario previsto dal presente articolo."
7. Il comma 7 dell'articolo 17 è sostituito dal seguente:
"7. I certificati di collaudo sono trasmessi dai rispettivi
collaudatori al coordinatore del ciclo, di cui all'articolo 4,
comma 3, al direttore dei lavori, all'appaltatore ed al
progettista. L'appaltatore deve sottoscriverli nel termine
perentorio di dieci giorni. All'atto della firma, quest'ultimo può
aggiungere le riserve che crede, nel proprio interesse, rispetto
alle operazioni di collaudo, secondo le modalità stabilite dal
capitolato generale. Resta fermo che, se l'appaltatore non
sottoscrive i risultati del collaudo nel predetto termine, ovvero
li sottoscrive senza accompagnarli con riserve, le risultanze dei
collaudi medesimi si considerano definitivamente accettate. La
pronuncia del collaudatore sulle riserve dell'appaltatore è
regolata dal predetto capitolato generale."
8. Il comma 8 dell'articolo 17 è sostituito dal seguente:
"8. Per i lavori pubblici di importo inferiore a 200.000 ECU,
IVA esclusa, l'espletamento delle operazioni di collaudo
amministrativo, di cui al comma 4, è sostituito dal rilascio del
certificato di regolare esecuzione dei lavori, redatto a cura del
direttore dei lavori di cui all'articolo 16, comma 1, e vistato dal
coordinatore del ciclo di cui all'articolo 4, comma 3. Se il
direttore dei lavori è esterno all'amministrazione aggiudicatrice,
o nel caso di intervenuto contenzioso tra il direttore dei lavori e
l'appaltatore, al rilascio del certificato provvede direttamente il
coordinatore del ciclo, di cui all'articolo 4, comma 3, il quale,
ove non possieda competenze tecniche, si avvale, per le incombenze
relative, delle preposte strutture dell'amministrazione o dei
soggetti all'uopo incaricati. Per i lavori pubblici di importo
compreso fra 200.000 ECU e 1.000.000 di ECU, IVA esclusa, è in
facoltà delle amministrazioni di sostituire il certificato di
collaudo amministrativo con quello di regolare esecuzione, che, in
ogni caso, deve contenere l'indicazione degli elementi comprovanti
l'avvenuto collaudo statico e, ove necessario, dei collaudi di
conformità tecnica, con esiti positivi, nel rispetto della vigente
normativa. Tale certificato di regolare esecuzione dev'essere
emesso entro novanta giorni dalla data di ultimazione dei lavori o
di attestazione, ai sensi del comma 4. Anche il certificato di
regolare esecuzione possiede le caratteristiche di provvisorietà
del certificato di collaudo amministrativo, diviene definitivo alla
scadenza dei due anni dall'emissione e si intende tacitamente
approvato anche in assenza di atto formale alla scadenza dei
successivi sessanta giorni."
9. Il comma 9 dell'articolo 17 è sostituito dal seguente:
"9. I termini di cui ai commi 2, 3, 4 e 8 sono interrotti
qualora il collaudatore contesti l'esistenza di errori di
progettazione o di esecuzione che rendano necessari interventi
correttivi per garantire la stabilità dell'opera e la sua corretta
funzionalità. Gli oneri derivanti da errori di progettazione sono
imputabili al progettista, che ne risponde ai sensi dell'articolo
32, comma 7."
10. Il comma 10 dell'articolo 17 è sostituito dal seguente:
"10. Per le operazioni di collaudo, le amministrazioni
aggiudicatrici nominano uno o più collaudatori in relazione alle
specializzazioni professionali necessarie, alle caratteristiche
tecniche delle opere, alla loro entità e rilevanza, alla
complessità dei rapporti contrattuali con l'appaltatore, nonché
all'eventuale instaurazione di un contenzioso. Se il numero dei
collaudatori è plurimo, può essere costituita una commissione di
collaudo con l'indicazione del soggetto responsabile del raccordo.
I collaudatori sono nominati dalle predette amministrazioni
nell'ambito delle proprie strutture, ovvero scelti all'esterno
sulla base di una selezione incentrata sulla verifica dei requisiti
di cui al comma 11, attestata dal coordinatore del ciclo di cui
all'articolo 4, comma 3."
11. Il comma 12 dell'articolo 17 è sostituito dal seguente:
"12. Il collaudatore o i componenti della commissione di
collaudo non devono aver svolto alcuna funzione nelle attività
autorizzative, di controllo, di progettazione, di direzione, di
vigilanza e di esecuzione dei lavori sottoposti al collaudo. Essi
non devono avere in corso rapporti di lavoro o di consulenza con i
soggetti che hanno progettato o eseguito i lavori. Il collaudatore
o i componenti della commissione di collaudo non possono inoltre
fare parte di organismi che abbiano funzioni di vigilanza o di
controllo, anche indiretto, sul ciclo di realizzazione del lavoro
pubblico."
12. Il comma 13 dell'articolo 17 è sostituito dal seguente:
"13. È istituito l'elenco regionale dei collaudatori cui
affidare, nell'ambito delle competenze previste dai rispettivi
ordinamenti professionali, il collaudo amministrativo di opere e
lavori pubblici di interesse regionale di cui all'articolo 2."
13. Il comma 14 dell'articolo 17 è sostituito dal seguente:
"14. La Giunta regionale, sentiti gli ordini professionali,
approva con propria deliberazione, l'elenco regionale dei
collaudatori. Non possono essere affidati incarichi di collaudo a
soggetti non iscritti all'elenco regionale dei collaudatori e per
categorie di opere diverse da quelle di iscrizione."
Articolo 13 (Modificazioni all'articolo 18)
1. All'articolo 18, comma 4, la parola "affidano" è sostituita
dalle parole "possono affidare".
Articolo 14 (Modificazioni all'articolo 19)
1. Dopo il comma 1 dell'articolo 19 è inserito il seguente:
"1bis. Le disposizioni del presente articolo si applicano ai
servizi di cui all'allegato 1A della direttiva 92/50/CEE del
Consiglio, del 18 giugno 1992, denominati servizi attinenti
all'architettura ed all'ingegneria anche integrata, comprendenti
altresì i servizi inerenti agli studi di impatto ambientale
relativi ai lavori pubblici."
2. Il comma 3 dell'articolo 19 è sostituito dal seguente:
"3. In tutti gli appalti di servizi di cui al presente articolo,
l'aggiudicatario non può avvalersi del subappalto, fatta eccezione
per la progettazione dei piani di sicurezza e di coordinamento di
cui agli articoli 12 e 13 del d.lgs. 494/1996 nonché per le
attività relative alle indagini geologiche, geotecniche, ai
sondaggi, ai rilievi, alle misurazioni, alle picchettazioni e alla
mera redazione grafica degli elaborati progettuali, anche a mezzo
di supporti informatici. Resta comunque impregiudicata la
responsabilità diretta del prestatore principale dei servizi."
3. Il comma 4 dell'articolo 19 è sostituito dal seguente:
"4. Agli affidamenti dei servizi di cui al presente articolo
sono ammessi:
a) i professionisti singoli od associati, nelle forme di cui
alla legge 23 novembre 1939, n. 1815 (Disciplina giuridica degli
studi di assistenza e di consulenza), e successive
modificazioni;
b) le società costituite nelle forme di cui ai capi V, VI, VII
del titolo V e al capo I del titolo VI del libro quinto del codice
civile, aventi nel proprio oggetto sociale l'esecuzione di studi di
fattibilità, ricerche, consulenze, progettazioni o direzione dei
lavori, valutazioni di congruità tecnico-economica o studi di
impatto ambientale, secondo le modalità stabilite dalle vigenti
leggi comunitarie e nazionali;
c) i raggruppamenti temporanei tra i soggetti, anche eterogenei
fra loro, di cui alle lett. a) e b), con l'obbligo, nel solo caso
di affidamenti dei servizi di importo pari o superiore alla soglia
comunitaria, che tale raggruppamento sia già formato nel momento
dell'offerta."
4. Il comma 11 dell'articolo 19 è sostituito dal seguente:
"11. Fino a quando le tariffe professionali attualmente in
vigore non saranno aggiornate dalle disposizioni statali, per il
computo della parzializzazione dei corrispettivi, relativamente
alle singole fasi di progettazione previste dalla presente legge,
le amministrazioni aggiudicatrici e gli altri enti aggiudicatori o
realizzatori si attengono alle indicazioni formulate di comune
accordo dagli ordini professionali degli ingegneri, degli
architetti, degli agronomi e forestali, dei geologi e dei collegi
professionali dei geometri e dei periti della Regione. Gli stessi
ordini professionali indicano, nell'ambito dei limiti normativi
vigenti, i criteri per la determinazione dei compensi accessori
nonché per la riduzione delle tariffe di cui alla legge 4 marzo
1958, n. 143 (Norme sulla tariffa degli ingegneri e degli
architetti), e successive modificazioni. Con deliberazione della
Giunta regionale è istituita una commissione composta da dodici
membri da scegliersi in modo paritetico tra funzionari delle
amministrazioni di cui all'articolo 3, comma 2, e liberi
professionisti, designati dai rispettivi ordini e collegi
professionali, al fine di proporre il contenuto dei bandi-tipo di
cui all'articolo 20, comma 6, nonché del capitolato d'oneri tipo di
cui all'articolo 29. Nello stesso modo possono essere suggerite
linee guida per l'individuazione dei criteri di selezione
dell'offerta economicamente più vantaggiosa, di cui all'articolo
25, comma 5, e nel rispetto di quanto previsto dall'articolo 36,
comma 1, lett. a), della dir. 92/50/CEE e dal decreto legislativo
17 marzo 1995, n. 157 (Attuazione della direttiva 92/50/CEE in
materia di appalti pubblici di servizi). La Commissione provvede
altresì ad esprimere, preliminarmente alle definitive deliberazioni
della Giunta regionale, parere sulle proposte formulate dagli
ordini professionali."
5. Il comma 12 dell'articolo 19 è sostituito dal seguente:
"12. L'affidamento dei servizi attinenti all'architettura ed
all'ingegneria avviene secondo le modalità previste dagli articoli
20 e 21."
Articolo 15 (Modificazioni all'articolo 21)
1. Il comma 1 dell'articolo 21 è sostituito dal seguente:
"1. Per l'affidamento dei servizi di importo inferiore alla
soglia di rilevanza comunitaria, le amministrazioni aggiudicatrici
e gli altri enti aggiudicatori o realizzatori individuano,
nell'avviso di cui al comma 2 ovvero nel bando o in un atto
regolamentare emanato anteriormente all'atto di affidamento, i
requisiti minimi di esperienza professionale, desumibili dal
curriculum, richiesti in considerazione della complessità e del
valore economico dell'oggetto dell'incarico. Allo stesso modo, i
soggetti di cui all'articolo 3, comma 2, individuano gli eventuali
ulteriori elementi preferenziali, oltre a quelli riscontrabili
nella valutazione dei curricula, nel rispetto dei principi di
logicità e di parità di trattamento dei candidati. Le
amministrazioni aggiudicatrici e gli altri enti aggiudicatori o
realizzatori che affidano servizi attinenti all'ingegneria ed
all'architettura per un ammontare annuo pari o superiore a 750.000
ECU, adottano, inoltre, criteri di rotazione."
2. Dopo il comma 3 dell'articolo 21 è aggiunto il seguente:
"3bis. L'affidamento dei servizi non richiedenti specifica
esperienza professionale e di importo inferiore a 40.000 ECU, al
fine anche di agevolare l'accesso alla professione ai tecnici
neo-abilitati, ha luogo astraendo dal curriculum."
Articolo 16 (Modificazioni all'articolo 23)
1. Il comma 1 dell'articolo 23 è sostituito dal seguente:
"1. Per gli appalti di lavori pubblici di interesse regionale
aventi importo inferiore ai limiti fissati, con apposita
deliberazione della Giunta regionale, eventualmente in misura
differenziata per le diverse specializzazioni di lavori, e
suscettibili di adeguamento in coincidenza dell'aggiornamento
dell'unità di cambio fissata dal Ministero del tesoro e pubblicata
nella Gazzetta ufficiale della Repubblica italiana, la Regione
promuove un sistema di qualificazione fondato su un albo di
preselezione di carattere regionale dotato di efficacia triennale
con riferimento alla presenza di un'adeguata ed efficiente
organizzazione aziendale sul territorio regionale, fatti salvi gli
aggiornamenti periodici disposti dal comma 7, sentita la consulta
di cui al comma 3."
2. Il comma 3 dell'articolo 23 è sostituito dal seguente:
"3. La Giunta regionale, nel rispetto delle norme comunitarie,
desumibili dalla dir. 93/37/CEE, stabilisce, con apposita
deliberazione, i livelli in cui è articolato, nelle diverse fasi
temporali, il sistema di qualificazione di cui al comma 1, nonché i
criteri ed i requisiti per l'ammissione e la permanenza nell'albo
di preselezione, elaborati ed aggiornati dalla consulta
appositamente nominata con decreto del Presidente della Giunta. La
consulta è composta da un numero di esperti non superiore a cinque,
scelti in modo da garantire la rappresentanza dell'Amministrazione
regionale, degli imprenditori, degli artigiani e dei sindacati. Le
categorie interessate devono indicare il nominativo del loro
rappresentante effettivo e del suo supplente. Ogni modifica dei
predetti criteri e requisiti è approvata con deliberazione della
Giunta regionale che è pubblicata nel Bollettino ufficiale della
Regione."
3. Il comma 4 dell'articolo 23 è sostituito dal seguente:
"4. L'albo regionale di preselezione è articolato in
specializzazioni e classifiche per tipologie e importi di lavori.
Il ricorso all'albo regionale di preselezione è vincolante per
tutte le amministrazioni aggiudicatrici e gli enti aggiudicatori o
realizzatori per l'affidamento, nonché per l'autorizzazione al
subappalto, di lavori di importo superiore a 30.000 ECU e
rientranti nelle specializzazioni attivate nell'albo.
L'autorizzazione al subappalto, a favore di soggetti non iscritti
all'albo, può aver luogo quando il numero di imprese iscritte nella
specializzazione e classifica richieste per il subappalto è
inferiore a sei. Nel caso di associazione temporanea di concorrenti
è necessaria l'iscrizione all'albo regionale di preselezione di
tutti i soggetti costituenti, fatta eccezione per le mandanti che
assumano direttamente l'esecuzione di opere scorporabili nelle
associazioni di tipo verticale obbligatoriamente costituite per il
conseguimento dei requisiti di ammissione alla gara. L'albo di
preselezione è organizzato presso la struttura centrale di
coordinamento, di cui all'articolo 40, che provvede altresì agli
aggiornamenti di cui al comma 7. L'ammissione all'albo, in ogni
caso, deve rispettare i principi della trasparenza e della non
discriminazione, anche in relazione agli imprescindibili obblighi
internazionali derivanti dall'appartenenza all'Unione europea.
L'elenco delle imprese iscritte all'albo regionale di preselezione
ed i relativi aggiornamenti sono approvati dalla Giunta
regionale."
4. Il comma 5 dell'articolo 23 è sostituito dal seguente:
"5. Nel corso del periodo triennale di efficacia del sistema di
qualificazione, le imprese inserite possono essere sospese o
cancellate dall'albo di cui al comma 4 in relazione alla perdita di
uno dei requisiti di cui al comma 3, ovvero alla mancanza di
requisiti per l'accesso al livello di qualificazione vigente. La
sospensione e la cancellazione sono disposte con atto motivato
rispettivamente del dirigente della struttura centrale di
coordinamento e della Giunta regionale, sentita la consulta di cui
al comma 3. Il provvedimento di cancellazione è preceduto dalla
contestazione degli addebiti e dall'assegnazione di un termine non
inferiore a giorni trenta per la presentazione di eventuali
controdeduzioni. La sospensione dall'albo regionale di preselezione
è disposta, in via cautelativa, in tutti i casi in cui ricorrano le
condizioni per l'adozione dell'atto di cancellazione. Contro gli
atti di sospensione e cancellazione può essere proposto ricorso
amministrativo da esercitarsi entro trenta giorni dalla data di
conoscenza o conoscibilità dell'atto. Il ricorso in opposizione non
ha effetto sospensivo. È fatta salva la possibilità di
cancellazione spontanea dall'albo."
5. Il comma 6 dell'articolo 23 è sostituito dal seguente:
"6. Nei sei mesi precedenti la data del decorso del periodo
triennale di efficacia del sistema di qualificazione, la Giunta
regionale approva un avviso che è pubblicato nel Bollettino
ufficiale della Regione nonché nella Gazzetta ufficiale della
Repubblica italiana. Tale avviso deve indicare lo scopo del sistema
di qualificazione e le modalità di accesso all'albo di preselezione
in relazione alle specifiche tipologie di lavori ed ai requisiti e
criteri di cui al comma 3."
6. Il comma 7 dell'articolo 23 è sostituito dal seguente:
"7. Negli avvisi di cui al comma 6 o, in subordine, in apposito
avviso, pubblicato nel Bollettino ufficiale della Regione, sono
altresì specificate le modalità per l'aggiornamento semestrale
dell'albo di preselezione. Tale aggiornamento è finalizzato a
consentire, ai soggetti in possesso dei requisiti, l'iscrizione
all'albo nel periodo della sua efficacia triennale ovvero, nel caso
siano già iscritti, l'accesso ad altre specializzazioni e
classifiche di lavori nonché la cancellazione dei soggetti nei
confronti dei quali detto provvedimento abbia assunto carattere
definitivo. Nell'aggiornamento semestrale sono evidenziate le
cancellazioni non definitive e le sospensioni temporanee. Nel corso
del periodo triennale di efficacia del sistema di qualificazione
sono possibili aggiornamenti straordinari dell'albo regionale di
preselezione con modificazione dei criteri e dei requisiti di
ammissione, di cui al comma 3. L'aggiornamento straordinario è
pubblicizzato con apposito avviso approvato con deliberazione della
Giunta regionale e pubblicato nel Bollettino ufficiale della
Regione, nonché nella Gazzetta ufficiale della Repubblica
italiana."
7. Il comma 8 dell'articolo 23 è sostituito dal seguente:
"8. Le imprese iscritte all'albo regionale di preselezione hanno
l'obbligo di presentare la versione aggiornata della documentazione
soggetta a scadenza, ad eccezione di quella direttamente rilasciata
da organi ed uffici della Regione, pena la sospensione dall'albo.
La struttura centrale di coordinamento trasmette periodicamente
agli enti previdenziali e assicurativi l'elenco aggiornato delle
imprese iscritte all'albo regionale di preselezione affinché siano
comunicate le eventuali irregolarità contributive a carico delle
stesse. I procedimenti amministrativi riguardanti l'accertamento
dei requisiti e l'osservanza dei criteri per l'iscrizione all'albo
regionale di preselezione sono definiti con deliberazione della
Giunta regionale, nel rispetto della vigente normativa nazionale in
materia di antimafia e di prevenzione nonché dei principi
desumibili dalla normativa comunitaria."
8. Il comma 9 dell'articolo 23 è sostituito dal seguente:
"9. L'iscrizione all'albo è condizione necessaria per la
partecipazione alle gare per l'affidamento degli appalti di lavori
pubblici di cui al comma 1."
9. Il comma 10 dell'articolo 23 è abrogato.
Articolo 17 (Modificazioni all'articolo 24)
1. Dopo il comma 1 dell'articolo 24 è inserito il seguente:
"1bis. Nella procedura aperta e nella procedura ristretta, per
l'affidamento degli appalti di cui al comma 1, si procede, quanto
alle forme di pubblicità degli avvisi di gara, in conformità
all'articolo 7 della legge 2 febbraio 1973, n. 14 (Norme sui
procedimenti di gara negli appalti di opere pubbliche mediante
licitazione privata), come modificato dall'articolo 7 della legge
17 febbraio 1987, n. 80, e, quanto ai termini, ai sensi della
vigente normativa nazionale. Nella procedura aperta, relativa agli
appalti di cui al comma 4, il bando di gara è pubblicato negli
appositi albi presso la stazione appaltante e il Comune sede
dell'intervento, con l'osservanza dei termini fissati dalla
normativa nazionale vigente."
2. All'articolo 24, comma 2, le parole "coordinatore del ciclo
di cui all'articolo 4, comma 3" sono sostituite dalle parole
"dirigente della struttura preposta all'avvio delle procedure di
affidamento dei lavori".
3. All'articolo 24, comma 3, primo periodo, le parole
"coordinatore del ciclo di cui all'articolo 4, comma 3" sono
sostituite dalle parole "dirigente della struttura preposta
all'avvio delle procedure di affidamento dei lavori".
Articolo 18 (Modificazioni all'articolo 25)
1. Il comma 2 dell'articolo 25 è sostituito dal seguente:
"2. Per l'identificazione del prezzo più basso, inferiore a
quello posto a base di gara, l'offerta è formulata:
a) per i contratti da stipulare a misura mediante l'indicazione
di un ribasso percentuale unico sull'elenco prezzi posto a base di
gara ovvero mediante offerta a prezzi unitari, anche riferiti a
sistemi o subsistemi di impianti tecnologici, ai sensi
dell'articolo 5 della l. 14/1973, per quanto compatibile;
b) per i contratti da stipulare a corpo mediante l'indicazione
del prezzo complessivo offerto desunto dalla somma dei prodotti dei
prezzi unitari indicati dal concorrente per le quantità riportate
per le corrispondenti voci nella lista delle categorie di lavori e
forniture definite nei documenti di gara;
c) per i contratti da stipulare parte a corpo e parte a misura
mediante l'indicazione di un unico ribasso percentuale sui prezzi a
misura e a corpo posti a base di gara."
2. Il comma 7 dell'articolo 25 è sostituito dal seguente:
"7. Nel caso di affidamento di appalti mediante il criterio del
prezzo più basso, di cui al comma 1, lett. a), l'accertamento
dell'anormalità delle offerte, di cui all'articolo 30 della dir.
93/37/CEE, per gli appalti pubblici di importo pari o superiore a 5
milioni di ECU, IVA esclusa, è obbligatorio per tutte le offerte
che presentino un ribasso pari o superiore alla media aritmetica
dei ribassi di tutte le offerte ammesse, incrementata dello scarto
medio aritmetico dei ribassi percentuali che superano la predetta
media. A tal fine, le amministrazioni aggiudicatrici, nonché gli
altri enti aggiudicatori o realizzatori, possono prendere in
considerazione esclusivamente giustificazioni fondate
sull'economicità del procedimento di costruzione o delle soluzioni
tecniche adottate o sulle condizioni particolarmente favorevoli di
cui gode l'offerente, con esclusione, comunque, di giustificazioni
relativamente a tutti quegli elementi i cui valori minimi sono
stabiliti da disposizioni legislative, regolamentari o
amministrative ovvero i cui valori sono rilevabili da dati
ufficiali. Le offerte devono essere corredate, fin dalla loro
presentazione e con le modalità specificate nei documenti di gara,
da analisi e giustificazioni relativamente alle voci di prezzo più
significative, che complessivamente rappresentino almeno il
settantacinque per cento dell'importo posto a base d'asta nel bando
di gara."
3. Il comma 8 dell'articolo 25 è sostituito dal seguente:
"8. Per i lavori pubblici di importo inferiore alla soglia
comunitaria, e superiore al limite di cui all'articolo 23, comma 1,
le amministrazioni aggiudicatrici e gli enti aggiudicatori o
realizzatori procedono all'esclusione automatica dalla gara delle
offerte che presentino un ribasso superiore alla media aritmetica
dei ribassi di tutte le offerte ammesse incrementata dello scarto
medio aritmetico dei ribassi percentuali che superino la predetta
media."
4. Il comma 9 dell'articolo 25 è sostituito dal seguente:
"9. La procedura di esclusione automatica non è esercitabile
nelle gare per l'affidamento dei lavori pubblici di cui
all'articolo 23, comma 1, ad intervenuta operatività dell'albo
regionale di preselezione nonché dell'elenco prezzi di cui
all'articolo 42 e, in ogni caso, quando il numero delle offerte
valide risulti inferiore a cinque. In questi casi la verifica è
effettuata confrontando l'offerta espressa in termini di offerta
prezzi, per le opere a misura, con i prezzi minimi di riferimento
riscontrabili nell'elenco prezzi di cui all'articolo 42 e valutando
le giustificazioni, prodotte dall'offerente entro dieci giorni dal
ricevimento della richiesta dell'amministrazione, relativamente
alle sole voci di prezzo che si discostano per difetto dal minimo
di riferimento. Il coordinatore del ciclo di cui all'articolo 4,
comma 3, verificata l'offerta con esito positivo, autorizza
l'aggiudicazione definitiva, mentre, in caso di esito negativo,
sottopone ad analoga verifica l'offerta che segue in graduatoria
fino ad individuare l'offerta non anomala."
5. Il comma 11 dell'articolo 25 è sostituito dal seguente:
"11. Nelle procedure aperta e ristretta, ove sia previsto il
criterio del prezzo più basso di cui al comma 1, lett. a),
l'ufficiale rogante o il seggio di gara investiti
dall'amministrazione aggiudicatrice provvedono nel verbale di gara
all'aggiudicazione provvisoria. L'aggiudicazione provvisoria
vincola direttamente l'aggiudicatario e vincola l'amministrazione
aggiudicatrice solo in seguito al provvedimento di aggiudicazione
definitiva assunto dal dirigente competente ai sensi dell'articolo
5 della l.r. 45/1995 o, per gli enti diversi dalla Regione, dal
competente organo."
6. Il comma 12 dell'articolo 25 è sostituito dal seguente:
"12. Nei trenta giorni successivi alla comunicazione
dell'amministrazione circa l'intervenuta aggiudicazione definitiva,
il soggetto aggiudicatario produce al coordinatore del ciclo di cui
all'articolo 4, comma 3, la documentazione necessaria per la
sottoscrizione del contratto, completa di garanzie cauzionali e
assicurative. Nel caso in cui l'aggiudicatario, in assenza di
motivi oggettivamente indipendenti dalla propria volontà, non
adempia nel termine predetto, l'amministrazione incamera la
cauzione provvisoria ed ha facoltà di interpellare il soggetto che
segue nella graduatoria formatasi in sede di gara."
Articolo 19 (Modificazioni all'articolo 26)
1. Il comma 1 dell'articolo 26 è sostituito dal seguente:
"1. Per l'affidamento con la procedura ristretta di lavori
pubblici di importo inferiore alla soglia comunitaria il bando di
gara può fissare il numero minimo e quello massimo di candidati che
si intendono invitare. In tal caso il numero massimo e il numero
minimo non possono essere inferiori, rispettivamente, a trentuno e
a sei. In carenza di domande di partecipazione il numero minimo è
raggiunto attraverso la diramazione diretta di invito a soggetti
aventi i requisiti, con priorità a favore degli iscritti all'albo
regionale di preselezione. Qualora il numero dei candidati sia
superiore al massimo prefissato, prima di avviare l'esame dei
requisiti di prequalificazione, le amministrazioni aggiudicatrici e
gli enti aggiudicatori o realizzatori procedono alla scelta
mediante sorteggio pubblico, dandone adeguato preavviso agli
interessati."
2. Il comma 2 dell'articolo 26 è sostituito dal seguente:
"2. Per l'affidamento dei lavori pubblici, rientranti
nell'ambito di operatività dell'albo regionale di preselezione
ovvero ricompresi negli ex settori esclusi di cui alla dir.
93/38/CEE e al d.lgs. 158/1995, il soggetto appaltante provvede
alla pubblicazione, per venti giorni consecutivi presso gli
appositi albi della stazione appaltante e del Comune sede
dell'intervento, di apposito bando. Le lettere di invito, fatto
salvo quanto previsto al comma 1, sono inviate a tutti i soggetti
in possesso dei requisiti che abbiano inoltrato domanda, corredata
dalle prescritte dichiarazioni, nei termini previsti dal bando di
gara."
3. Il comma 3 dell'articolo 26 è sostituito dal seguente:
"3. Nella procedura di cui al comma 2, il termine previsto dalla
lettera di invito per la ricezione delle offerte non può essere
inferiore a trenta giorni a decorrere dalla data di invio della
lettera stessa. Tale termine può essere ridotto a quindici giorni
nel caso in cui il coordinatore del ciclo, di cui all'articolo 4,
comma 3, attesti la sussistenza di una situazione di urgenza."
4. Dopo il comma 3 dell'articolo 26 è aggiunto il seguente:
"3bis. Il ricorso alla procedura ristretta, in alternativa alla
procedura aperta, è vincolante per l'affidamento di lavori pubblici
di cui al comma 2 richiedenti specializzazioni e importi in
possesso di un numero di soggetti iscritti all'albo regionale di
preselezione inferiore a sei. In questi casi, qualora il numero di
domande di partecipazione ammissibili, comprensivo delle
associazioni temporanee di concorrenti, sia inferiore a sei, le
amministrazioni aggiudicatrici e gli enti aggiudicatori o
realizzatori provvedono alla pubblicazione di apposito bando al
fine di consentire la partecipazione alla gara anche alle imprese
non iscritte all'albo regionale di preselezione. In tal caso, il
numero dei candidati da invitare dev'essere ricompreso tra un
minimo di sei ed un massimo di ventuno. Qualora il numero di
candidati sia superiore a ventuno, l'amministrazione aggiudicatrice
procede alla scelta secondo le modalità di cui al comma 1, fermo
restando la validità delle domande pervenute in esito al primo
bando."
Articolo 20 (Modificazioni all'articolo 27)
1. Il comma 2 dell'articolo 27 è sostituito dal seguente:
"2. Per gli appalti di lavori pubblici di interesse regionale di
importo inferiore alla soglia comunitaria, l'affidamento a
procedura negoziata può avvenire nelle medesime ipotesi di cui al
comma 1, con particolare riferimento al caso di ripristino di opere
già esistenti e funzionanti, danneggiate e rese inutilizzabili da
eventi imprevedibili di natura calamitosa, qualora motivi di
imperiosa urgenza rendano incompatibili i termini imposti dalle
altre procedure di affidamento degli appalti, ovvero nell'ipotesi
di cui all'articolo 15, comma 5."
2. Il comma 3 dell'articolo 27 è sostituito dal seguente:
"3. Per gli appalti di lavori pubblici di interesse regionale
inferiori all'importo di cui all'articolo 24, comma 1, lett. a),
della l. 109/1994, l'affidamento a procedura negoziata può avvenire
nelle ipotesi previste dalla normativa sulla contabilità generale
dello Stato e, in particolare, dal regio decreto 23 maggio 1924, n.
827 (Regolamento per l'amministrazione del patrimonio e per la
contabilità generale dello Stato)."
3. Il comma 4 dell'articolo 27 è sostituito dal seguente:
"4. L'affidamento di appalti di lavori pubblici a procedura
negoziata, nelle ipotesi di cui ai commi 2 e 3, è preceduto da una
gara informale alla quale devono essere invitati almeno sei
concorrenti con precedenza assoluta per le imprese iscritte
all'albo regionale di preselezione di cui all'articolo 23, fatta
salva la possibilità di motivato affidamento diretto ai
subappaltatori per il completamento dei lavori dagli stessi
precedentemente intrapresi. L'eventuale verifica di anomalia è
effettuata utilizzando il criterio di cui all'articolo 25, comma
9."
4. Il comma 7 dell'articolo 27 è sostituito dal seguente:
"7. Nessun lavoro pubblico può essere diviso in più affidamenti
al fine dell'applicazione del presente articolo, fatto salvo quanto
previsto al comma 4."
Articolo 21 (Modificazioni all'articolo 28)
1. Dopo il comma 1 dell'articolo 28 è inserito il seguente:
"1bis. Non possono partecipare alla medesima gara imprese che si
trovano fra loro in una delle situazioni di controllo di cui
all'articolo 2359 del codice civile."
2. All'articolo 28, comma 3, le parole "singoli consorzi" sono
sostituite dalle parole "singoli partecipanti ai consorzi".
3. All'articolo 28, comma 10, è aggiunto, in fine, il seguente
periodo "l'Amministrazione indica nel bando di gara le opere
scorporabili tra le tipologie non appartenenti alla categoria
prevalente ed eseguibili in forma sostanzialmente autonoma, con
particolare riferimento a quelle di importo non inferiore alla
classifica uno ANC ovvero al venti percento dell'importo a base
d'asta."
4. All'articolo 28, comma 15, le parole "nei casi" sono
sostituite dalle parole "nei limiti e con le modalità".
Articolo 22 (Modificazioni all'articolo 30)
1. All'articolo 30, comma 3, lett. l), sono aggiunte, in fine,
le parole "ed i collaudi d'esercizio per gli impianti tecnici di
cui all'articolo 17, comma 3;".
Articolo 23 (Modificazioni all'articolo 31)
1. Il comma 1 dell'articolo 31 è sostituito dal seguente:
"1. Il piano di sicurezza e di coordinamento ed il piano
generale di sicurezza, quando previsti ai sensi del d.lgs.
494/1996, formano parte integrante del contratto di appalto o di
concessione. Le violazioni dei piani stessi da parte
dell'appaltatore e del concessionario, nonché dei subappaltatori o
cottimisti, previa formale costituzione in mora dell'interessato,
costituiscono causa di risoluzione del contratto di appalto. Il
direttore di cantiere vigila sull'osservanza dei vari piani di
sicurezza. Nei casi in cui il committente non è obbligato alla
nomina del coordinatore per la progettazione, il piano delle misure
per la sicurezza fisica dei lavoratori è redatto ai sensi
dell'articolo 18, comma 8, della legge 19 marzo 1990, n. 55 (Nuove
disposizioni per la prevenzione della delinquenza di tipo mafioso e
di altre gravi forme di manifestazione di pericolosità sociale). La
stima dei costi relativi al rispetto delle norme per la prevenzione
degli infortuni e la tutela della salute dei lavoratori è oggetto
di specifico compenso a corpo, fisso ed invariabile, soggetto a
ribasso d'asta."
2. Dopo il comma 1 dell'articolo 31 è inserito il seguente:
"1bis. Le imprese appaltatrici, prima dell'inizio dei lavori,
ovvero in corso d'opera, possono presentare al coordinatore per
l'esecuzione dei lavori, di cui all'articolo 2, comma 1, lett. f),
del d.lgs. 494/1996, proposte di modificazioni o integrazioni ai
piani di sicurezza e coordinamento e all'eventuale piano generale
di sicurezza, al fine di adeguare i contenuti alle tecnologie
proprie dell'impresa, alle scelte autonome e alle relative
responsabilità nell'organizzazione del cantiere e nell'esecuzione
dei lavori, nonché per garantire il rispetto delle norme per la
prevenzione degli infortuni e la tutela dei lavoratori
eventualmente disattese nei piani stessi. In tale ultima ipotesi,
le imprese appaltatrici hanno diritto al riconoscimento di
eventuali maggiori costi. I titolari degli incarichi di
progettazione dei piani per la sicurezza sono ritenuti responsabili
dei danni arrecati al committente."
3. All'articolo 31, comma 2, lett. c), le parole "sospende il
pagamento dei corrispettivi ancora dovuti fino al riscontro
dell'avvenuta regolarizzazione;" sono sostituite dalle parole
"trattiene la quota parte dei corrispettivi dovuti, nella misura e
con le modalità previste nel capitolato speciale, fino al riscontro
dell'avvenuta regolarizzazione;".
4. All'articolo 31, comma 2, lett. d), le parole "del piano
delle misure per la sicurezza fisica dei lavoratori prima della
consegna dei lavori." sono sostituite dalle parole "di un piano di
sicurezza sostitutivo del piano di sicurezza e di coordinamento e
del piano generale di sicurezza, quando questi ultimi non siano
previsti ai sensi del d.lgs. 494/1996, prima della consegna dei
lavori o della sottoscrizione del contratto.".
5. La lett. e) del comma 2 dell'articolo 31 è sostituita dalla
seguente:
"e) l'obbligo di indicare sul cartello di cantiere il nominativo
del direttore tecnico responsabile della vigilanza dei piani di cui
agli articoli 12 e 13 del d.lgs. 494/1996, e/o responsabile del
rispetto del piano di cui all'articolo 18, comma 8, della l.
55/1990;".
Articolo 24 (Modificazioni all'articolo 32)
1. Dopo la lett. b) del comma 1 dell'articolo 32 è inserita la
seguente:
"bbis) per la presenza di eventi, inerenti la natura e
specificità dei beni sui quali si interviene, verificatisi in corso
d'opera, o di rinvenimenti imprevisti o non prevedibili nella fase
progettuale;".
2. All'articolo 32, comma 2, lett. b), sono aggiunte,
all'inizio, le seguenti parole "disposti dal dirigente competente
e".
3. All'articolo 32, comma 12, le parole "di cui al comma 1" sono
sostituite dalle parole "di cui al comma 1, lett. c),".
Articolo 25 (Modificazioni all'articolo 33)
1. Il comma 1 dell'articolo 33 è sostituito dal seguente:
"1. Le amministrazioni aggiudicatrici, gli enti aggiudicatori o
realizzatori provvedono ad indicare nel bando di gara la tipologia
o le tipologie prevalenti con il relativo importo, nonché le
ulteriori tipologie relative a tutte le altre lavorazioni
necessarie per l'esecuzione dei lavori, anch'esse con il relativo
importo e già individuate ed esplicitate in sede di redazione della
progettazione esecutiva. Tutte le lavorazioni, comprese le opere
scorporabili, a qualsiasi categoria appartengano sono
subappaltabili ed affidabili in cottimo. Per quanto riguarda la
tipologia o le tipologie prevalenti, il bando di gara o la lettera
di invito e, comunque, il capitolato speciale d'appalto di cui
all'articolo 30 definiscono la quota parte subappaltabile in misura
eventualmente diversificata a seconda delle tipologie medesime, ma
in ogni caso fino ad un massimo del trenta percento, compresa
l'incidenza dei cottimi e dei noli a caldo. Laddove, peraltro,
l'amministrazione aggiudicatrice o l'ente aggiudicatore o
realizzatore ravvisi la sussistenza di particolari ragioni che
rendano opportuno escludere totalmente il ricorso al subappalto
nella tipologia o nelle tipologie prevalenti, su proposta motivata
del coordinatore del ciclo di cui all'articolo 4, comma 3, possono
inserire tale divieto nel bando di gara o nella lettera di
invito."
2. All'articolo 33, comma 2, lett. e), dopo le parole "che
l'affidatario del subappalto o del cottimo" sono aggiunte le parole
"fatto salvo quanto previsto all'articolo 23, comma 4".
3. All'articolo 33, comma 2, lett. g), le parole "entro e non
oltre novanta giorni dall'aggiudicazione dell'appalto di lavoro
pubblico" sono sostituite dalle parole "nel termine previsto dalla
normativa nazionale rispetto all'aggiudicazione dell'appalto".
4. All'articolo 33, comma 3, le parole "provvedono
all'esclusione" sono sostituite dalle parole "possono stabilire,
motivatamente, nel bando di gara l'esclusione".
5. All'articolo 33, comma 4, le parole "commi 8 e 9, fermo
restando quanto disposto dall'articolo 47, comma 5." sono
sostituite dalle parole "comma 9.".
Articolo 26 (Modificazioni all'articolo 34)
1. All'articolo 34, comma 1, dopo le parole "entro dieci giorni
dall'aggiudicazione definitiva" sono inserite le parole "o dalla
scadenza del termine di validità dell'offerta".
2. All'articolo 34, comma 5, dopo il primo periodo è inserito il
seguente periodo "Il capitolato speciale d'appalto definisce entità
e caratteristiche della polizza assicurativa in funzione del valore
economico dell'opera nonché delle caratteristiche e dei rischi
connessi alle modalità di esecuzione dei lavori.".
3. Dopo il comma 8 dell'articolo 34 è aggiunto il seguente:
"8bis. L'obbligo di presentazione della polizza, o della sua
eventuale riattivazione nei casi di cui all'articolo 11, comma 4,
cessa nel caso in cui il tempo intercorrente tra la consegna del
progetto esecutivo all'amministrazione committente e l'avvio delle
procedure di affidamento dei relativi lavori, ovvero di ciascun
lotto di lavori nel caso di esecuzione per fasi distinte, sia
superiore al quinquennio."
Articolo 27 (Modificazioni all'articolo 35)
1. All'articolo 35, comma 1, dopo la parola "controllati," sono
inserite le parole "ovvero nei casi di compartecipazione pubblica
al finanziamento di cui all'articolo 37, comma 1,".
Articolo 28 (Modificazioni all'articolo 37)
1. Il comma 1 dell'articolo 37 è sostituito dal seguente:
"1. Al fine della realizzazione di infrastrutture pubbliche
idonee a soddisfare un bisogno collettivo, il soggetto promotore di
cui all'articolo 2, comma 1, lett. g), può promuovere, con
l'assunzione parziale o totale a proprio carico degli oneri
finanziari, la realizzazione dell'opera, mediante l'affidamento di
una concessione di lavori pubblici di cui all'articolo 35, ovvero
la costituzione di una società a partecipazione pubblica di cui
all'articolo 36."
Articolo 29 (Modificazioni all'articolo 38)
1. Il comma 2 dell'articolo 38 è sostituito dal seguente:
"2. La Giunta regionale approva il piano annuale dei lavori di
cui al comma 1 predisposto dalla struttura centrale di
coordinamento di cui all'articolo 40. Il piano annuale dei lavori
in economia e il piano degli interventi di cui alla legge regionale
3 gennaio 1990, n. 5 (Impiego temporaneo e straordinario di
lavoratori disoccupati in cantieri vari della Valle d'Aosta), anche
se approvati con specifico provvedimento della Giunta regionale,
costituiscono parte integrante del programma regionale operativo di
cui all'articolo 8."
Articolo 30 (Modificazioni all'articolo 39)
1. La lett. d) del comma 3 dell'articolo 39 è sostituita dalla
seguente:
"d) l'assunzione delle deliberazioni a contrarre nel caso di
ricorso alla procedura dell'appalto concorso;".
2. La lett. f) del comma 3 dell'articolo 39 è sostituita dalla
seguente:
"f) l'assunzione dei provvedimenti per le varianti in corso
d'opera di cui all'articolo 32, che esulano dalla competenza dei
dirigenti;".
Articolo 31 (Modificazioni all'articolo 40)
1. Dopo la lett. h) del comma 3 dell'articolo 40 è aggiunta la
seguente:
"hbis) la tenuta e l'aggiornamento dell'elenco regionale dei
collaudatori."
2. I commi 7, 8, 9 e 10 dell'articolo 40 sono abrogati.
Articolo 32 (Modificazioni all'articolo 45)
1. All'articolo 45, comma 2, è aggiunto, in fine, il seguente
periodo "Entro il termine di cui all'articolo 19, comma 11, le
amministrazioni aggiudicatrici e gli altri enti aggiudicatori o
realizzatori non sono comunque tenuti ad osservare il limite
percentuale massimo suddetto."
2. Il comma 7 dell'articolo 45 è sostituito dal seguente:
"7. Per il personale dipendente dell'Amministrazione regionale
incaricato della funzione di direzione lavori, del coordinamento in
materia di sicurezza per l'esecuzione dei lavori, della conduzione
dei lavori in economia diretta, o nominato collaudatore, nonché
individuato ai sensi dell'articolo 4, comma 8, quale coordinatore
del ciclo di realizzazione, il contratto collettivo, nel rispetto
della l.r. 45/1995, definisce il relativo trattamento economico
accessorio."
Articolo 33 (Modificazioni all'articolo 46)
1. La lett. c) del comma 2 dell'articolo 46 è sostituita dalla
seguente:
"c) ai lavori pubblici già previsti in atti pianificatori
approvati e le cui progettazioni esecutive sono state affidate
prima della data di entrata in vigore della presente legge."
Articolo 34 (Modificazioni all'articolo 47)
1. I commi 3, 4 e 5 dell'articolo 47 sono abrogati.
Articolo 35 (Modificazioni all'articolo 48)
1. Dopo il comma 3 dell'articolo 48 è aggiunto il seguente:
"3bis. Il comma 2 dell'articolo 4 della l.r. 5/1990, come
modificato dal comma 1 dell'articolo 2 della legge regionale 27
marzo 1991, n. 9, è abrogato."
Président La parole au rapporteur, Conseiller Florio.
Florio (PVA-cU) Com'è noto, l'entrata in vigore della legge
regionale n. 12/96 ha fortemente e radicalmente innovato in materia
di lavori pubblici, in materia di programmazione da una parte degli
stessi, dall'altra di successione e tipologia delle diverse fasi
della progettazione delle opere pubbliche ed infine in materia di
affidamento dei lavori pubblici.
Si è trattato a suo tempo di un'innovazione radicale determinata
dalle forti innovazioni in materia avvenute a livello nazionale e
che ha reso indispensabile l'approntamento del disegno di legge che
poi divenne appunto la legge n. 12.
Si tratta ovviamente di un argomento molto complicato, molto
tecnico, che ha iniziato ad avere attuazione subito dopo
l'approvazione di quel disegno di legge e nel corso delle prime
fasi dell'utilizzo della legge n. 12 si sono incontrate sicuramente
vischiosità e difficoltà di applicazione di quanto previsto nella
legge stessa.
Era stato già detto all'atto della votazione del disegno di
legge, poi diventato legge n. 12, che si sarebbero rese sicuramente
necessarie successive fasi di adattamento e di adeguamento di
quella legislazione ai problemi che via via si sarebbero
presentati, e sicuramente, come credo avrà modo di dire
l'Assessore, problemi se ne sono incontrati in ordine ad esempio a
uno di quegli atti a cui questo Consiglio aveva riconosciuto
importanza fra le maggiori, quale l'Albo delle imprese.
Per ovviare a tutta una serie di questioni e problemi che si
sono incontrati nella gestione del settore dei lavori pubblici
l'Assessorato ha predisposto il disegno di legge che è in
discussione stamattina.
Questo disegno di legge innova per la verità non in misura
determinante il testo complessivo dell'originale legge n. 12 pur
apportandovi alcune modificazioni in ordine sostanzialmente a
quattro o cinque aspetti generali.
Il primo aspetto è quello che innova in parte la figura, le
competenze, gli incarichi del coordinatore del ciclo. Si tratta per
la verità di una serie di modificazioni al titolo corrispondente
della legge su cui in Commissione avevo avuto una serie di
perplessità e rispetto alle quali l'Ing. Freppa ha illustrato le
giustificazioni e le motivazioni.
Di cosa si tratta? Si tratta di una migliore, secondo il testo
del disegno di legge, definizione delle competenze specifiche
proprie del coordinatore del ciclo. Le perplessità, i dubbi che
erano sorti non solo in me, ma anche negli altri commissari e che
avevano fatto nascere una serie di domande alle quali per la verità
l'Ing. Freppa e l'Assessore avevano dato risposta abbastanza
puntuale, derivavano dal fatto che sembrava ai commissari che la
figura del coordinatore, le sue competenze, le sue specificità
venissero per così dire annacquate dall'inserimento di altre figure
non nuove, già presenti nella legge n. 12, rispetto alle quali
sembrava venisse diluita la responsabilità specifica assegnata
rigorosamente e con chiarezza in capo al solo coordinatore nel
testo della legge n. 12.
Le spiegazioni che ci sono state date su questo punto in
particolare, direi emendamento per emendamento, cioè emendamento
alla legge n. 12 per emendamento, sono appunto quelle determinate
dall'esigenza di precisare meglio come fasi particolari del lungo e
complesso procedimento di individuazione del lavoro pubblico e di
sua esecuzione fossero più vicine, più strettamente correlate con
il tipo di fase nella quale il procedimento viene a trovarsi.
La seconda serie di innovazioni rispetto al testo della legge n.
12 riguarda la fase della programmazione dei lavori pubblici da
parte degli enti locali. Il testo del disegno di legge individua
per questo tipo di enti locali la possibilità di individuare una
programmazione propria dei lavori pubblici che sostituisca il
metodo più complicato del programma di previsione e del programma
operativo di cui abbiamo parlato in modo diffuso quando abbiamo
votato il piano lavori regionale per il 1998, riconoscendo agli
stessi enti locali un'autonomia organizzativa propria e soprattutto
una più semplice programmazione, certamente più flessibile,
suddivisa su due piani, uno triennale e l'altro annuale, definibile
in sede di relazione previsionale e programmatica allegata al
bilancio.
La terza serie di modificazioni riguarda più generalmente la
questione della redazione dei progetti precisando meglio i tre
livelli nei quali questa si deve articolare e considerando una
serie di eccezioni rispetto alle tre fasi previste originariamente
dalla legge n. 12 ad esempio, per opere conseguenti al verificarsi
di calamità naturali.
Ci sono quindi una serie di modificazioni molto tecniche
relative all'affidamento di incarichi professionali per prestazioni
di servizi connessi con l'ingegneria e l'architettura, alcune
modificazioni relative all'Albo regionale di preselezione che
dovrebbero consentire di affrontare e di risolvere alcuni dei
ricorsi pendenti al TAR della Valle d'Aosta in ordine
all'affidamento dei lavori pubblici a seguito di gara e alcune
altre norme relative ai criteri di aggiudicazione e alla normativa
sulla sicurezza.
Si tratta in sostanza di un disegno di legge molto tecnico,
molto specifico, del quale si sentiva il bisogno per rendere più
dinamico il procedimento complessivo di individuazione e
realizzazione delle opere pubbliche.
Président La discussion générale est ouverte. La parole à
l'Assesseur aux travaux publics, aux infrastructures et à
l'aménagement du territoire, Lavoyer.
Lavoyer (FA) Innanzitutto per ringraziare la III Commissione del
lavoro svolto, ringrazio anche il Consigliere relatore. Ho poco da
aggiungere all'esposizione precisa e puntuale fatta dal Consigliere
Florio salvo dire che, con la presentazione di questo disegno di
legge di modifica della legge regionale n. 12, concretizziamo un
impegno che ci siamo presi un anno fa al momento dell'approvazione
della legge stessa che era quello di verificare laddove questo
strumento legislativo fosse di difficile applicazione per porvi
rimedio.
Sul metodo abbiamo coinvolto prevalentemente gli enti locali,
gli operatori del settore, i tecnici comunali, i segretari anche
per individuare insieme quei correttivi che, pur salvaguardando
l'impianto complessivo della legge, snellissero le procedure
soprattutto per quanto attiene gli enti locali che sono normalmente
meno organizzati dal punto di vista del personale.
Chiederei al Presidente del Consiglio di distribuire un
emendamento che è la sostituzione del comma 3 dell'articolo 16
della legge, emendamento che nella sostanza va nella direzione di
permettere alle imprese iscritte all'Albo di associarsi con imprese
anche esterne. Questo va nella direzione di salvaguardare il
principio dell'Albo e contemporaneamente di non fare un discorso di
chiusura, ma un discorso di apertura che è anche un motivo e una
possibilità di crescita per l'imprenditoria locale.
Président La parole au Conseiller Parisi.
Parisi (Aut) Prendiamo atto con soddisfazione che finalmente,
dopo due anni, si porti in Consiglio l'approvazione della modifica
della legge n. 12 grazie anche alle numerose sollecitazioni ed
inviti all'Assessore di fare in modo che quella legge, che era nata
con grandi prospettive e con obiettivi nobili, in fase applicativa
non aveva avuto l'esito che tutti noi speravamo.
In più occasioni avevamo avuto modo di fare presente
all'Assessore come sia da parte degli enti locali, sia da parte
degli organi professionali, sia da altri settori, vi fossero delle
sollecitazioni nel senso delle difficoltà che si riscontravano di
fronte a questa legge.
Il lavoro fatto era stato un lavoro enorme. In III Commissione,
quando il sottoscritto ne faceva parte, si era avuta una serie di
incontri con i vari soggetti interessati e sin da allora erano
stati presentati degli emendamenti che tendevano a far sì che la
legge fosse realmente efficace, ma purtroppo allora, forse perché
si trattava di uno strumento nuovo che per la prima volta veniva
approvato - d'altra parte ancora adesso a livello nazionale la
"Merloni ter" è ancora lì che giace nei cassetti e nei banchi del
Parlamento e non è riuscita ad essere approvata - ed anche perché
era una legge che andava a modificare completamente il modo di
operare all'interno della Pubblica Amministrazione, trovava e trova
delle forti resistente all'interno degli stessi organi.
Facendo riferimento alla situazione nazionale questa legge aveva
una grossa rilevanza politica anche perché veniva dopo tutti gli
avvenimenti di Tangentopoli e doveva servire in prima istanza a
modificare quello che era un atteggiamento in uso in Italia e che
aveva portato alla Tangentopoli nazionale con tutto quello di cui
siamo tutti a conoscenza. Per cui, ripeto, la legge aveva un'enorme
rilevanza politica, soltanto che a livello nazionale è rimasta lì.
A livello regionale, pur dimostrando le buone intenzioni, fino
adesso la sua applicazione non è stata così completa come si
auspicava nel ?96 quando è stata approvata.
Abbiamo avuto delle notizie per quanto riguardava il rapporto
fra questa legge e gli enti locali e qui più volte abbiamo chiesto
all'Assessore di farci sapere qual era la situazione operativa di
questa legge perché da più parti, da molti enti locali e dai
sindaci in particolare si osservava che questa legge non riusciva
ad identificarsi con quello strumento celere e snello che
consentiva agli stessi enti locali di adottarlo per realizzare
tutte le opere pubbliche giacenti nel cassetto.
Bisogna anche dire che quello che ci si aspettava da questo
strumento, che doveva far partire tutto il volume di opere rimaste
bloccate per anni a causa della carenza di strumenti operativi,
alla fine non sia avvenuto se non in minima parte.
Quindi la presentazione delle modifiche alla legge arriva forse
un po' in ritardo, ma è sicuramente positiva in quanto si spera che
la legge, così modificata, possa finalmente avere la spinta
necessaria per smuovere tutto il settore che è ancora bloccato
purtroppo, quando si parla, molto spesso si ha una visione un po'
ristretta di quello che è lo scenario più in generale. Dai dati
statistici che emergono attraverso analisi e attraverso le
comunicazioni che ci vengono fornite dai "mass media" risulta che
in Valle d'Aosta tutto il settore dell'edilizia è bloccato, è
praticamente al collasso. Non ho dati precisi e non so se questo
risponda o meno alla situazione reale però, anche dai dati
occupazionali risulta che il settore dell'edilizia, che dovrebbe
essere il volano naturale per quanto riguarda sia l'occupazione sia
lo sviluppo economico della Regione, in questo momento langue.
Ripeto, non ho dei dati precisi, mi auguro che l'Assessore abbia
più dati di noi anche perché in questo Consiglio di dati ne sono
arrivati molto pochi.
D'altra parte credo che le stesse categorie artigiane, le stesse
organizzazioni sindacali, che avevano accolto con grande favore e
con grande entusiasmo la legge n. 12, alla fine anche loro si sono
trovate a mordere il freno anche perché questa legge non ha avuto
quell'accelerazione che tutti auspicavamo.
La programmazione alla quale faceva riferimento il Consigliere
Florio nella sua relazione non vi è stata; noi almeno in questi
ultimi tempi non abbiamo visto partire quella progettualità che era
poi uno dei punti cardine di questa legge. Tutti o almeno una
grossa parte di lavori pubblici non sono partiti e qualche opera
che è partita non ha avuto gli elementi qualificanti della legge n.
12.
Siamo lieti che finalmente è avvenuto questo confronto con tutti
i soggetti interessati perché probabilmente in fase di prima
applicazione questo confronto non è avvenuto nei termini e nei modi
giusti forse anche a causa del fatto che questa legge era uno
strumento nuovo, uno strumento che forse partiva da una posizione
rigida, una posizione non molto aperta nei confronti delle
categorie.
Altro discorso era anche la difficoltà, e lo capisco
perfettamente perché, quando ci siamo incontrati con i vari
soggetti interessati a questa legge, si è capito subito che vi
erano delle enormi difficoltà da parte delle varie categorie,
quindi da parte degli organi professionali, degli stessi
imprenditori e di tutti gli altri soggetti interessati a recepire
il significato di questa legge.
Un altro elemento che mi auguro attraverso queste modifiche
possa essere risolto è quello dell'elenco prezzi regionale. A
quello che mi risulta, salvo che l'Assessore non mi dia
informazioni dell'ultimo momento, l'elenco prezzi regionale ancora
deve essere realizzato. Noi ancora, nel momento in cui appaltiamo
le opere, facciamo riferimento al prezziario di Parma o di Milano e
chi è più informato di me può confermare o meno quello che sto
dicendo. Questo travisa la realtà valdostana perché abbiamo una
situazione che è molto diversa dalla situazione che vi può essere
in pianura e cito Parma come Milano. Abbiamo dei costi aggiuntivi
specialmente per le zone al di sopra dei mille metri che sono molto
più alti di quelli che possono essere a Milano o a Parma e nello
stesso tempo anche perché non abbiamo le materie prime. Nel momento
in cui bisogna portare le materie prime dalla pianura o dai grandi
centri di produzione a Cervinia o a Courmayeur o in altri comuni
della Valle, l'incidenza dei costi sia per quanto riguarda il
materiale sia per quanto riguarda i trasporti è sicuramente molto
più elevata per cui l'elenco prezzi, avendo la possibilità di
analizzare in maniera globale l'incidenza dei costi sulle opere,
darà una chiave di lettura diversa da quella che sta avvenendo
adesso.
Mi sembra di aver capito da quanto diceva Florio che l'Albo dei
costruttori non è stato realizzato, non so se ho capito bene...
allora ho capito bene: anche questo, che doveva essere il fiore
all'occhiello di questa legge, a distanza di un anno e mezzo ancora
deve essere realizzato quindi, avevo capito bene. Molto spesso
abbiamo la brutta abitudine di fare grandi enfatizzazioni, di
rilasciare interviste, di fare comunicati perché forse questo fa
parte anche della politica però, forse tutti noi ogni tanto
dovremmo essere più umili e concreti - questa forse è
un'autocritica da rivolgere a tutta la parte politica - e prima di
fare enfatizzazioni attendere i risultati perché alla fine se i
risultati non sono quelli sperati, si fanno brutte figure.
Non mi dilungo oltre perché altri interverranno sicuramente su
questa legge, io non ho seguito le ultime fasi però un problema
anche quello non di poco conto era la situazione che si era venuta
a creare fra la Regione e gli organi professionali per quanto
riguardava le parcelle. Credo che, anche per quanto riguarda
quest'aspetto della legge, vi siano state delle grosse difficoltà,
vi siano stati anche dei ricorsi in merito alle parcelle
riconosciute ai professionisti, che sembrava - almeno per quanto a
mia conoscenza - non rispondessero ai criteri oggettivi applicati
fino a quel momento.
Avevo chiesto in uno dei passati Consigli, e credevo che potesse
essere accolta in questa legge, una modifica per quello che era il
tetto dell'iscrizione delle imprese artigiane; l'Assessore mi ha
dato una risposta che ho preso per buona anche perché faceva
riferimento ad una situazione nazionale, ma come facevo rilevare in
quell'occasione anche questo è un vincolo, è una situazione che non
permette alle imprese artigiane di partecipare agli appalti
pubblici in maniera decente. Abbiamo una legge che regola questo
rapporto che è datata 1984-1985, cioè a distanza di 13 anni pensare
che un artigiano possa partecipare alle opere che vengono
realizzate dall'ente pubblico con 150 milioni è una cosa
anacronistica e fuori dal tempo. Avevo chiesto l'elevazione di
questo tetto almeno a 300 milioni e anche questo poteva essere uno
di quegli strumenti che avrebbe dato all'impresa artigiana maggiori
occasioni di partecipare, purtroppo anche questa modifica non
poteva essere accolta in questa legge; qualcuno mi aveva detto in
maniera del tutto informale che vi era una parte che riguardava
quanto avevo chiesto però, non essendo un tecnico, prendo per buono
quanto mi è stato detto, vale a dire che questa modifica è ancora
legata ad una situazione in atto a livello nazionale. Mi auguro
che, nei limiti delle nostre competenze, questo possa essere fatto
in tempi molto più rapidi di quelli che sono i tempi di
realizzazione a livello nazionale. Credo che l'aspetto principale
che differenzia la Regione a Statuto speciale dalle altre regioni è
proprio la possibilità dell'immediatezza, dell'intervento che può
essere effettuato in tempi più rapidi dei tempi impiegati sia a
livello nazionale che regionale. Invito l'Assessore a farsi carico
di questo problema perché è un problema molto sentito.
Termino il mio intervento augurandomi che dopo l'approvazione di
questi emendamenti i soggetti interessati, a partire dalle
organizzazioni sindacali , dalle imprese, dalla Regione e da tutti
gli altri soggetti, si ritrovino ad un tavolo di confronto in modo
che si programmi tutto il volume di opere pubbliche che sono
giacenti nei vari uffici e si possa iniziare quel percorso di
grande rilancio non solo di un settore che langue, ma di tutto il
comparto dell'economia regionale.
Si dà atto che, dalle ore 10.00, presiede il Vicepresidente
Chenuil.
Presidente Ha chiesto la parola il Consigliere Chiarello.
Chiarello (RC) Vorrei riprendere le parole che ha detto
l'Assessore quando è stata approvata questa legge. Diceva che,
preso atto di questa legge, a Roma l'avevano definita una delle più
belle leggi regionali approvate. Devo dire che gli emendamenti che
sono stati apportati sono abbastanza significativi anche perché ci
è stato detto al momento del consuntivo che una delle difficoltà di
spendere i soldi derivava dalla legge sugli appalti. Allora,
Assessore, mi dirà che non è vero, ma io mi ricordo che è stato
detto che ci sono state delle difficoltà nell'appaltare le opere
pubbliche. Le ho anche detto che, probabilmente, la "Merloni" era
scaduta, c'era questa legge regionale e volevo capire se
effettivamente abbiamo capito che c'erano delle difficoltà di
applicazione. Come ha detto il Consigliere Parisi, l'Albo delle
imprese, una delle cose qualificanti, non è ancora stato fatto e
questo lo abbiamo già sentito anche in Commissione. Adesso le
modificazioni richieste sono state proposte tutte dall'Assessorato
a seguito delle difficoltà incontrate nell'applicazione della
legge; pensavamo già che una legge dopo un paio di anni dovesse
essere modificata però, ritenevamo che fosse un po' più attuabile
fin da subito. Staremo a vedere, dopo questo passaggio, i risultati
che darà la legge; speriamo, come ha detto Aloisi, che per
l'edilizia valdostana, che è il comparto che viene guidato da
questa legge, dia i frutti sperati. Su tutti i quotidiani leggiamo
che questo è un comparto in crisi in questo periodo; ci sono anche
delle crisi strutturali diverse da questa però, penso che una legge
che vada a governare i lavori pubblici, che dia delle certezze agli
operatori del settore e che sia anche un po' fatta tenendo conto
della realtà valdostana, sia quello che dobbiamo agli operatori di
questa Regione.
Presidente Dichiaro chiusa la discussione generale. La parola
all'Assessore ai lavori pubblici, infrastrutture ed assetto del
territorio, Lavoyer.
Lavoyer (FA) Ringrazio i consiglieri che sono intervenuti. Nel
prendere atto della soddisfazione espressa dal Consigliere Parisi
sulla validità delle modifiche proposte, lo vorrei tranquillizzare
sul fatto che le opere non sono assolutamente bloccate, gli appalti
stanno andando avanti regolarmente. La maggior parte delle
modifiche proposte al testo di legge sono modifiche, come ho
sottolineato nel primo intervento, che derivano da difficoltà
organizzative degli enti locali.
Non è vero che in sede di prima stesura non si è avuto un largo
confronto con le categorie interessate probabilmente, come ha
sottolineato bene prima il Consigliere Parisi, con questa legge si
andava a cambiare un costume e un modo di operare consolidato negli
anni e queste trasformazioni richiedono tempo sia dal punto di
vista del cambiamento di mentalità e di approccio alla
problematica, sia dal punto di vista dell'organizzazione per far
fronte alle nuove esigenze.
Non è assolutamente vero che l'Albo non è stato istituito, altra
cosa sono i ricorsi legittimi di imprese che ritengono di essere
state danneggiate per il fatto che non sono state iscritte
all'Albo, ma questo sta nelle cose e nell'azione della Pubblica
Amministrazione però, l'Albo è costituito e speriamo che lo si
possa al più presto utilizzare anche per affidare le commesse dei
lavori pubblici.
Per quanto attiene le osservazioni fatte dal Consigliere
Chiarello, non è vero che in consuntivo i residui sono elevati per
il fatto che gli appalti non funzionano, è la legge che prevede
che, nel momento in cui si appalta un'opera, si deve impegnare
l'intera cifra. Non è che, nel momento in cui si impegna la cifra -
sono cifre di miliardi - e si consegna il lavoro, il giorno dopo il
lavoro è terminato e si possono fare i pagamenti della commessa, la
spiegazione è tecnica. D'altro canto è giusto che l'ente pubblico,
nel momento in cui si impegna a realizzare un intervento, abbia
l'intera copertura dell'intervento che va ad appaltare, questo mi
pare sia corretto nella gestione del bilancio.
Non ho altro da aggiungere. Come ha sottolineato prima il
relatore, le modifiche sono prevalentemente di carattere tecnico,
ma le stesse salvaguardano le linee e l'impalcatura che stavano
alla base del disegno di legge originale.
Presidente Si passa all'esame dell'articolato nel testo
predisposto dalla III Commissione. Pongo in votazione l'articolo
1:
Presenti: 26
Votanti e favorevoli: 22
Astenuti: 4 (Collé, Dujany, Linty, Parisi)
Presidente Ha chiesto la parola il Consigliere Parisi per
dichiarazione di voto.
Parisi (Aut) Come il Consiglio ha verificato, ci siamo astenuti
e ci asterremo sugli articoli successivi e sulla legge anche perché
avevo fatto il mio intervento che era molto aperto riconoscendo
all'Assessore la positività di alcuni interventi che aveva fatto,
ma la sua risposta ha fatto sì che noi cambiassimo atteggiamento.
Assessore, lei deve prendere atto di quella che è una realtà, ma
non lo diciamo noi, lo dicono i fatti. Se lei parla con gli organi
professionali, sente che hanno delle lamentele da fare; gli enti
locali presentano le stesse lamentele, anzi dicono tutte le volte
che si entra in contatto con loro che non sono in grado di far
partire un'opera pubblica attraverso la legge n.12; le imprese
confermano la stessa situazione e lei viene qui a dirci che tutto
va bene. Credo che ci dovrebbe essere almeno ogni tanto un minimo
di umiltà, un atteggiamento non trionfalistico perché le bugie
hanno il naso lungo. Pensavamo che l'Assessore nel fare le sue
dichiarazioni tenesse conto di una realtà oggettiva.
L'Albo delle imprese ancora non è funzionante ed è inutile che
lei ci venga a dire che tutto funziona; l'elenco prezzi, che lei
non ha citato e che è uno strumento indispensabile per modificare
una situazione esistente in Valle d'Aosta, è di là da venire. Ora,
non le devo insegnare io come fare politica perché lei è
sicuramente molto più esperto di me avendo fatto per tanti anni
l'Assessore, ma se prendeva atto di una situazione oggettivamente
critica di una legge che ha enormi difficoltà applicative perché è
una legge che stravolge il modo di operare e di confrontarsi con la
realtà, probabilmente, avremmo fatto tutti più bella figura invece,
lei tutte le volte insiste nel dire che tutto quello che riguarda
il suo settore è stato realizzato tutto a puntino per cui, di
fronte a questa forma di chiusura e di atteggiamento, se vogliamo
arrogante, ci asterremo su questo disegno di legge.
Presidente La parola all'Assessore ai lavori pubblici,
infrastrutture ed assetto del territorio, Lavoyer.
Lavoyer (FA) Mi dispiace dell'ultima affermazione del
Consigliere Parisi, non mi sembrava - anche perché sono andato a
dormire molto tardi ieri, alle quattro del mattino - che il mio
tono fosse arrogante però, il Consigliere Parisi deve smettere su
provvedimenti di questa portata di fare della propaganda
elettorale...
(interruzione del Consigliere Parisi, fuori microfono)
... se mi permette, Consigliere Parisi, le dò solo due dati. Nel
1997 l'Assessorato dei lavori pubblici - che non è l'unico ente
appaltante dell'Amministrazione regionale, ma insieme al
l'Assessorato dei lavori pubblici appaltano l'Assessorato
dell'agricoltura e tutti gli enti locali - ha appaltato 170 lavori.
Come fa a dire che gli appalti sono bloccati? Di questi 170 lavori,
150 sono stati assegnati ad imprese che hanno organizzazioni in
Valle d'Aosta, 20 sono andati ad imprese esterne.
Sugli adempimenti della legge, il Consigliere insiste a dire che
non è stato fatto nulla perché non è stato definito l'elenco prezzi
che è l'elaborato più complesso. Lo abbiamo detto in Commissione
che l'elenco prezzi regionale sta andando avanti, c'è un gruppo di
esperti che sta facendo un censimento decennale dell'evoluzione dei
prezzi per fare l'elenco prezzi regionale.
Però il Consigliere Parisi si è dimenticato che è stata fatta la
Commissione paritetica, che è stato fatto il capitolato generale
speciale, che è stata fatta la struttura centrale di coordinamento,
che è stato impostato l'elenco regionale dei collaudatori, che sono
stati modificati i criteri di aggiudicazione, che è stato fatto
l'Albo regionale di preselezione, che sono stati fatti gli schemi
dei capitolati degli oneri, che sono stati fatti i bandi tipo di
ingegneria, che è stato fatto il censimento studi per l'elenco
prezzi, che sono state apportate le modalità di applicazione e di
procedura per la valutazione dell'offerta anomala e insiste a dire
che non è stato fatto nulla perché non è stato predisposto l'elenco
prezzi. Solo per chiarezza, Consigliere Parisi quindi, confermiamo
il voto favorevole sui successivi articoli della legge.
Presidente Pongo in votazione l'articolo 2:
Presenti: 28
Votanti e favorevoli: 23
Astenuti: 5 (Collé, Dujany, Linty, Marguerettaz, Parisi)
Presidente Pongo in votazione l'articolo 3:
Presenti: 28
Votanti e favorevoli: 23
Astenuti: 5 (Collé, Dujany, Linty, Marguerettaz, Parisi)
Presidente Pongo in votazione l'articolo 4:
Presenti: 28
Votanti e favorevoli: 23
Astenuti: 5 (Collé, Dujany, Linty, Marguerettaz, Parisi)
Presidente Pongo in votazione l'articolo 5:
Presenti: 28
Votanti e favorevoli: 23
Astenuti: 5 (Collé, Dujany, Linty, Marguerettaz, Parisi)
Presidente Pongo in votazione l'articolo 6:
Presenti: 28
Votanti e favorevoli: 23
Astenuti: 5 (Collé, Dujany, Linty, Marguerettaz, Parisi)
Presidente Pongo in votazione l'articolo 7:
Presenti: 28
Votanti e favorevoli: 23
Astenuti: 5 (Collé, Dujany, Linty, Marguerettaz, Parisi)
Presidente Pongo in votazione l'articolo 8:
Presenti: 28
Votanti e favorevoli: 23
Astenuti: 5 (Collé, Dujany, Linty, Marguerettaz, Parisi)
Presidente Pongo in votazione l'articolo 9:
Presenti: 28
Votanti e favorevoli: 23
Astenuti: 5 (Collé, Dujany, Linty, Marguerettaz, Parisi)
Presidente Pongo in votazione l'articolo 10:
Presenti: 28
Votanti e favorevoli: 23
Astenuti: 5 (Collé, Dujany, Linty, Marguerettaz, Parisi)
Presidente Pongo in votazione l'articolo 11:
Presenti: 28
Votanti e favorevoli: 23
Astenuti: 5 (Collé, Dujany, Linty, Marguerettaz, Parisi)
Presidente Pongo in votazione l'articolo 12:
Presenti: 28
Votanti e favorevoli: 23
Astenuti: 5 (Collé, Dujany, Linty, Marguerettaz, Parisi)
Presidente Pongo in votazione l'articolo 13:
Presenti: 28
Votanti e favorevoli: 23
Astenuti: 5 (Collé, Dujany, Linty, Marguerettaz, Parisi)
Presidente Pongo in votazione l'articolo 14:
Presenti: 28
Votanti e favorevoli: 23
Astenuti: 5 (Collé, Dujany, Linty, Marguerettaz, Parisi)
Presidente Pongo in votazione l'articolo 15:
Presenti: 28
Votanti e favorevoli: 23
Astenuti: 5 (Collé, Dujany, Linty, Marguerettaz, Parisi)
Presidente All'articolo 16 vi è l'emendamento dell'Assessore
Lavoyer, di cui do lettura:
Emendamento Il comma 3 dell'articolo 16 del disegno di legge
regionale n. 310 è sostituito dal seguente:
3. Il comma 4 dell'articolo 23 è sostituito dal seguente:
"4. L'albo regionale di preselezione è articolato in
specializzazioni e classifiche per tipologie e importi di lavori.
Il ricorso all'albo regionale di preselezione è vincolante per
tutte le amministrazioni aggiudicatrici e gli enti aggiudicatori o
realizzatori per l'affidamento, nonché per l'autorizzazione al
subappalto, di lavori di importo superiore a 30.000 ECU e
rientranti nelle specializzazioni attivate nell'albo.
L'autorizzazione al subappalto, a favore di soggetti non iscritti
all'albo, può aver luogo quando il numero di imprese iscritte nella
specializzazione e classifica richieste per il subappalto è
inferiore a sei. Nel caso di associazione temporanea di concorrenti
è ammessa l'iscrizione all'albo regionale di preselezione, nella
specializzazione richiesta e per classifica corrispondente
all'importo dei lavori, del solo soggetto che assume la qualifica
di capogruppo, fatto salvo il concorso delle imprese mandanti che
assumano direttamente l'esecuzione di opere scorporabili nelle
associazioni di tipo verticale obbligatoriamente costituite per il
conseguimento dei requisiti di ammissione alla gara. L'albo di
preselezione è organizzato presso la struttura centrale di
coordinamento, di cui all'articolo 40, che provvede altresì agli
aggiornamenti di cui al comma 7. L'ammissione all'albo, in ogni
caso, deve rispettare i principi della trasparenza e della non
discriminazione, anche in relazione agli imprescindibili obblighi
internazionali derivanti dall'appartenenza all'Unione europea.
L'elenco delle imprese iscritte all'albo regionale di preselezione
ed i relativi aggiornamenti sono approvati dalla Giunta
regionale."
Presidente La parola all'Assessore ai lavori pubblici,
infrastrutture ed assetto del territorio, Lavoyer.
Lavoyer (FA) Ho già illustrato l'emendamento in sede di premessa
di relazione iniziale sulla legge. È un emendamento che va nella
direzione di rafforzare lo spirito dell'Albo di preselezione dando
all'Albo stesso una funzione non di chiusura, ma di apertura e di
crescita per le imprese regionali.
Presidente Pongo in votazione l'articolo 16 nel testo così
emendato:
Articolo 16 (Modificazioni all'articolo 23)
1. Il comma 1 dell'articolo 23 è sostituito dal seguente:
"1. Per gli appalti di lavori pubblici di interesse regionale
aventi importo inferiore ai limiti fissati, con apposita
deliberazione della Giunta regionale, eventualmente in misura
differenziata per le diverse specializzazioni di lavori, e
suscettibili di adeguamento in coincidenza dell'aggiornamento
dell'unità di cambio fissata dal Ministero del tesoro e pubblicata
nella Gazzetta ufficiale della Repubblica italiana, la Regione
promuove un sistema di qualificazione fondato su un albo di
preselezione di carattere regionale dotato di efficacia triennale
con riferimento alla presenza di un'adeguata ed efficiente
organizzazione aziendale sul territorio regionale, fatti salvi gli
aggiornamenti periodici disposti dal comma 7, sentita la consulta
di cui al comma 3."
2. Il comma 3 dell'articolo 23 è sostituito dal seguente:
"3. La Giunta regionale, nel rispetto delle norme comunitarie,
desumibili dalla dir. 93/37/CEE, stabilisce, con apposita
deliberazione, i livelli in cui è articolato, nelle diverse fasi
temporali, il sistema di qualificazione di cui al comma 1, nonché i
criteri ed i requisiti per l'ammissione e la permanenza nell'albo
di preselezione, elaborati ed aggiornati dalla consulta
appositamente nominata con decreto del Presidente della Giunta. La
consulta è composta da un numero di esperti non superiore a cinque,
scelti in modo da garantire la rappresentanza dell'Amministrazione
regionale, degli imprenditori, degli artigiani e dei sindacati. Le
categorie interessate devono indicare il nominativo del loro
rappresentante effettivo e del suo supplente. Ogni modifica dei
predetti criteri e requisiti è approvata con deliberazione della
Giunta regionale che è pubblicata nel Bollettino ufficiale della
Regione."
3. Il comma 4 dell'articolo 23 è sostituito dal seguente:
"4. L'albo regionale di preselezione è articolato in
specializzazioni e classifiche per tipologie e importi di lavori.
Il ricorso all'albo regionale di preselezione è vincolante per
tutte le amministrazioni aggiudicatrici e gli enti aggiudicatori o
realizzatori per l'affidamento, nonché per l'autorizzazione al
subappalto, di lavori di importo superiore a 30.000 ECU e
rientranti nelle specializzazioni attivate nell'albo.
L'autorizzazione al subappalto, a favore di soggetti non iscritti
all'albo, può aver luogo quando il numero di imprese iscritte nella
specializzazione e classifica richieste per il subappalto è
inferiore a sei. Nel caso di associazione temporanea di concorrenti
è ammessa l'iscrizione all'albo regionale di preselezione, nella
specializzazione richiesta e per classifica corrispondente
all'importo dei lavori, del solo soggetto che assume la qualifica
di capogruppo, fatto salvo il concorso delle imprese mandanti che
assumano direttamente l'esecuzione di opere scorporabili nelle
associazioni di tipo verticale obbligatoriamente costituite per il
conseguimento dei requisiti di ammissione alla gara. L'albo di
preselezione è organizzato presso la struttura centrale di
coordinamento, di cui all'articolo 40, che provvede altresì agli
aggiornamenti di cui al comma 7. L'ammissione all'albo, in ogni
caso, deve rispettare i principi della trasparenza e della non
discriminazione, anche in relazione agli imprescindibili obblighi
internazionali derivanti dall'appartenenza all'Unione europea.
L'elenco delle imprese iscritte all'albo regionale di preselezione
ed i relativi aggiornamenti sono approvati dalla Giunta
regionale."
4. Il comma 5 dell'articolo 23 è sostituito dal seguente:
"5. Nel corso del periodo triennale di efficacia del sistema di
qualificazione, le imprese inserite possono essere sospese o
cancellate dall'albo di cui al comma 4 in relazione alla perdita di
uno dei requisiti di cui al comma 3, ovvero alla mancanza di
requisiti per l'accesso al livello di qualificazione vigente. La
sospensione e la cancellazione sono disposte con atto motivato
rispettivamente del dirigente della struttura centrale di
coordinamento e della Giunta regionale, sentita la consulta di cui
al comma 3. Il provvedimento di cancellazione è preceduto dalla
contestazione degli addebiti e dall'assegnazione di un termine non
inferiore a giorni trenta per la presentazione di eventuali
controdeduzioni. La sospensione dall'albo regionale di preselezione
è disposta, in via cautelativa, in tutti i casi in cui ricorrano le
condizioni per l'adozione dell'atto di cancellazione. Contro gli
atti di sospensione e cancellazione può essere proposto ricorso
amministrativo da esercitarsi entro trenta giorni dalla data di
conoscenza o conoscibilità dell'atto. Il ricorso in opposizione non
ha effetto sospensivo. È fatta salva la possibilità di
cancellazione spontanea dall'albo."
5. Il comma 6 dell'articolo 23 è sostituito dal seguente:
"6. Nei sei mesi precedenti la data del decorso del periodo
triennale di efficacia del sistema di qualificazione, la Giunta
regionale approva un avviso che è pubblicato nel Bollettino
ufficiale della Regione nonché nella Gazzetta ufficiale della
Repubblica italiana. Tale avviso deve indicare lo scopo del sistema
di qualificazione e le modalità di accesso all'albo di preselezione
in relazione alle specifiche tipologie di lavori ed ai requisiti e
criteri di cui al comma 3."
6. Il comma 7 dell'articolo 23 è sostituito dal seguente:
"7. Negli avvisi di cui al comma 6 o, in subordine, in apposito
avviso, pubblicato nel Bollettino ufficiale della Regione, sono
altresì specificate le modalità per l'aggiornamento semestrale
dell'albo di preselezione. Tale aggiornamento è finalizzato a
consentire, ai soggetti in possesso dei requisiti, l'iscrizione
all'albo nel periodo della sua efficacia triennale ovvero, nel caso
siano già iscritti, l'accesso ad altre specializzazioni e
classifiche di lavori nonché la cancellazione dei soggetti nei
confronti dei quali detto provvedimento abbia assunto carattere
definitivo. Nell'aggiornamento semestrale sono evidenziate le
cancellazioni non definitive e le sospensioni temporanee. Nel corso
del periodo triennale di efficacia del sistema di qualificazione
sono possibili aggiornamenti straordinari dell'albo regionale di
preselezione con modificazione dei criteri e dei requisiti di
ammissione, di cui al comma 3. L'aggiornamento straordinario è
pubblicizzato con apposito avviso approvato con deliberazione della
Giunta regionale e pubblicato nel Bollettino ufficiale della
Regione, nonché nella Gazzetta ufficiale della Repubblica
italiana."
7. Il comma 8 dell'articolo 23 è sostituito dal seguente:
"8. Le imprese iscritte all'albo regionale di preselezione hanno
l'obbligo di presentare la versione aggiornata della documentazione
soggetta a scadenza, ad eccezione di quella direttamente rilasciata
da organi ed uffici della Regione, pena la sospensione dall'albo.
La struttura centrale di coordinamento trasmette periodicamente
agli enti previdenziali e assicurativi l'elenco aggiornato delle
imprese iscritte all'albo regionale di preselezione affinché siano
comunicate le eventuali irregolarità contributive a carico delle
stesse. I procedimenti amministrativi riguardanti l'accertamento
dei requisiti e l'osservanza dei criteri per l'iscrizione all'albo
regionale di preselezione sono definiti con deliberazione della
Giunta regionale, nel rispetto della vigente normativa nazionale in
materia di antimafia e di prevenzione nonché dei principi
desumibili dalla normativa comunitaria."
8. Il comma 9 dell'articolo 23 è sostituito dal seguente:
"9. L'iscrizione all'albo è condizione necessaria per la
partecipazione alle gare per l'affidamento degli appalti di lavori
pubblici di cui al comma 1."
9. Il comma 10 dell'articolo 23 è abrogato.
Presenti: 28
Votanti e favorevoli: 23
Astenuti: 5 (Collé, Dujany, Linty, Marguerettaz, Parisi)
Presidente Pongo in votazione l'articolo 17:
Presenti: 28
Votanti e favorevoli: 23
Astenuti: 5 (Collé, Dujany, Linty, Marguerettaz, Parisi)
Presidente Pongo in votazione l'articolo 18:
Presenti: 28
Votanti e favorevoli: 23
Astenuti: 5 (Collé, Dujany, Linty, Marguerettaz, Parisi)
Presidente Pongo in votazione l'articolo 19:
Presenti: 28
Votanti e favorevoli: 23
Astenuti: 5 (Collé, Dujany, Linty, Marguerettaz, Parisi)
Presidente Pongo in votazione l'articolo 20:
Presenti: 28
Votanti e favorevoli: 23
Astenuti: 5 (Collé, Dujany, Linty, Marguerettaz, Parisi)
Presidente Pongo in votazione l'articolo 21:
Presenti: 28
Votanti e favorevoli: 23
Astenuti: 5 (Collé, Dujany, Linty, Marguerettaz, Parisi)
Presidente Pongo in votazione l'articolo 22:
Presenti: 28
Votanti e favorevoli: 23
Astenuti: 5 (Collé, Dujany, Linty, Marguerettaz, Parisi)
Presidente Pongo in votazione l'articolo 23:
Presenti: 28
Votanti e favorevoli: 23
Astenuti: 5 (Collé, Dujany, Linty, Marguerettaz, Parisi)
Presidente Pongo in votazione l'articolo 24:
Presenti: 28
Votanti e favorevoli: 23
Astenuti: 5 (Collé, Dujany, Linty, Marguerettaz, Parisi)
Presidente Pongo in votazione l'articolo 25:
Presenti: 28
Votanti e favorevoli: 23
Astenuti: 5 (Collé, Dujany, Linty, Marguerettaz, Parisi)
Presidente Pongo in votazione l'articolo 26:
Presenti: 28
Votanti e favorevoli: 23
Astenuti: 5 (Collé, Dujany, Linty, Marguerettaz, Parisi)
Presidente Pongo in votazione l'articolo 27:
Presenti: 28
Votanti e favorevoli: 23
Astenuti: 5 (Collé, Dujany, Linty, Marguerettaz, Parisi)
Presidente Pongo in votazione l'articolo 28:
Presenti: 28
Votanti e favorevoli: 23
Astenuti: 5 (Collé, Dujany, Linty, Marguerettaz, Parisi)
Presidente Pongo in votazione l'articolo 29:
Presenti: 28
Votanti e favorevoli: 23
Astenuti: 5 (Collé, Dujany, Linty, Marguerettaz, Parisi)
Presidente Pongo in votazione l'articolo 30:
Presenti: 28
Votanti e favorevoli: 23
Astenuti: 5 (Collé, Dujany, Linty, Marguerettaz, Parisi)
Presidente Pongo in votazione l'articolo 31:
Presenti: 28
Votanti e favorevoli: 23
Astenuti: 5 (Collé, Dujany, Linty, Marguerettaz, Parisi)
Presidente Pongo in votazione l'articolo 32:
Presenti: 28
Votanti e favorevoli: 23
Astenuti: 5 (Collé, Dujany, Linty, Marguerettaz, Parisi)
Presidente Pongo in votazione l'articolo 33:
Presenti: 28
Votanti e favorevoli: 23
Astenuti: 5 (Collé, Dujany, Linty, Marguerettaz, Parisi)
Presidente Pongo in votazione l'articolo 34:
Presenti: 28
Votanti e favorevoli: 23
Astenuti: 5 (Collé, Dujany, Linty, Marguerettaz, Parisi)
Presidente Pongo in votazione l'articolo 35:
Presenti: 28
Votanti e favorevoli: 23
Astenuti: 5 (Collé, Dujany, Linty, Marguerettaz, Parisi)
Presidente Pongo in votazione la legge nel suo complesso:
Presenti: 28
Votanti e favorevoli: 23
Astenuti: 5 (Collé, Dujany, Linty, Marguerettaz, Parisi)
Il Consiglio approva
