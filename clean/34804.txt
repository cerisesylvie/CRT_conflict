Classificazione
LAVORO
Politica del lavoro



Oggetto del Consiglio n. 2493 del 21 giugno 2012 - Resoconto
OGGETTO N. 2493/XIII - Approvazione del Piano triennale di
Politica del lavoro 2012/2014.
Il Consiglio
Richiamati:
- la legge regionale 31 marzo 2003, n. 7 recante
"Disposizioni in materia di politiche regionali del lavoro, di
formazione professionale e di riorganizzazione dei servizi per
l'impiego" e, in particolare, l'articolo 4 che al comma 3, lettere
b) e c), definisce le caratteristiche e le procedure per la
predisposizione e l'approvazione del Piano triennale di Politica
del lavoro;
- il programma di governo per la XIII legislatura contenuto
nel documento "Un programma comune per la XIII legislatura. Punti
di rilievo e priorità" e, nello specifico, quanto previsto al punto
concernente il lavoro;
- la deliberazione della Giunta regionale n. 950 del 4 maggio
2012 che approva le linee di indirizzo per l'elaborazione del Piano
triennale di Politica del lavoro, per il triennio 2012-2014, come
previsto dall'articolo 4, comma 3, lettera a) della l.r.
7/2003;
- il Piano Operativo Regionale Occupazione 2007/2013
"Obiettivo e competitività regionale ed occupazione 2007/2013"
approvato con decisione della Commissione Europea C (2007) 530 del
9 novembre 2007 e con deliberazione della Giunta regionale n. 452
in data 23 febbraio 2007, ratificata dal Consiglio regionale con
atto n. 2619/XII del 4 aprile 2007;
- il "Documento unitario di programmazione (D.U.P.) per la
politica regionale di sviluppo 2007/2013" approvato con
deliberazione della Giunta regionale n. 1489 del 16 maggio 2008 ed
elaborato in coerenza con quanto previsto dal quadro strategico
nazionale per la politica regionale di sviluppo 2007/2013
(approvato dal C.I.P.E. a dicembre 2006 e dalla C.E. a giugno
2007);
- la decisione del Consiglio Europeo n. 2005/600/CE del 12
luglio 2005 sugli "Orientamenti per le politiche degli Stati membri
a favore dell'occupazione";
- il regolamento CE n. 800/2008 della Commissione del 6
agosto 2008 che dichiara alcune categorie di aiuti compatibili per
il mercato comune in applicazione degli articoli 87 e 88 del
trattato (regolamento generale di esenzione per categoria);
Rilevato che:
- l'attività preparatoria per la predisposizione del Piano
triennale di Politica del lavoro 2012/2014 è avvenuta presso il
Dipartimento delle politiche del lavoro e della formazione
attraverso un fattivo coinvolgimento dei componenti il Consiglio
per le politiche del lavoro;
- nella seduta del 3 maggio 2012 il Consiglio per le
politiche del lavoro, come previsto dall'articolo 4, comma 3,
lettera b) della l.r. 7/2003, ha espresso parere favorevole alla
proposta di Piano triennale di Politica del lavoro
2012/2014;
Considerato che le politiche sostenute dal nuovo Piano
triennale risultano essere in armonia col P.O.R. - F.S.E.
occupazione 2007/2013, come previsto dalla l.r.7/2003, ed in
coerenza con l'insieme dei riferimenti strategici di programmazione
regionale, nazionale ed europea e tengono conto dell'attuale crisi
economica ed occupazionale;
Considerato altresì che le stesse assolvono, in particolare,
i seguenti orientamenti specifici:
a) rafforzare il ruolo di regia dei servizi pubblici nel
sistema regionale dei servizi per l'occupazione attraverso
l'individuazione e attuazione di forme innovative di collaborazione
con i soggetti privati;
b) rafforzare il sistema informativo per la definizione delle
strategie di intervento in materia di occupazione;
c) favorire l'utilizzo di strumenti e metodologie per la
rilevazione e certificazione delle competenze e per la
registrazione delle esperienze formative e lavorative delle
persone;
d) integrare le politiche dell'istruzione, della formazione
professionale, del lavoro e dello sviluppo economico, anche
attraverso l'utilizzo sinergico delle diverse fonti di
finanziamento disponibili;
e) sostenere la ripresa delle imprese appartenenti ai settori
maggiormente colpiti dalla crisi economico-finanziaria, la loro
permanenza sul territorio regionale e favorire l'insediamento e lo
sviluppo di nuove attività produttive;
f) favorire l'attuazione d'interventi mirati alla protezione
e alla crescita dell'occupazione in particolare attraverso imprese
sostenibili e servizi pubblici di qualità;
g) incrementare le azioni a sostegno delle persone più
vulnerabili, soprattutto quelle rese ancora più deboli dalla crisi
economica in atto;
h) favorire l'occupabilità, l'accesso degli inoccupati e dei
disoccupati al mercato del lavoro, con particolare attenzione alle
fasce più giovani della popolazione;
i) favorire la mobilità interregionale e
internazionale;
j) favorire la ricollocazione professionale di occupati a
rischio di perdita del posto di lavoro;
k) promuovere le pari opportunità di genere attraverso
interventi che favoriscano, in un'ottica di conciliazione, una
partecipazione di qualità al mercato del lavoro da parte delle
donne;
l) sostenere la valenza educativa della formazione iniziale
(ivi compresa quella realizzata in alternanza) quale leva
strategica in grado di porsi in funzione complementare
all'istruzione per l'innalzamento complessivo dei livelli di
apprendimento;
m) migliorare l'efficacia delle iniziative di contrasto alla
dispersione e accentuare il carattere strategico della formazione
superiore nel quadro di un ridisegno delle politiche formative
imperniato sulla centralità della persona e sul paradigma del
lifelong learning;
n) favorire l'occupazione di persone ad alta professionalità
attraverso lo sviluppo dell'innovazione e della ricerca;
o) rafforzare la connotazione strategica della formazione
continua degli occupati, rendendo maggiormente evidente la
connessione tra piani formativi e programmi aziendali di
investimento;
p) sostenere lo spirito imprenditoriale e ampliare le
occasioni di interscambio tra enti di ricerca e sistema
economico-produttivo;
q) valorizzare le attività complementari alla programmazione
(monitoraggio, controllo, valutazione), nella prospettiva di
innalzare il livello qualitativo di interventi e politiche
formative e del lavoro;
Considerato inoltre che l'articolo 49 della legge regionale
13 dicembre 2011 n. 30 recante "Disposizioni per la formazione del
bilancio annuale e pluriennale della Regione autonoma Valle
d'Aosta/Vallée d'Aoste (Legge finanziaria per gli anni 2012/2014).
Modificazioni di leggi regionali" ridetermina la dotazione
finanziaria per l'attuazione del piano per il triennio 2012/2014 in
complessivi euro 18.281.600, annualmente così suddivisa:
anno 2012 euro 6.203.400
anno 2013 euro 6.119.900
anno 2014 euro 5.958.300;
Precisato che la proposta di piano triennale di politica del
lavoro, scaturita dopo un'attenta analisi del contesto socio
economico della Regione, è rappresentata dal documento che viene
allegato alla presente proposta di deliberazione di cui costituisce
parte integrante;
Richiamata la deliberazione della Giunta regionale n. 635 in
data 30 marzo 2012 concernente l'approvazione del bilancio di
gestione per il triennio 2012/2014 con attribuzione alle nuove
strutture dirigenziali di quote di bilancio e degli obiettivi
gestionali correlati, del bilancio di cassa per l'anno 2012, con
decorrenza 1° aprile 2012 e di disposizioni applicative;
Visto il parere favorevole di legittimità sulla presente
proposta di deliberazione rilasciato dal Coordinatore del
Dipartimento politiche del lavoro e della formazione ai sensi
dell'articolo 3, comma 4, della legge regionale 23 luglio 2010, n.
22;
Delibera
di approvare, ai sensi della legge regionale 31 marzo 2003,
n. 7, il Piano triennale di Politica del lavoro 2012/2014, allegato
al presente atto, di cui costituisce parte integrante.
Allegato
(omissis)
Presidente
- La parola al Presidente della Regione,
Rollandin.
Rollandin (UV)
- Grazie Presidente.
Sul piano triennale di politiche del lavoro, che viene oggi
presentato, in via indiretta abbiamo già avuto occasione di
parlare, tenendo conto che questo è il frutto di un importante
lavoro del Dipartimento competente delle politiche del lavoro, che
ringrazio, nella persona del suo Coordinatore e di tutti quelli che
hanno lavorato. Ma soprattutto voglio sottolineare in questa
proposta una partecipazione attiva di tutte le componenti: quelle
sociali, quelle delle forze di lavoro e delle parti istituzionali,
delle parti artigianali, industriali, tutti quelli che hanno
collaborato attivamente ed hanno, attraverso l'articolazione in
commissioni e sottocommissioni, elaborato prima di tutto un esame
della politica del triennio 2009-2011 che di fatto è stato
caratterizzato - come abbiamo tutti ricordato - dall'esplosione
della crisi, quando di colpo ci siamo trovati con il problema della
crisi impellente che tutti davamo per temporanea; invece, non solo
si è stabilizzata o, peggio, è andata incrementando nei suoi valori
negativi, ma ha portato a effetti devastanti di cui oggi, cosa che
guardiamo in questo nuovo piano, ci porta a dire che si devono fare
alcuni correttivi, sia nell'ambito della sua articolazione, che
prima tendeva a guardare all'occupazione in senso generale, sia nel
senso dell'occupabilità.
Come abbiamo detto in altre occasioni, il piano triennale delle
politiche del lavoro non è che crea occupazione, ma fornisce una
serie di proposte di interventi e di aiuti che favoriscono
l'occupabilità. Questo è alla base del programma, che non può
mantenere gli schemi precedenti, ma vuole abbandonare la
competizione fra istituzioni; è necessario un coordinamento
puntuale su tutte le funzioni oggi svolte per costruire una nuova
ed articolata sinergia fra i centri pubblici dell'impiego e i
centri privati per il lavoro, altro tema di grande interesse che ha
visto una prolungata discussione per dire che è un'attività di
coordinamento e non di sudditanza. Mi riferisco al rapporto di
specie fra i servizi privati di lavoro e l'attività della parte
pubblica, che deve essere fatta in modo che non si disperdano le
forze, che ci sia un coordinamento senza che ci sia una sudditanza
da parte della parte pubblica nel confronto del libero mercato e
dell'attività di formazione e lavoro. È necessario creare un nuovo
metodo per la soluzione di problematiche sociali, per guardare
all'occupabilità ed inglobare EURES nella nuova rete di servizi per
il lavoro. Questa è la base dei cambiamenti rispetto alla politica
precedente.
I punti su cui si articola tutto il programma sono legati
all'occupabilità, al rilancio dei mestieri ed agli incentivi alle
assunzioni. Sul rilancio dei mestieri credo che sia un'osservazione
che deriva dalle cronache degli ultimi tempi, le esigenze portate
avanti da parte di chi può dare lavoro, quindi dell'incontro fra
chi crea e può dare lavoro, e chi deve incontrare questa domanda e
diventare un fatto positivo nell'ambito del rilancio di queste
attività, oggi purtroppo sempre più richieste, ma che devono essere
preparate. Quindi c'è stata una disamina molto ampia sul tipo di
mestieri, sul tipo di attivazioni che sono necessarie per riuscire
a utilmente valutare l'impegno, per le politiche del lavoro, dei
fondi che sono messi a disposizione a livello regionale, e dei
progetti a livello comunitario, sempre più finalizzati
all'efficacia degli interventi. Incentivi alle assunzioni: abbiamo
sottolineato come ci sia un intervento specifico molto forte,
soprattutto per gli incentivi all'assunzione a tempo indeterminato.
Abbiamo sovente sottolineato nel fornire le percentuali degli
occupati che oggi abbiamo un
turnover
nell'occupabilità che
è molto alto, c'è gente che viene occupata una settimana e poi
torna ad essere disponibile e deve fare un altro lavoro.
Con questo piano di politiche del lavoro intendiamo gestire
questo fenomeno nel modo migliore, quindi non è solo prevenzione
della disoccupazione, ma strategie che favoriscono la spendibilità
della conoscenza acquisita, degli
skill
acquisiti che
permettono di ottenere dei risultati. Da questa prospettiva si
parte a prevedere un sostegno attivo alle aziende, quindi politiche
attive - non politiche passive come cassa integrazione -, sgravi
fiscali, agevolazioni finanziarie, incentivi economici e normativi
che sono utili e sono, in prospettiva temporanea, il punto di
partenza del nuovo programma. Questo deve coinvolgere adulti,
ragazzi, famiglie, aziende, istituzioni nazionali ed europee, e in
tal senso la Regione riconosce il valore a ogni forma di
apprendimento scolastico come informale, cioè orientare i ragazzi
verso i mestieri che possano garantire loro un futuro nella
società, restituire la dignità al lavoro tecnico manuale, agendo
anzitutto sulle famiglie, sostenendo i giovani nella fase di
rischio di abbandono scolastico.
Sulle riforme in atto, a carattere nazionale, che sono ancora
incagliate, nel senso che su questo in tutti i momenti si parla di
ulteriori modifiche al programma della riforma del lavoro, alcuni
aspetti sono noti; qui non parliamo di articolo 18 o di altre
situazioni del genere, ma parliamo di riforme che consentano di
attivare delle politiche attive anche sul nostro territorio. Tutto
questo è stato concertato con le parti sociali, che hanno
contribuito in modo rilevante a preparare questo documento, ed in
particolare questo piano prevede l'integrazione delle politiche
dell'istruzione e della formazione professionale, del lavoro e
dello sviluppo economico attraverso l'utilizzo sinergico delle
fonti diverse di finanziamento.
I giovani sono uno dei punti particolari all'attenzione del
piano, sia per quanto riguarda gli inoccupati che il reinserimento
dei disoccupati per mezzo di strumenti quali l'orientamento, la
formazione continua, le nuove tipologie di apprendistato, il
favorire una mobilità interregionale e internazionale, e sostenere
ricerca e progetti innovativi per contribuire all'avvio di nuove
attività imprenditoriali. Sui giovani l'investimento è notevole,
quindi è importante che ci sia un'attenzione del tutto
specifica.
Queste sono le parti essenziali del piano che è stato oggetto di
uno studio molto attento, ripeto, per evitare che fosse una mera
riproposizione del piano 2009-2011, ma fosse innovativo, pur
conoscendo tutte le difficoltà che la crisi continua a presentare
come evoluzione del sistema. Riteniamo che su questo ci siano tutte
le ragioni per utilizzare al meglio le forze che sono a nostra
disposizione.
Abbiamo letto con attenzione le note fatte dalle forze
sindacali, sia dalle tre sigle che dalla CGIL, che ha sottolineato,
pur nella bontà dell'insieme del progetto, che si potrà poi
affinare la parte di politiche attive che devono essere proposte e,
in particolare, nell'ambito dell'organizzazione delle politiche
attive collegate ai fondi europei, c'è tutta la disponibilità per
attivare quelle forme che si adattino al meglio e vengano adeguate
alle esigenze del mercato del lavoro. Naturalmente la formazione
continua, l'apprendistato, i corsi per i singoli mestieri sono la
base importante di questo lavoro che sarà corale e che deve
coinvolgere tutta l'Amministrazione. Grazie.
Presidente
- Dichiaro aperta la discussione generale.
La parola al Vicepresidente Chatrian.
Chatrian (ALPE)
- Grazie Presidente.
Vorrei fare con voi qualche considerazione su questo piano
triennale delle politiche del lavoro 2012-2014, uno strumento
importante, soprattutto in un momento di grande difficoltà anche
all'interno di una piccola Regione di montagna. Penso che dobbiamo
concentrarci proprio sulla nostra situazione, sulle difficoltà,
sulle criticità, sulle azioni da mettere in campo, sul pragmatismo,
sulle risorse e soprattutto sulla trasparenza del sistema pubblico
in generale.
Qualche giorno fa, alla presentazione del rapporto annuale
sull'economia della Valle d'Aosta, la Banca Italia ci ha confermato
il difficile andamento dell'economia regionale, che è ormai
assodato. I nostri giovani rischiano di diventare la fascia più
debole. Ciò che è emerso dai dati di Banca Italia è sintetizzato in
due concetti: l'impennata dei tassi di disoccupazione e la debole
propensione alla formazione; questa è la fotografia amara di una
società che sta facendo pagare alle giovani generazioni gli errori
e le mancate scelte degli anni precedenti, quando le risorse erano
ancora abbondanti. Il sistema Valle d'Aosta non è riuscito
completamente a capitalizzarle, probabilmente non si è costruito un
sistema economico abbastanza solido; più volte abbiamo condiviso
questa incrinatura in questa legislatura, e si sono sprecate anche
delle enormi possibilità vivendo un po' alla giornata, senza un
progetto di insieme per il futuro. Non sono solo ipotesi; il 4
giugno la Chambre valdôtaine nel suo report socio-economico sulla
Valle d'Aosta, illustrato durante la giornata dell'economia nelle
considerazioni finali, affermava:
"Il quadro dell'economia
locale peggiora"
, poi elencava le difficoltà, le cause e le
eventuali azioni da mettere in campo.
In un contesto nazionale molto problematico e già in recessione,
l'economia valdostana sta manifestando preoccupanti segnali di
deterioramento; il numero delle imprese in parte è in calo, la
disoccupazione si allarga, aumenta la precarizzazione degli
avviamenti ed il tasso di disoccupazione giovanile ha superato il
20 percento. Penso che siano delle criticità molto importanti da
non sottovalutare. Da non dimenticare: il reddito disponibile
pro-capite delle famiglie valdostane cala, e le famiglie sono
costrette ad intaccare il proprio patrimonio, quello che hanno
faticosamente messo da parte fuori dagli orari di lavoro, fuori
dalla quotidianità, ma nei giorni festivi accumulato per intere
generazioni.
La situazione dei nostri giovani è la più difficile: in tre anni
il tasso di disoccupazione giovanile è raddoppiato ed a questo si
aggiunge una propensione allo studio che è fra le più basse nelle
Regioni del nord ovest. Cito solo due dati: i nostri laureati sono
solo l'11 percento della popolazione, meno 3,8 percento più bassa
della media nazionale, e quasi un 5 percento più bassa rispetto al
nord ovest. Un dato da non sottovalutare è anche quello che
riguarda il diploma: solo il 50 percento dei nostri adolescenti
giunge al diploma, mentre nelle Regioni del nord ovest la media è
superiore al 54 percento. Infine, fra i dati più sconfortanti e
difficili da capire è quello che uno su cinque dei nostri giovani
(il 21 percento) non partecipa ad alcuna attività di formazione o
istruzione...e non occupazione. Probabilmente dietro ci sono delle
motivazioni da analizzare in maniera puntuale e dettagliata anche
dal punto di vista territoriale, cioè le vallate laterali con una
propensione turistica, la Media Valle che ha delle difficoltà
diverse dalle località turistiche con delle opportunità inferiori,
per non parlare poi delle più importanti difficoltà legate alla
Bassa Valle, che anche questa mattina altri colleghi hanno citato.
Se a questo aggiungiamo la precarietà del lavoro che aumenta, la
stagionalità - è faticoso ed a volte irraggiungibile il
ricollocamento per le persone di più di 45-50 anni, a volte padri o
madri di famiglia - e le cosiddette "partite IVA" che stanno
chiudendo in Valle d'Aosta in diversi settori: quello agricolo,
quello edilizio, quello commerciale medio e piccolo, e anche nelle
varie professioni, i cosiddetti "intellettuali", non troviamo alcun
motivo per essere ottimisti! La fotografia attuale della società
valdostana, al di là dell'ottimismo di facciata, è incrinata: è
questo lo scenario in cui oggi il Consiglio si accinge a discutere
il piano delle politiche del lavoro.
Noi, Consiglieri del gruppo ALPE, non abbiamo potuto dare alcun
contributo alla redazione del piano, non essendo rappresentati nel
Consiglio delle politiche del lavoro, quindi il nostro lavoro è
iniziato successivamente; abbiamo però affrontato questo importante
dossier in commissione, abbiamo ascoltato con attenzione i
proponenti, le forze sociali, abbiamo preso nota delle criticità
evidenziate dal mondo produttivo ed abbiamo cercato di immaginare
quale impatto potrebbe avere questo piano sull'occupazione della
nostra Regione, in un momento così difficile, alla luce dei dati
incontrovertibili illustrati prima. Un piano, lo dice la parola
stessa, dovrebbe cercare di pianificare un insieme coordinato,
dettagliato e concreto di azioni che, partendo dall'analisi della
situazione esistente, siano in grado di modificare l'andamento di
alcuni indici o tendenze.
Prima il Presidente diceva, nelle premesse del suo intervento,
che non crea occupazione, ma sono strumenti e proposte che devono
avere alla base un programma per dare delle risposte ad una serie
di criticità e conveniamo sullo strumento; sul come, con quali
risorse...penso sia quella la criticità più interessante, ma anche
quella con maggiori difficoltà.
Invece, analizzando il piano, la prima sensazione è quella di
leggere un quadro di buone intenzioni, perché quando si cerca
qualche azione incisiva, non si riesce a cogliere. Le intenzioni
sono buone nelle analisi che si sono fatte, ma poi se vogliamo
cogliere la pragmaticità di questo piano, a nostro avviso non è
così scontato. Non vorrei semplificare troppo con queste
affermazioni, ma la sintesi è che ci sembra che si rimanga sulle
buone intenzioni. In buona parte è la riproposizione del vecchio
piano, viene scritto nero su bianco su questo nuovo documento che
non ci risulta che abbia accelerato le pulsazioni al cuore del
modello valdostano. Non c'era ancora tutta questa criticità tre
anni e mezzo or sono e facciamo ancora fatica a trovare degli
effetti positivi del vecchio piano e ci mettete comunque di fronte
un piano simile. Ma il tessuto sociale ed imprenditoriale
valdostano, le imprese, i lavoratori, i disoccupati non se ne fanno
nulla delle buone intenzioni, hanno bisogno di analisi serie e
responsabili e soluzioni concrete, che non riusciamo a scorgere nel
dettaglio in questo piano triennale.
L'obiezione che potete farci è ovvia: voi, cosa proponete? Una
proposta piccola noi ce l'avremmo. Proponiamo che sia data una
centralità reale alla funzione pubblica, che il Consiglio deve e
dovrebbe perseguire. Visto che per dare un impulso decisivo ad
amministrazioni e aziende ci vogliono le persone giuste al posto
giusto, valorizzando sempre professionalità e meriti, chiediamo che
la Regione per prima dia un esempio e, nello specifico, che ogni
azione d'ora in avanti sia portata avanti dall'Amministrazione e da
tutte le sue controllate, agenzie varie, in totale trasparenza,
garantendo assoluta parità di trattamento e di accesso a tutti,
adottando sempre procedure ad evidenza pubblica. Oggi non è così, e
queste cattive abitudini, parlando di politiche del lavoro,
parlando di occupabilità, sono una delle cause dei nostri mali.
Faccio qualche esempio, senza entrare nel merito dei singoli
progetti o delle
mission
delle nostre società.
Un piano delle politiche del lavoro serio dovrebbe prevedere
l'obbligo, per tutte le società partecipate e controllate della
Regione, dalla Casino S.p.A. ad INVA, passando da CVA e Vallée
d'Aoste Structure, dalle società messe in cantiere in questi anni
(COUP, NUV), se necessario, sia a tempo determinato che
indeterminato...solo tramite evidenza pubblica, e non come succede
adesso tramite selezioni, colloqui o scelta diretta. La selezione
potrebbe essere il male minore, se fosse condotta con tutte le
regole del pubblico, ma come normalmente viene applicata in queste
società non dà alcuna garanzia di trasparenza, meritocrazia, e non
c'è alcun controllo sulle modalità di valutazione, né sulle
commissioni di esami. Il colloquio è quasi una presa in giro, si
usa questo metodo quando si vuole far credere che c'è trasparenza,
in realtà c'è solo la libera discrezionalità di chi decide
l'idoneità del candidato, ma...in base a quali criteri? Poi c'è il
sistema cosiddetto "diretto" o "per interposta persona"; potremmo
chiamarlo sistema riservato, blindato, chiuso, nel senso che è
riservato a chi è più fortunato o, meglio, introdotto in "certe
stanze" o meglio imparentato. Questi sono i sistemi in uso nelle
nostre società partecipate, questo abbiamo offerto ai giovani
finora, altro che possibilità!
Crediamo che sia arrivato il momento di cambiare, anche se
troppo tardi, ma di offrire comunque uguali
chances
a chi
cerca un'occupazione, almeno un pilastro basilare e penso che un
piano di politiche del lavoro serio debba affrontare non queste
criticità, ma questa parità di
chances
che in questo momento
viene meno. Questo sarebbe il ruolo del pubblico, che invece di
fare il suo dovere nell'accompagnare verso un progressivo
cambiamento un intero settore, ad esempio quello forestale, ha
invece di colpo abbandonato diverse decine, se non centinaia, di
persone - opinioni diverse, Presidente Rollandin! - orfane del
lavoro.
Anche per quanto riguarda gli affidamenti diretti, invece delle
gare ad evidenza pubblica, metodo utilizzato sia dalla Regione che
dalle sue partecipate, si potrebbe fare lo stesso discorso. Ma le
imprese in crisi si aiutano dando loro la possibilità di
partecipare alle gare, dando stimoli per il miglioramento delle
prestazioni, non chiudendo la porta in faccia alla sana
competizione fra imprese, come avviene oggi, quando si affidano
incarichi ed appalti a pochi soggetti, sovente sempre gli stessi,
in un circuito chiuso e non aperto, e che giustamente citiamo come
negativo quando ci riferiamo ai paesi arretrati o ad intere Regioni
d'Italia, ma che poi viene tranquillamente adottato anche da questa
maggioranza.
Ecco la nostra prima proposta: diamo centralità all'istituzione
Regione, diamo la possibilità di dare regole certe e trasparenti
per tutti, attuando un piano delle politiche del lavoro che
favorisca i cambiamenti positivi e agevoli soprattutto la
trasformazione senza soffocare l'economia reale, che va stimolata
con tutti i mezzi possibili: incentivi economici, formazione,
semplificazione (argomento più volte affrontato in quest'aula),
miglioramento delle reti telematiche e delle comunicazioni in
genere, promozione della qualità, valorizzazione della ricerca e
delle nuove tecnologie. Azioni che nulla hanno a che vedere con i
sistemi di selezione che ho appena cercato di descrivere. Non
lasciare inesplorata alcuna via, alcun tentativo quando si tratta
di attrarre nella nostra Regione imprenditori seri di settori
avanzati, in grado di assumere le nostre intelligenze, i giovani
alla ricerca di sbocchi innovativi e le persone più mature con
grande esperienza.
Il dinamismo e gli stimoli possono arrivare dalle imprese e dal
territorio, ma non ci devono essere scorciatoie o favoritismi di
alcun genere. Non è banale questo concetto, anzi; in un momento di
grande difficoltà penso che la volontà di premiare chi ha voglia di
mettersi in discussione non con le scorciatoie, ma con regole
certe, possa aiutare un sistema Valle d'Aosta reale e concreto e
soprattutto spumeggiante per il domani. Dovrebbero essere messe a
disposizione di questi soggetti le strutture regionali non
utilizzate, per invogliare a fare impresa anche ai valdostani, ma
va anche offerta la necessaria assistenza tecnica e personale
qualificato e formato, anche motivato e costruttivo nei confronti
del datore di lavoro. Le due strade da percorrere sono queste.
Queste azioni dettagliate e concrete nel piano sinceramente non le
ho lette, mentre ho visto il solito schema del recupero scolastico,
della formazione professionalizzante, del rilancio di alcuni
mestieri di cui verificare la loro ampiezza.
Le domande che ci poniamo, come gruppo, sono sempre le stesse:
quale modello di sviluppo può e deve puntare la Valle d'Aosta,
quali strade nuove si intendono percorrere, visti i deludenti
risultati messi in campo ad oggi? Questo piano forse non è in grado
di aiutarci a rispondere a tutte queste domande; malgrado la crisi,
infatti, ripropone l'impianto del precedente, mentre le decisioni
sui punti concreti e sulla spesa restano nella discrezionalità di
pochissime persone, magari nelle "segrete stanze" del secondo piano
di Palazzo regionale, o forse chissà...nella cabina di regia!
Merci.
Presidente
- Ricordo che il piano ha avuto parere
favorevole a maggioranza della IV Commissione.
La parola al Consigliere Empereur.
Empereur (UV)
- Merci M. le Président.
C'est en ma qualité de Président de la IV
e
Commission
et de référent du groupe de travail "Haute formation, recherche et
innovation" - j'en profite pour saluer le travail et l'implication
des membres de ce groupe - que je souhaite intervenir dans cette
discussion afin de rendre compte du travail accompli dans le
domaine cité.
Le plan des politiques du travail pour le triennat 2012-2014 est
le fruit d'un partage dans le cadre du Conseil des politiques du
travail et fait suite à un important débat qui a eu lieu au sein de
chaque groupe de travail. Il confirme substantiellement la
structure du plan précédent et, en tenant compte que l'on opère
dans un contexte de grave crise économique et sociale, la nécessité
de créer des actions de synergie entre les exigences concrètes du
territoire et l'offre d'intervention a été rappelée.
Le soutien de la relance économique est un objectif stratégique
pour le prochain triennat, en favorisant, d'une part, la reprise
des entreprises dans les secteurs les plus touchés par la crise et
en soutenant l'esprit d'entreprise et, d'autre part, en faisant
particulièrement attention à l'intégration entre politiques de
l'éducation et du développement économiques aux interventions de
formation pour la stabilisation du travail précaire, à
l'augmentation des engagements à durée indéterminée, à la promotion
de l'innovation et de la recherche, en valorisant aussi le rôle de
l'apprentissage comme canal privilégié d'entrée des jeunes sur le
marché du travail.
Je vais développer mon intervention autour de deux points
inhérents mon groupe de travail: les interventions pour favoriser
l'emploi des jeunes avec un haut niveau de titres d'étude et les
interventions pour l'emploi des personnes à haute professionnalité.
Dans le cadre du plan triennal l'on prévoit de renforcer la
promotion d'interventions visant à la qualification des ressources
humaines et à la mise en réseau du système régional de la haute
formation et du système de production, par le biais de la mise à
disposition de figures professionnelles de haut niveau qui puissent
contribuer à l'innovation et à la recherche en entreprise. Cet
objectif pourra être atteint plus efficacement à travers un relevé
constant des besoins professionnels des entreprises; parmi les
instruments pour promouvoir le taux d'emploi des jeunes avec titres
d'étude élevés, il sera fait recours en
primis
à
l'apprentissage pour la haute formation et la recherche. Dans la
continuité du triennat qui vient de se conclure, la réalisation des
masters universitaires ayant pour objet des thèmes inhérents aux
secteurs stratégiques de l'économie régionale, sera ultérieurement
développé. Afin d'aider l'entrée des jeunes diplômés dans le monde
du travail, les masters devront prévoir un stage en entreprise.
Entreprises et associations de catégorie seront donc impliquées
dans la conception de l'offre de formation, dans le but de mettre
au point des interventions cohérentes aux besoins professionnels du
territoire. Conformément avec le passé, les bourses de recherche
constitueront l'instrument pour le financement d'importantes
activités insérées dans un projet de spécialisation post-licence.
De plus l'on reconnaît l'importance de promouvoir la réalisation de
stages de formation et d'orientation adressés aux néo-diplômés
ayant obtenu leur diplôme non au-delà de 12 mois; stages ayant pour
objectif de faciliter la transition des jeunes du système de
l'éducation au système de production et, afin de valoriser
pleinement l'expérience de formation des destinataires, seront
prévus des moments spécifiques de formation pour aider les
stagiaires sur des thèmes inhérents aux secteurs d'activité des
entreprises les accueillant ou des thèmes transversaux
caractérisant le monde du travail.
Il secondo punto che vorrei affrontare si riferisce agli
interventi per l'occupazione di persone ad alta professionalità. La
messa a disposizione di figure professionali di alto profilo, che
possano contribuire allo sviluppo dell'innovazione e della ricerca,
verrà promossa attraverso la proposta di un piano di interventi
finalizzato, da un lato, a sviluppare la capacità innovativa del
territorio, migliorando in tal modo le condizioni di occupabilità
delle risorse umane; dall'altro, la formazione delle persone
coinvolte o da coinvolgere nei processi innovativi di
organizzazioni pubbliche e private locali, e nei progetti di
ricerca realizzati presso enti, imprese e unità operative,
espressione anche di partenariati e di reti di ricerca.
Sensibilizzare sul territorio il tema dell'innovazione potrà
produrre positive ricadute sull'orientamento delle scelte
educative, formative, imprenditoriali e, in generale, di lavoro; a
tal fine, rivolgere iniziative formative ed eventi di promozione
della ricerca ad un'ampia varietà di utenza favorirà l'evoluzione
della cultura scientifica. Formare dei ricercatori capaci e
creativi orientati al risultato ed alla valorizzazione della
conoscenza prodotta nel contesto nazionale ed internazionale, in
grado di proporla agli attori economici del territorio e curare in
parte anche gli aspetti legati all'utilizzazione economica dei
risultati, può rivelarsi una strategia importante per fronteggiare
fenomeni quali la crescente disoccupazione giovanile nella fascia
di alta istruzione, la debole domanda di laureati da parte delle
piccole imprese, la contrazione della domanda da parte degli enti
pubblici, l'aumento dell'offerta dei laureati che rientrano in
Valle dopo la laurea.
Per quanto riguarda le azioni di politica attiva dedicata alle
persone occupate nel settore della ricerca e dell'innovazione o che
cercano occupazione in questo settore, si intendono promuovere i
seguenti interventi: le azioni per favorire l'approccio dei giovani
neolaureati alla specializzazione post-laurea attraverso la
ricerca, gli interventi di formazione tecnico-scientifica e
manageriale-organizzativa per l'innovazione e la ricerca, i
percorsi formativi finalizzati a profili professionali per
l'innovazione ed il trasferimento tecnologico, la formazione per
giovani ricercatori attraverso la realizzazione di progetti
individuali di specializzazione finanziati con borse di ricerca e
buoni formativi per la ricerca, l'erogazione di incentivi economici
per favorire l'assunzione di giovani ricercatori, le azioni di
sostegno alla realizzazione di progetti di ricerca realizzati
presso le università con sede in Valle d'Aosta.
Ho trattato sommariamente solo questi due aspetti dei molti
obiettivi strategici sviluppati con specifiche azioni nelle varie
aree di intervento di questo importante piano. I colleghi
Presidenti di commissioni che con me hanno partecipato al percorso
di analisi, di approfondimento, di predisposizione e condivisione
del documento, ne toccheranno altri ed altrettanto importanti.
Credo di poter dire che è stato fatto un buon lavoro, che ha voluto
e dovuto tener conto della grave crisi economico-finanziaria che ha
colpito tutti i settori produttivi e che continua a perdurare.
La IV
e
Commission a exprimé un avis favorable quant
au plan des politiques du travail, dont l'approbation aujourd'hui
par le Conseil de la Vallée permettra de disposer d'un instrument
avec lequel travailler de manière profitable. Nous avons connu des
jours meilleurs, la crise persiste, les problèmes ne manquent pas,
mais les attentes des valdôtains méritent toute notre attention et
notre engagement sans faille. Certes, la conjoncture est difficile,
mais nous considérons qu'avec des instruments tels que ce plan des
politiques du travail, des nouveaux défis peuvent être relevés, et
que nous pourrons bientôt regarder un peu plus sereinement vers le
futur. Merci pour votre attention.
Presidente
- La parola al Consigliere Lattanzi.
Lattanzi (PdL)
- Grazie Presidente.
Il programma è corposo e complesso, si inserisce in un quadro
complesso. Il programma, e devo dare merito ai gruppi di lavoro che
hanno curato l'elaborazione del piano, si inserisce in un contesto
di analisi che solo qualche mese fa fotografava questa situazione,
che oggi, se la dovessimo rianalizzare, dovremmo dire che il
contesto è decisamente peggiorato. Il piano parte dall'analisi
contestuale socio-economica, dello stato di crisi, dall'impatto
della crisi sul nostro territorio.
Ho ascoltato con attenzione le riflessioni del collega Chatrian,
per cercare di capire, come Consigliere di maggioranza, i punti
deboli del piano, e devo dire che non sono gli stessi che avevo
evidenziato io...esattamente il contrario. Lei ha parlato di un
piano che dava una continuità strumentale a delle politiche che -
lei diceva - vanno riposizionate, e la sua proposta si è incentrata
su quello che invece considero il limite di questo piano, cioè la
burocratizzazione. Nella sua proposta lei ha detto: le partecipate
si mettano a fare le cose in maniera più trasparente - possiamo
condividere - e l'ente pubblico soprattutto riacquisisca la
centralità reale della sua funzione.
Noi abbiamo, da liberali, una visione contraria, e anzi
individuiamo nel programma timidi segnali di liberalizzazione (lo
dico perché la crisi impone questo concetto). Questo è un piano
così complesso che si pone degli obiettivi che a nostro avviso
difficilmente saranno raggiungibili, addirittura 17 obiettivi che -
se li avete letti - fanno tremare i polsi, che probabilmente
neanche chi li ha compilati si è reso conto della complessità del
raggiungimento di quegli obiettivi. Ne cito solo alcuni: rafforzare
il ruolo di regia dei servizi pubblici nel sistema regionale (era
quello che chiedeva lei); rafforzare il sistema informativo, (e qui
sappiamo che abbiamo degli spazi di miglioramento enormi che però
richiedono investimenti); favorire l'utilizzo di strumenti di
metodologie per la rilevazione e certificazione delle competenze,
l'integrazione delle politiche dell'istruzione e della formazione
(qui la sfida è mortale); sostenere la ripresa delle imprese
appartenenti ai settori maggiormente colpiti dalla crisi
economico-finanziaria (e fino ad oggi le abbiamo individuate verso
la Bassa Valle: la meccanica, l'elettromeccanica, la piccola e
media industria, ma sappiamo che la crisi tocca anche il
commercio); favorire l'attuazione di interventi mirati alla
protezione ed alla crescita dell'occupazione, incrementare le
azioni per sostenere le persone più vulnerabili, favorire
l'occupazione con particolare attenzione alle fasce più giovani
della popolazione, favorire la mobilità interregionale ed
internazionale, favorire la ricollocazione professionale degli
occupati a rischio di perdita di lavoro...e potrei andare avanti.
Sono sfide che fanno tremare i polsi a qualunque persona di buon
senso che elabora un progetto di sostegno dell'occupabilità in
Valle, che si rende conto di quello che sta succedendo.
Quindi, collega Chatrian, io trovo questo piano decisamente
ambizioso, lo considero ancora vincolato da tutte quelle che
immagino saranno le complessità amministrative burocratiche a
realizzare i piani, le azioni, i progetti che in questo piano sono
insiti.
Noi abbiamo...il "noi" è in senso bonario perché in realtà il
centro-destra valdostano per anni diceva quello che lei sosteneva,
cioè che avremmo dovuto guardare con più lungimiranza
all'opportunità di utilizzare avanzi di amministrazione da
centinaia di milioni di euro per ridurre l'impatto della
burocrazia, del para-regionalismo, dell'assistenzialismo in tutti i
settori infruttiferi...lo abbiamo detto (gli amici del PD ne sono
testimoni perché erano qui, voi no) che la festa non poteva
continuare - pur non immaginando un cambiamento così epocale - e
che una comunità che aveva dei valori anche da spendere avrebbe
dovuto investirli anziché spenderli.
Questo piano accetta una sfida straordinaria: quella di
sostenere ma non di risolvere la crisi economica, non è che con
questo piano e con qualche decina di milioni di euro noi creeremo
posti di lavoro in questa Regione, se il contesto italiano e
europeo non favorisce una riduzione del debito pubblico italiano
attraverso una riforma costituzionale che permetta ad un governo di
governare i processi, come sta facendo la Francia e come ha fatto
più velocemente di noi la Grecia e che noi non riusciamo a fare,
perché non abbiamo un governo, per il sistema bicamerale, per
decidere ed improntare politiche di riduzione della spesa. Quindi
ogni processo legato alla soluzione dei problemi implica tempi che
sono avulsi dal contesto economico.
In un contesto come questo, se a Roma non si danno una sveglia e
non fanno le riforme che permettano a chiunque (Monti, Prodi,
Berlusconi, o chi per loro) di incidere nelle politiche economiche
di questo Paese, questo piano è uno spillo in un contesto, perché è
evidente che la nostra Regione deve fare la sua parte, ma vorrei
che fosse chiaro che questo è solo uno strumento e non la soluzione
del problema. Questa è una goccia che può dare una mano in un
contesto, se il contesto si riforma.
È chiaro che dobbiamo fare la nostra parte e come Regione
facciamo bene ad affrontare le tematiche che l'economia ci mette di
fronte. Abbiamo un contesto sociale fortemente condizionato
dall'aspetto demografico, abbiamo costi di assistenza e di
struttura sociale e di formazione scolastica e didattica
strutturati in un contesto diverso rispetto alla Pianura padana o
ad altri ambiti. Questo piano non tende a risolvere i problemi
dell'universo, tende a sostenere politiche di rilancio economiche
che dipendono da noi.
Chatrian, se l'economia continua a meno due, questi milioni di
euro saranno utili per sostenere le famiglie e le imprese, ma non
saranno risolutivi, perché gli strumenti non risolvono da soli i
problemi. Unitamente a questo strumento, che consideriamo
straordinario nei suoi obiettivi perché lo guardiamo con gli occhi
delle imprese, di chi deve attingere al denaro pubblico con
metodologie pubbliche ad evidenza - come dice lei - pubblica, e
quindi con tutti i processi burocratici pubblici, dobbiamo dire che
un limite del piano è che la realizzazione di questi processi sarà
ostacolata dai processi amministrativi pubblici burocratici. Sul
resto, Chatrian, non è condivisibile la preoccupazione. La
preoccupazione non è per la scarsa ambizione, questo piano è
ambiziosissimo, questo piano è realizzabile e possibile, ma ci
vuole un contesto di coscienza di sistema che questo piano è
realizzabile, come molti altri piani, e la maggioranza sta mettendo
in campo per trasformare questa crisi in un'opportunità, se c'è un
cambio culturale. Altrimenti ci ritroveremo che l'Agenzia del
lavoro, che farà il suo mestiere, i dipartimenti del lavoro, che
faranno il loro mestiere, si troveranno di fronte all'impotenza di
avere i soldi e di non poterli spendere, che è stato il limite dei
piani precedenti. Risorse che nella migliore delle ipotesi venivano
spese per essere giustificate, ma non producevano risultato, cioè
occupazione e saldo pari a zero!
Ho ascoltato i suoi suggerimenti e quando lei dice che la
funzione pubblica deve riprendere la sua centralità e le
partecipate devono mettere a concorso tutti i processi per
utilizzare l'attuazione del piano, io le dico che sono esattamente
contrario a questa idea! Sono dell'idea che noi, di burocrazia di
concorsi che vengono utilizzati per allungare le burocrazie,
dobbiamo farne a meno! Questo non fa venire meno le responsabilità
degli amministratori delle partecipate, che sempre più saranno
sotto l'osservazione dei cittadini e degli amministratori che
dovranno rendere loro conto dei risultati delle loro economie.
Quindi sono preoccupatissimo non di quello che lei sostiene, ma del
contrario, cioè siamo dell'idea che se c'è qualcosa da fare per
aiutare questo piano, è la sburocratizzazione rispetto alla
complessità burocratica che questo piano ha insito. Dopodiché la
quantità di denaro per noi risulta importante, se investita, se i
processi funzionano e quindi se quel danaro arriva là dove serve e
dove produce riqualificazione, ricerca, investimenti, prodotto
interno lordo (parola sconosciuta fino a qualche mese fa, insieme a
spread
) ed occupazione vera. L'ascoltavo con attenzione e
non riuscivo a capire dalle sue proposte quanti posti di lavoro in
più sarebbero venuti fuori, applicando la sua metodologia...io le
dico zero! Anzi, applicando il suo concetto di gestione
dell'apparato pubblico, è meno qualcosa, non più qualcosa.
Un piano ambizioso, quindi, con obiettivi da far tremare i
polsi, piano che ha la conoscenza reale della situazione, anzi, in
questi sei mesi addirittura aggravata, quindi piano consapevole,
piano che è uno strumento e non può, da solo, essere una soluzione,
perché la soluzione è l'insieme di tanti strumenti che questa
maggioranza sta mettendo in campo per tenere in piedi l'economia di
questa comunità e bypassare questo guado, perché come tutte le
crisi anche questa ha un inizio, avrà un trascorso ed una fine, per
essere pronti a cogliere quei lampi di ripresa che ci saranno...se
non si è preparati, si è espulsi dal mercato!
Non possiamo confidare solo sulle bellezze delle nostre
montagne, né sul fatto che anche i ricchi del mondo possono venire
in Valle d'Aosta a portarci IRPEF, IVA e tassazione a dieci decimi.
Dobbiamo sostenere le imprese e la prima cosa che dobbiamo fare per
aiutarle è togliere di mezzo un po' di burocrazia, anche regionale.
Lo Stato non ci sta dando una mano, perché di processi di riforma
della burocrazia ne abbiamo visti pochi...dopo le manovre di
Brunetta si è fermato tutto.
Noi, questo piano, lo approviamo con convinzione, nella
coscienza che non è lo strumento a fare la differenza, ma i
protagonisti che lo dovranno attuare.
Presidente
- La parola alla Consigliera Carmela
Fontana.
Fontana (PD)
- Grazie Presidente.
L'aggiornamento del piano triennale delle politiche del lavoro
2012-2014 ci invita, data l'importanza dell'argomento, ad
un'ulteriore riflessione. In particolare, mancano azioni concrete
per invertire un trend negativo che, per quanto riguarda la
disoccupazione e la precarizzazione del lavoro, è ormai diventato
preoccupante in Valle d'Aosta. Gli ultimi dati elaborati dall'ISTAT
e riferiti al primo trimestre 2012 parlano di un tasso di senza
lavoro, nella nostra Regione, che ha sfondato la soglia del 7
percento; la situazione è addirittura drammatica per la
disoccupazione giovanile, ormai oltre il 22 percento, e per la
precarizzazione del lavoro che ha assunto un carattere strutturale
con oltre l'85 percento di nuovi contratti di lavoro stipulati a
tempo determinato e solo il 15 percento a tempo indeterminato. Se
questo è il quadro fornito dai dati delle statistiche, non è
esagerato parlare di "emergenza lavoro" in Valle, e la risposta
della Regione contenuta in questo piano triennale è assolutamente
insufficiente.
In primo luogo registriamo come sia quasi completamente assente
l'analisi dei risultati ottenuti con il precedente piano triennale.
I numeri contenuti nel documento sono infatti completamente
autoreferenziali, si riepilogano i soldi spesi nel triennio
2009-2011 per i vari capitoli, ma non esiste alcuna lettura delle
effettive ricadute sull'occupazione degli investimenti del triennio
precedente. Non esiste un monitoraggio costante dei contenuti del
piano che permetta di riorientare, riprogettare, riprogrammare i
nuovi interventi sulla base di dati oggettivi reali verificabili.
Questa strategia va completamente ripensata, perché
l'improvvisazione in questo campo non è più ammissibile ed i
mutamenti del mercato del lavoro sono talmente veloci da rendere
necessaria una verifica continua e puntuale delle strategie messe
in atto.
Abbiamo citato, all'inizio, la statistica che fissa la
drammatica situazione attuale della disoccupazione giovanile, oltre
il 22 percento in Valle, con l'aumento del 10 percento solo negli
ultimi tre anni. Intervenire per invertire la tendenza deve essere
un'assoluta priorità dei prossimi tre anni, ma così non sembra
essere per il piano triennale, dove invece si legge che nel
confronto con le altre Regioni del nord Italia la Valle d'Aosta
registra una situazione positiva, soprattutto riguarda i cosiddetti
"giovani NEET", quelli che non studiano, non lavorano e non sono
impegnati in corsi di formazione. In Valle d'Aosta i dati risultano
più incoraggianti e meno critici rispetto alla realtà complessiva
del Paese.
Mi chiedo come si possa definire "positiva" una situazione che
vede la presenza in Valle di oltre 2.500 giovani che non studiano,
non hanno un lavoro e non si stanno formando. Si tratta di analisi
inaccettabili, e smettiamola di nascondere i problemi! Mettiamo
invece in campo iniziative specifiche per inserire i giovani nel
mondo del lavoro e dare loro una prospettiva di vita.
Come Partito Democratico solleviamo un altro problema, che
riguarda il sistema degli incentivi. Nel piano sono previsti nuovi
criteri per l'accesso al sistema degli incentivi, ad esempio di
quelli per l'accompagnamento alla pensione dei disoccupati, a cui
mancano pochi anni di contributi, con l'aumento del periodo di
accompagnamento da tre a cinque anni, o dei contributi per il
reinserimento lavorativo dei disoccupati maturi, con l'abbassamento
della fascia di età da 50 a 45. Si tratta di interventi che
giudichiamo positivamente e che, a più riprese, avevamo chiesto per
venire incontro a categorie particolarmente deboli e
svantaggiate.
Tuttavia ci chiediamo come sarà possibile dare una risposta a
tutti questi nuovi soggetti, senza che le risorse specifiche per
questi capitoli siano state incrementate di un solo euro rispetto
al triennio scorso. Insomma, si allarga la platea dei soggetti
senza aumentare i fondi, che di certo non basteranno per tutti. Con
quali criteri si darà una risposta? Occorre aumentare i
finanziamenti a fronte dell'aumento dei soggetti a cui sono rivolti
gli incentivi.
In conclusione crediamo che per invertire una tendenza che vede
in Valle sempre più disoccupati e sempre meno prospettive di
lavoro, occorra concentrarsi nei prossimi anni su almeno tre
priorità: al primo punto, un piano straordinario di politiche ed
incentivi per la disoccupazione giovanile, in particolare per
un'occupazione stabile, dignitosa e non precaria; al secondo punto,
un piano straordinario per il reinserimento lavorativo dei
disoccupati con oltre 45 anni di età e che fanno fatica a
reinserirsi sul mercato del lavoro, un piano per gli esodati ed un
forte incremento del piano di lavori socialmente utili per le
categorie deboli e svantaggiate; al terzo punto, un serio piano
industriale che porti nuovi insediamenti produttivi ad alto valore
aggiunto in Valle d'Aosta e che crei nuova occupazione in un
settore strategico per il futuro della nostra Regione. Grazie.
Presidente
- La parola al Consigliere Rosset.
Rosset (UV)
- Grazie Presidente.
Ci troviamo oggi ad approvare uno degli strumenti operativi di
indirizzo, determinanti per il futuro del sistema dell'occupazione
e della formazione della Valle d'Aosta: il piano della politica del
lavoro 2012-2014. È questo un documento programmatico, condivido
con Lattanzi, ambizioso, che nasce da un'attenta analisi della
situazione dell'occupabilità e dell'occupazione nella nostra
Regione, così come da uno studio accurato sulle possibilità e le
opportunità degli interventi regionali nel settore, ma soprattutto
dal confronto, dall'impegno e dal dibattito nati all'interno del
Consiglio delle politiche del lavoro. Un tavolo operativo, che
riunisce le componenti sindacali, le parti sociali, gli Enti
locali, i rappresentanti del mondo dell'imprenditoria, i
rappresentanti della scuola, così come i Presidenti delle quattro
commissioni coinvolte, sotto il coordinamento del Presidente della
Regione e con il supporto qualificato del Dipartimento delle
politiche del lavoro e della formazione.
Quale referente del gruppo formazione professionale ed
orientamento, permettetemi di cogliere questa occasione per
rivolgere a tutti gli attori di questo tavolo di lavoro, che a
vario titolo hanno contribuito alla stesura ed alla strutturazione
del piano, un ringraziamento per la serietà, la professionalità e
l'entusiasmo con cui hanno aderito al documento che caratterizzerà
gli indirizzi, gli interventi, le iniziative, le strategie del
mondo dell'occupazione in Valle d'Aosta. Un mondo che risente
fortemente di quella crisi cominciata nel 2008 e diventata quasi un
elemento strutturale dell'economia e del momento sociale che stiamo
vivendo.
Il piano delle politiche del lavoro affonda le proprie radici in
un contesto sociale che, seppure attivo e ancora sano, risente
inevitabilmente sempre più delle difficoltà dovute al delicato e
complesso periodo che stanno attraversando l'Italia e l'Europa. In
questo contesto si è cercato di porre una particolare attenzione al
mondo dei giovani, al loro inserimento nel mondo del lavoro, ma
ancora di più al loro avvicinamento al cammino professionale da
intraprendere con la proposta di un sistema di istruzione e di
formazione integrato per ridurre la dispersione e l'abbandono
scolastico, e per rafforzare il sistema dell'offerta formativa
post-diploma, e non solo. Si è infatti cercato di sviluppare
interventi regionali destinati a quello che possiamo definire un
"apprendistato di base", così come ad un apprendistato
specializzante.
L'adeguamento regionale alla riforma nazionale, che pone come
elemento centrale il ruolo dell'istruzione e della formazione
professionale, si è tradotto con l'identificazione in Valle d'Aosta
come luogo privilegiato per l'assolvimento dell'obbligo scolastico
e, all'interno di questa, è stata contemplata una proposta
formativa di tre anni, finalizzata a permettere ai giovani
l'acquisizione di una qualifica professionale. Qualifica alla quale
viene anche garantita una prosecuzione degli studi con un ulteriore
biennio in percorsi personalizzati, che saranno frutto di
un'apposita commissione il cui scopo è l'integrazione flessibile
del sistema scuola con il sistema formazione professionale e, a
seguire, il mondo del lavoro. Qui si inserisce l'ambito dei
contratti di apprendistato, altro strumento finalizzato a favorire
l'inserimento lavorativo stabile dei giovani nel mondo del
lavoro.
Accanto alla formazione voglio ricordare uno dei capisaldi del
piano, che pone al centro i giovani o coloro che si devono inserire
o reinserire nel mercato del lavoro. Mi riferisco al sistema di
orientamento permanente individualizzato a supporto delle persone
impegnate nella scelta dei percorsi scolastici e formativi. A
questo proposito è fondamentale l'istituzione di un sistema di
operatori accreditati che possono fornire servizi atti alla presa
in carico di coloro che necessitano di interventi per essere
inseriti nel mondo dell'occupazione. Mi riferisco anche ai settori
più svantaggiati della popolazione, come i disabili, gli ex
detenuti o i disoccupati che non hanno titolo di studio.
Per cercare sinergie fra orientamento e formazione così come fra
mondo della scuola e sistema produttivo e imprenditoriale, è
necessario un coordinamento, ed è questo il ruolo che viene
individuato nell'ambito del piano per il pubblico e, in
particolare, per l'Amministrazione regionale; ma forse, ancor di
più, questo è il ruolo della politica, una politica che mai come in
questo momento necessita di fare sistema. Grazie.
Presidente
- La parola al Consigliere Comé.
Comé (SA-UdC-VdA)
- Grazie Presidente.
La situazione economica della nostra Regione, pur mostrando una
discreta tenuta di fronte alla crisi, ma grazie al permanere anche
per il 2012 del pacchetto di misure anticrisi adottate dalla
Regione fin dal 2008, indirizzate alle imprese, alle famiglie ed
alle fasce deboli, che concepite inizialmente in un'ottica
congiunturale sono poi state confermate con modifiche ed
integrazioni...e siamo ormai giunti al loro quarto anno, con un
impatto sul bilancio regionale per circa 100.000.000 di euro di
esercizio...ma nonostante questo, la situazione economica mostra
dei segnali di debolezza: il PIL regionale degli ultimi anni
conferma una tendenza al calo, i dati sulla disoccupazione sono
passati da 3,26 del 2008 a 5,50 ad oggi, per quanto riguarda i
giovani siamo arrivati a 22,5; invece aumentano le ore di cassa
integrazione, diminuiscono le esportazioni, si restringe il numero
delle imprese iscritte alla Camera di Commercio. A questo dobbiamo
aggiungere le difficoltà per le aziende di reperire liquidità dagli
istituti di credito. Come conseguenza di questo, non possiamo che
prendere atto di un cambiamento repentino del sistema occupazionale
locale.
Quindi la politica è chiamata, pur fra mille difficoltà, a
mettere in campo azioni che permettano il superamento di questa
crisi. E l'Europa, come aveva sottolineato il collega Lattanzi,
così contestata e sempre meno apprezzata dai suoi cittadini, tanto
che ormai uno su cinque non la vuole più, che non è stata in grado
dall'introduzione dell'euro a dare una svolta e progredire verso
una Europa politica, che permettesse di avere regole economiche e
fiscali uguali per tutti...come Stati membri, siamo sottoposti
molte volte a dei vincoli di parere per garantire una leale
concorrenzialità su dei modesti interventi, su degli atti, su delle
leggine, e poi ci troviamo di fronte ad un sistema fiscale e
normativo dove ogni Stato viaggia per conto suo, creando grande
disuguaglianza e difficoltà per mettersi sul mercato. Il rigore e
le tasse per superare questo periodo di crisi non possono più
essere l'unica medicina per il "malato Europa". Sarà quindi
necessaria un'azione politica più incisiva, capace di creare
condizioni politiche ed economiche per avere regole bancarie e
fiscalità comuni per tutti gli Stati membri.
L'Europa aveva tentato di fornire le strategie per l'occupazione
fin dal 2000 con il Trattato di Lisbona, che fissava alcuni forti
obiettivi, quali l'incremento del PIL e l'aumento del tasso di
occupazione; obiettivi che però sono stati spazzati via dalla
crisi, per cui l'Europa ha dovuto rivedere la propria strategia con
il Trattato Europa 2020, in cui si punta sull'innovazione, sulla
crescita sostenibile, su una maggiore competitività ed efficienza
nella gestione delle risorse. A livello statale la riforma in corso
del mercato del lavoro - che per ora non ha visto la sua
conclusione - proposta dal Governo Monti, con l'obiettivo di
rinnovare le politiche attive, adattandole alle mutate condizioni
del contesto economico, si propone di contribuire alla crescita
dell'occupazione tramite la promozione di un maggior collegamento
fra flessibilità e stabilizzazione dei percorsi. Ed è tenendo conto
delle mutate condizioni del contesto economico che è stato
predisposto il nuovo piano triennale di politiche del lavoro, che
oggi siamo chiamati ad approvare.
Non vi è dubbio che durante la crisi le componenti dei
lavoratori più deboli e con maggiori difficoltà a trovare nuovi
sbocchi lavorativi sono maggiormente penalizzate. Si parla dei
giovani, anzitutto, e dei lavoratori con contratto a termine, ed è
su questi aspetti che questo piano si è voluto soffermare.
Il sistema regionale dei servizi per l'impiego ha avuto negli
ultimi anni un aumento per quanto riguarda l'orientamento,
l'accompagnamento, il sostegno e l'incontro fra domanda e offerta
di lavoro. Nel 2011 si è registrato un aumento delle assunzioni
(più 9 percento per le donne e 15 percento per gli uomini), ma si
tratta quasi esclusivamente di contratti a tempo determinato,
mentre quelli a tempo indeterminato sono diminuiti quasi del 10
percento. Manca una stabilizzazione dei contratti: dal 2009 si
registra una riduzione media del 4 percento annuo dei contratti a
tempo indeterminato e con il nuovo piano triennale 2012-2014, cara
collega Fontana, oltre a confermare gli interventi formativi di
sostegno alle imprese ed ai lavoratori fin qui realizzati e che
hanno dato dei risultati positivi, abbiamo voluto incentivare
l'assunzione dei lavoratori a tempo indeterminato. In particolare
questo è stato rivolto ai giovani, a tutti gli uomini e le donne,
tant'è vero che addirittura è previsto che la Regione si assume per
tre anni il 50 percento del costo salariale lordo per gli uomini ed
il 55 percento per le donne. E nel caso di uomini e donne a cui
mancano cinque anni per la pensione, l'incentivo va a coprire i
cinque anni, proprio per dare una risposta concreta ai nuovi
requisiti nel sistema pensionistico. Ho cercato di guardare quali
sono gli interventi nelle altre Regioni: devo dire che questo è
l'impegno più alto a livello nazionale.
Il piano vuole spingere alla creazione di nuove attività
d'impresa e professionali, investendo in modo particolare sui nuovi
settori (
green economy
, energie rinnovabili) e punta sul
binomio territorio-innovazione, che garantirà uno sviluppo del
sistema produttivo locale valdostano. Nel contempo, in questo
momento di crisi occupazionale, bisognerà rilanciare quei posti di
lavoro che in questi anni non sono stati più presi in
considerazione dai lavoratori valdostani, tanto che solo grazie
alla presenza di forze lavoro straniere si è potuto continuare a
garantire alcuni servizi alle persone in ambiti quali l'assistenza
agli anziani ed agli ammalati. Ma penso a tutti i lavori in
agricoltura, negli alpeggi, ai lavoratori quali i camerieri di sala
e nelle camere del turismo, agli operai nell'edilizia. Questo ha
favorito il fenomeno dell'immigrazione nella nostra Regione che ha
registrato in questi anni un aumento molto forte. La popolazione
straniera nel 1993 raggiungeva 1.000 unità, circa lo 0,9 percento
dei residenti; oggi sono diventate 8.700 presenze, il 6,8 percento:
questo dimostra che la necessità di forza lavoro in settori evitati
dagli italiani favorisce l'arrivo di stranieri.
Vorrei riportare i dati forniti dall'ultimo rapporto sul mercato
del lavoro presentato dal CNEL a livello nazionale, che afferma
come la componente straniera sia stata fondamentale nel contenere
la contrazione dell'occupazione complessiva: fra il 2008 ed il 2010
gli occupati stranieri che hanno compensato gli 800.000 persi dagli
italiani sono stati 330.000. Bisogna quindi indirizzare
l'attenzione alla ricerca di un posto di lavoro anche in questi
settori, perché è assurdo avere, da un lato, l'aumento dei
disoccupati e, dall'altro, la necessità di forza lavoro proveniente
dall'esterno. In questo contesto si situa una delle scelte
strategiche del nuovo piano, che riguarda i corsi biennali di
formazione professionale che la nostra Regione ha già attivato
dall'autunno 2011, finalizzati all'acquisizione di una qualifica
professionale regionale rivolta ai giovani nella fascia di età
16-18 anni e tali corsi saranno conclusi fra un anno quando avremo
la possibilità di monitorarne la validità.
Altro aspetto qualificante è l'apprendistato per l'alta
formazione e la ricerca, che dovrà essere definito per quanto
riguarda i profili formativi e la durata dei percorsi, in accordo
con le parti sociali, l'università, gli istituti e tutte le
istituzioni formative di ricerca. Ma non possiamo non rilevare che,
a fronte di un numero di giovani laureati non sempre in possesso di
una laurea richiesta dal mercato, con la conseguente aspettativa di
un lavoro di qualità, non è cresciuta in modo corrispondente
l'offerta di impiego per i laureati, per un sistema produttivo
basato su piccole imprese che solo raramente manifestano nella
ricerca di personale una richiesta di giovani laureati. Inoltre si
svilupperanno nuove occasioni d'impresa per garantire nuova
occupazione, in particolare nel settore dei servizi alle persone,
rafforzare la formazione e riqualificazione di coloro che hanno già
un'occupazione, per favorire un rilancio della competitività delle
imprese. In conseguenza della diminuzione dei posti di lavoro
presso le pubbliche amministrazioni si dovrà incentivare sempre più
la vocazione dell'imprenditorialità e favorire la nascita di una
cultura d'impresa, finanziando anzitutto i giovani
imprenditori.
Vorrei ricordare che il piano per le politiche del lavoro è
concepito come uno strumento per incentivare all'assunzione e fare
formazione in una logica di occupabilità, intesa come innalzamento
alle competenze dei singoli lavoratori, e quindi una crescita
individuale per porsi nel mondo del lavoro in maniera più
performante. Il piano rappresenta quindi una leva per affrontare la
crisi, le politiche del lavoro cercano di rispondere alle
diversificate esigenze di tutti i lavori di tutte le imprese,
valorizzando competenze di programmazione delle diverse istituzioni
e promuovendo l'integrazione delle risorse.
Essendo nella nostra Regione l'occupazione basata molto sul
terziario, bisognerà intervenire sulla capacità attrattiva della
Valle d'Aosta sulla media e piccola industria, che in questi anni
ha subito perdite di posti di lavoro. L'invito che mi sento di
trasmettere è quello di promuovere sempre più una collaborazione
fra i vari soggetti che intervengono nel mercato del lavoro. Al
riguardo sottolineo come i diversi gruppi di lavoro sotto la regia
dei Presidenti delle quattro commissioni, ognuno per la propria
parte di competenza, abbiano portato avanti numerose riunioni che
si sono concluse con l'approvazione del piano di politiche del
lavoro. Ma sia nel Consiglio che in questi gruppi di lavoro sono
rappresentate tutte le sigle sindacali, i rappresentanti
dell'industria e degli artigiani, quelli dell'università, della
scuola, degli Enti locali, delle cooperative sociali insieme al
dipartimento. Quindi oggi sentire su questo piano dei critici con
semplici slogan: bisogna mettere più soldi, o sollevare solo i
problemi...ma noi i problemi li conosciamo, bisogna trovare le
risposte, non basta fare degli annunci sui problemi...ritengo che
questo modo di agire sia screditare il lavoro di tutti questi
soggetti!
Mi sono interessato ai piani di lavoro delle altre Regioni, non
mi sono accorto di strategie particolari o di "dinamicità", parola
che ho sentito pronunciare oggi: "ci vuole più dinamicità"; non ho
letto nessuna dinamicità nelle scelte di misure in grado di dare
immediatamente una svolta nella gestione del lavoro e del suo
sviluppo!
Presidente
- La parola alla Consigliera Patrizia
Morelli.
Morelli (ALPE)
- Merci M. le Président.
Mon intervention ne sera pas d'envergure comme celles qui m'ont
précédée, je n'irai pas analyser le plan dans son ensemble, je me
limiterai à focaliser quelques arguments. Ma réflexion part d'une
interview que j'ai lue récemment à Giuseppe De Rita, le Président
du CENSIS, citoyen honoraire de Courmayeur, personnage que la
Vallée d'Aoste connaît très bien et qui a parlé d'une Italie
"senza merito, in cui si va avanti per raccomandazioni ed in cui
il clientelismo impera".
Le clientélisme, cette pratique
injuste, incivile et antidémocratique, la Vallée d'Aoste ne fait
pas exception et je ne le dis pas avec le goût pervers de mettre le
doigt sur la plaie que l'on pourrait s'attendre de la part de
quelqu'un qui, comme moi en ce moment, est à l'opposition. Je le
dis avec amertume et même avec responsabilité, avec impuissance
pour ne pas avoir su contribuer, dans le temps, à mettre un frein à
ce phénomène qui n'est pas né aujourd'hui, mais qui, avec la crise,
ne fait que s'accentuer.
Le pouvoir arbitraire de donner ou de ne pas donner une place de
travail sur la base de la relation politique, de la connaissance ou
de la relation familiale, est devenu aujourd'hui presque un pouvoir
de vie ou de mort, surtout lorsque l'on l'exerce sur les jeunes.
C'est quelque chose qui va déterminer non seulement leur futur du
point de vue du travail, mais également sur l'échelle des valeurs.
Une échelle des valeurs qui contemple que l'on puisse plier sa
dignité personnelle au pouvoir du plus fort pour se garantir une
place de travail, parfois même précaire, ne peut pas constituer la
base sur laquelle bâtir une société saine. Est-ce que parler de ces
arguments est pertinent avec le thème que nous traitons
aujourd'hui? Est-ce que les politiques de l'emploi ont quelque
chose à voir avec le clientélisme? Apparemment non, et pourtant ce
sont les politiques de l'emploi qui tracent les lignes matérielles
et même immatérielles du développement de notre Région, c'est le
plan des politiques de l'emploi qui peut fixer la ligne de
démarcation entre des bonnes pratiques pour favoriser la
disponibilité juste et généralisée de l'emploi, et les coutumes
injustes et partiales liées à l'exercice du pouvoir.
Les objectifs stratégiques que ce plan se pose pourraient même
être génériquement partagés, ce sont des objectifs importants. Mais
les méthodes par lesquelles on pense atteindre ces objectifs, ne
sont pas suffisamment déclinées. Je cite le point h):
"favorire
l'occupabilità, l'accesso degli inoccupati e dei disoccupati al
mercato del lavoro con particolare attenzione alle fasce più
giovani della popolazione".
D'accord, mais comment? Dans le
document qui a été rédigé par les syndicats et qui a été transmis,
nous lisons:
"prevedere criteri di assunzione codificati e
trasparenti"
...où? Tant pour commencer, là où l'administration
publique peut intervenir: dans les sociétés participées. Les
conditions de recrutement du personnel dans les sociétés liées à
l'Administration régionale doivent être codifiées. Il faut que les
procédures soient transparentes et égalitaires, pour que les
citoyens soient mis sur un pied d'égalité au départ. Puis ce seront
les compétences et les capacités de chacun à déterminer la suite du
parcours, mais il faut que le point de départ soit le même pour
tous. C'est la moindre des conditions que l'on doit garantir aux
jeunes générations qui sont les plus durement touchées par la
crise.
Le collègue Chatrian a bien rappelé le rapport de Banca d'Italia
dans une Région qui, dans les dernières décennies, n'a pratiquement
pas connu de chômage et où l'on attribuait à l'offre importante de
possibilité d'emploi le fait que les jeunes valdôtains étudient
moins que les autres, on disait: les jeunes valdôtains n'ont pas
besoin d'étudier parce qu'ils trouvent immédiatement une place de
travail...aujourd'hui ce sont ces mêmes jeunes à la scolarité basse
qui paient le plus haut prix de la crise! Je crois qu'il y a de
quoi s'interroger pour la politique quant à un système que l'on
continue de pérenniser, mais qui est en train, en ce moment, de
montrer toutes ses lacunes et ses défauts.
Il ne faut pas que les bureaux de placement coïncident avec les
Palais du pouvoir et avec le siège des partis: ceci pour le respect
que la politique doit à tous les citoyens, sans distinction
d'appartenance à tel ou tel autre parti, à telle ou telle autre
famille, mais aussi pour mettre à l'abri les politiciens mêmes de
la tentation de fausser les cartes et d'intervenir de manière
arbitraire et partisane. Sans compter le fait grave que d'embaucher
du personnel non pas sur la base des compétences et du mérite, mais
de la seule relation personnelle, est en train de créer une
mentalité malade, surtout parmi les jeunes, et va déterminer une
baisse culturelle au sens plus général du terme, un appauvrissement
et un abaissement de la qualité du travail même.
Donc il faut que le plan des politiques de l'emploi, parmi
d'autres indications, contienne aussi des indications claires en ce
sens. Il faut fixer des procédures de recrutement du personnel
transparentes, égalitaires dans tous les domaines et dans toutes
les sociétés qui sont du ressort de l'administration générale.
Commençons là où nous pouvons intervenir. Il faut favoriser
prioritairement les emplois permanents -
lavoro a tempo
indeterminato
- afin de combattre la précarisation de l'emploi,
une condition qui expose en particulier les jeunes et les femmes à
tous les changements de vent et qui contribue à fragiliser
ultérieurement notre société. Créer des règles sûres et
transparentes, les appliquer de manière non arbitraire, voilà ce
qui rend les citoyens des individus libres, autrement on aura des
serviteurs. Voilà ce qui rend les politiciens dignes de leur
rôle.
L'Italie est une République fondée sur le travail, elle
reconnaît dans la Constitution à tous les citoyens le droit au
travail et il est du devoir précis des institutions, à tous les
niveaux, de créer les conditions pour que ces principes
constitutionnels, égalitaires, soient correctement appliqués dans
la réalité. Nous sommes tous concernés à travailler, pour créer les
conditions, mais aussi à dénoncer si cela ne se passe pas de
manière correcte. Merci.
Presidente
- Se non vi sono altri interventi, dichiaro
chiusa la discussione generale.
La parola al Presidente della Regione, Rollandin.
Rollandin (UV)
- Grazie Presidente.
Vorrei anzitutto chiedere la cortesia degli uffici della
Presidenza...per segnalare che c'è un refuso a pagina 73, terzo
paragrafo, dove le parole:
"pari al 100 percento"
sono da
sostituire alle parole:
"rapportate al"
...chiederei di
apportare questa piccola correzione.
Vorrei rivolgere un ringraziamento sincero a tutti coloro che
hanno preso la parola per dibattere questo documento, in
particolare i colleghi della maggioranza, i Presidenti delle
commissioni Comé, Rosset ed Empereur, oltre che il collega
Lattanzi, che hanno evidenziato il senso di questo documento.
Quando si parla di "politiche del lavoro" possiamo sbizzarrirci
e parlare di tutto, correttamente qualcuno ha citato i due
documenti presentati dalla Banca d'Italia e dalla Chambre, i quali
non sono sovrapponibili, i dati che presentano non sono gli stessi,
come appare chiaro. Anche questo non dico che disorienta, ma dà
l'idea che non sempre abbiamo dei dati "affidabili", perché ognuno
ha le sue fonti e quello che stiamo cercando di dare è una
posizione univoca. Da questi documenti emerge una difficoltà, su
cui tutti concordiamo, e concordiamo tutti sul fatto che l'esigenza
di creare posti di lavoro è il segno di questi anni, che più
impegna tutte le amministrazioni ai vari livelli: l'Unione europea,
per quello che può fare...perché tutte le banche che sono
rifinanziate e che dovrebbero a loro volta rifinanziare le imprese
(ma così non è)...non voglio tornare sul discorso che conosciamo
tutti bene, ma questo è all'origine della difficoltà di creare
posti di lavoro. Non è solo mettendo più soldi che creiamo più
posti di lavoro, perché se fosse solo così avremmo trovato una via
d'uscita molto facile, ma non è così, altrimenti andiamo di nuovo
dalla politica attiva alla politica passiva, cioè dare un
contributo al disoccupato. Questo, per carità, nei casi
straordinari o specifici può venire incontro all'emergenza, ma non
può essere la soluzione.
Detto questo, non voglio rientrare nell'analisi fatta che è
stata molto puntuale da parte dei colleghi di maggioranza, non
partigianeria, ma perché è stato detto qual è l'obiettivo di questo
piano, che nessuno vuole vendere come unica e sola soluzione, ma
che correttamente è un piano di lunga gittata, ambizioso, fatto con
la partecipazione di tutti. Quando siamo stati a questo tavolo, si
era aperti alle idee più disparate, da parte di tutti, e questo è
stato il risultato. Io non mi prendo un merito che non voglio in
questo momento, ma voglio dare merito a chi ha contribuito. C'erano
tutte le forze sindacali, nessuna esclusa, tutte le forze
produttive, nessuna esclusa, e gli strumenti che sono stati
indicati sono questi, e io mi fermo lì perché è inutile ogni volta
immaginare che parlando di "ho perso un po' di tempo, non abbiamo
saputo, abbiamo sbagliato strategia"...ma il mondo è cambiato in
quattro anni! Quello che valeva fino al 2008 oggi non serve più! È
cambiato il sistema del lavoro, cambierà il sistema della scuola,
cambia l'approccio alla parte pubblica dove non c'è più assunzione,
mentre prima c'era la possibilità di reintegrare chi andava in
pensione!
Guardate anche nella relazione della Corte di Conti, che
discuteremo domani, qual è stata la riduzione dei posti di lavoro,
anche nel pubblico! Certo, c'è stato risparmio, ma i posti di
lavoro...dove li inseriamo? Allora, le imprese...per i posti
dell'Olivetti non è che siamo stati lì a guardare, arrivano quelli
dell'Olivetti e ci dicono: questo prodotto è finito, non si può più
fare. Cosa andiamo a dire? Che ci mettiamo noi? Poi si trovano dei
tacconi, ma non è questo il discorso su cui si può intervenire
direttamente! Dove abbiamo potuto...ripeto: sulla Verrès abbiamo
dovuto fare direttamente tramite Finaosta per acquisire i
macchinari, mentre la Zecca ha acquisito l'immobile per riuscire a
salvare i posti di lavoro.
Si è detto mancano le strategie, ma...qual è la strategia? Se
facciamo attraverso Finaosta, si dice che la Regione vuole fare
tutto lei; se non lo facciamo...insomma, la Regione non fa niente!
Questo è quello che si dice ogni volta, se fai una cosa ti sparano
dalla parte A, se fai l'altra cosa ti sparano dalla parte
B...morale: si spara sempre! Ci vorrà pure un equilibrio in tutta
questa discussione per capire che i tempi sono cambiati! Sento qui
parlare di piani straordinari: i piani straordinari si possono
fare, ma hanno il limite che non devono diventare ordinari,
altrimenti non sono più piani straordinari. E così per tutta una
serie di attività.
Non voglio entrare troppo nel discorso, che credo non aggiunga
nulla a quello che questo documento può dare. È un documento di
prospettiva che impegna fondi importanti, che dà la possibilità ai
giovani che hanno abbandonato la scuola, e anche qui, sui laureati,
attenzione! Non basta dire "laureati" per dire "posto di lavoro",
perché lo abbiamo visto anche a livello locale. Anche
sull'università bisognerebbe capire se quanti laureati e di che
tipo di laureati oggi c'è bisogno in giro, o quanti sono in grado
di inserirsi in programmi di ricerca o in altri settori
produttivi...non è sufficiente dire: basta che siano laureati;
infatti abbiamo specificato l'esigenza di rivalutare i mestieri,
perché i mestieri non ci sono più.
Non voglio farla lunga perché il valore aggiunto è zero, quello
che è stato detto è corretto, ci sono delle osservazioni che non
possiamo che apprezzare, e sicuramente si potrà fare qualcosa di
più. Credo che ci sia l'apertura a tutti i suggerimenti che vanno
nella direzione di creare i presupposti per i posti di lavoro, ma
creare i posti di lavoro è la cosa più difficile in assoluto,
soprattutto se non si va sul discorso del pubblico. E anche sul
discorso del pubblico, nella parte relativa ai singoli settori che
sono di competenza c'è stato un tentativo per stabilizzare...lo ha
fatto l'USL, lo ha fatto la Regione, però ci sono dei limiti
imposti dal patto di stabilità.
Quindi riconfermiamo che questo piano è uno strumento importante
per la preparazione dei giovani ad un futuro di occupabilità, che
tutti noi auguriamo loro.
Presidente
- La parola al Consigliere Donzel, per
dichiarazione di voto.
Donzel (PD)
- Grazie Presidente.
Cari colleghi, anche per noi è stata proficua questa
discussione, non è riduttiva, ci sono idee diverse come è giusto
che ci siano in un dibattito. Sappiamo che è un documento
importante, sappiamo che tante forze vi hanno collaborato, però è
giusto dare conto che non è vero che c'è questo unanimismo delle
forze sindacali sul documento.
Ho partecipato ad un convegno al quartiere Dora, c'erano tutti i
sindacati rappresentati al massimo livello, hanno espresso delle
riserve, hanno detto che hanno lavorato come hanno potuto in questo
gruppo di lavoro, ma non sono entusiasti, con dei toni diversi da
chi era più contento a chi era molto meno contento. Quindi anche su
questo utilizzo dell'unanimismo delle forze sindacali andrei con
una certa cautela su questo documento. Ho una lettera che esprime
delle criticità...
(interruzione del Presidente della Regione, fuori
microfono)
...penso che facciate tutti parte di organizzazioni
democratiche, lo sapete che ci sono delle persone che lavorano nei
gruppi; poi ci sono i direttivi, c'è il dibattito interno, quanto
più un'organizzazione è articolata e democratica...quello che mi
dite adesso mi conferma del fatto che sono giunte anche a voi delle
lettere che dicevano che non c'era tutto questo entusiasmo su
questo piano. È una prima puntualizzazione che ritengo debba essere
fatta.
L'altra considerazione che correttamente il Capogruppo del
nostro partito aveva fatto nel dibattito generale è stata quella
che noi tendiamo a lanciare questi piani come qualcosa di
fortemente attrattivo, si parla di grosse cifre: 18.000.000 di
euro, quindi mettiamo tanto denaro in campo per il lavoro, con
obiettivi straordinari che nessuno sa elencare meglio del collega
Lattanzi, per dire la grandiosità delle finalità. Se noi andiamo a
vedere, nel precedente piano c'era lo stesso atteggiamento,
ma...dov'è finito quel piano? Quel piano ha portato a sbattere
contro un muro! C'è la crisi economica, quindi va riconosciuto che
non è un problema solo locale, ma i dati che ci sono arrivati ci
fanno dire che qui è andata peggio che altrove, quando qui c'erano
più risorse che altrove, quando qui c'erano condizioni di partenza
migliori.
Adesso qui servirebbe qualcosa che ci consenta...
(interruzione del Consigliere Lattanzi, fuori
microfono)
...lo so che quando parlo do fastidio, vi dà molto fastidio che
qualcuno dica delle cose che possono essere sentite all'esterno,
non c'è un'unica voce che parla, non c'è qualcuno che dice. "va
tutto bene", ma la democrazia è anche la possibilità di esprimere
pareri che non vanno nella stessa linea!
Su una cosa dissento profondamente, da alcune considerazioni che
ha fatto il Presidente, in particolare sui titoli di studio; siamo
convinti che spingere una popolazione ad un più alto livello di
istruzione sia enormemente positivo. Non abbiamo l'ossessione di
dire a questi ragazzi che se sei laureato in lettere farai il
professore...intanto è una spinta enorme alla crescita individuale,
alla conoscenza di sé, sono energie che possono trasformarsi in
impresa, in capacità di creare. Sono dei ragazzi che ritornano
addirittura a fare gli agricoltori dopo la laurea o a fare dei
lavori umili, ma con altro atteggiamento, con creatività! Quindi va
bene l'invito che dobbiamo recuperare dei mestieri, ma non
recuperarli abbandonando lo studio; devono invece studiare di più
questi ragazzi, e qui lancio una provocazione agli amici che
vogliono abbandonare tutti i cavilli burocratici.
Da tempo il Partito Democratico sostiene che ci deve essere
massima trasparenza nelle assunzioni...ma io dico: è possibile - mi
rivolgo anche all'esterno, a Confindustria, a CNA, eccetera - che
non possano alla fine andare a vedere i risultati della maturità e
dire: i migliori ragazzi del Manzetti noi li assumiamo? Che arrivi
un messaggio chiaro che qui vanno avanti i più bravi e non gli
amici di qualcuno, quelli che hanno la tessera! Questo è il
messaggio da dare ai giovani! Allora i giovani valdostani
torneranno a studiare, invece di andare ad iscriversi in una
sezione che gli dà un posto di lavoro!
Presidente
- La parola al Vicepresidente Chatrian, per
dichiarazione di voto.
Chatrian (ALPE)
- Grazie Presidente.
Qualche piccola considerazione. Parto dal presupposto che il
confronto è utile, che non è tempo perso, che è stato molto
interessante, invece, e che quando le posizioni sono diametralmente
opposte forse c'è anche della sostanza, perché ci sono delle strade
da percorrere e magari c'è una posizione diametralmente opposta ma
interessante da condividere o da non condividere.
Accettiamo quindi la sfida se le nostre opinioni sono
alternative. Abbiamo cercato - perché siamo all'opposizione, in
questo momento - di evidenziare di più le criticità, me ne assumo
la responsabilità, ma penso che il nostro piccolo contributo al
dibattito lo abbiamo portato onestamente, cercando di conoscere le
criticità di un sistema valdostano che è cambiato in questi anni.
Parlare con i "se" o con i "ma" serve a poco, dobbiamo fare lo
stato dell'arte ad oggi e da oggi cercare di proiettare non il
domani, ma una strada, se non alternativa, comunque in
contrapposizione.
Per chiarezza, ALPE, il sottoscritto, non abbiamo nessuna
intenzione di aumentare la burocrazia in Valle d'Aosta.
Condividiamo il principio della semplificazione reale, procedurale,
ma nel momento in cui parliamo di "evidenza pubblica"...non è
aumentare la burocrazia! Solo per dire che la nostra volontà è
quella dell'evidenza pubblica...quando si decide di assumere
qualcuno - il Presidente Rollandin ha detto non ci sono più tante
assunzioni come una volta nel pubblico - nel sistema para-pubblico,
dove la politica può decidere le regole, qui la nostra posizione è
l'evidenza pubblica, e premiare il merito. Solo per chiarezza,
perché sembrava che ALPE volesse mettere in campo difficoltà e far
perdere tempo. L'obiettivo del nostro intervento - mai come oggi,
viste le difficoltà dei giovani, la fame sul piccolo territorio
valdostano e anche nel para-pubblico - è la necessità dell'evidenza
pubblica e la possibilità di partecipare e...vinca il migliore!
Solo per dire che non siamo per la burocrazia, siamo per la
semplificazione, ma con regole certe e briglie certe!
Condividiamo quello che dice il Presidente Rollandin, non è che
se mettiamo più soldi assumiamo di più; non abbiamo fatto
populismo, ma siamo diametralmente opposti, quello assolutamente
sì, perché in questi quattro anni di legislatura...quando si parla
di amministrazione si parla di evidenza pubblica, ma a nostro
avviso in un momento di grave difficoltà come quello attuale il
sistema pubblico deve avere sul tavolo tutto il sistema pubblico e
para-pubblico, allargato alle società partecipate, controllate,
alle agenzie, e quant'altro. I nostri contributi andavano in questa
direzione.
Il piano ha dei punti di forza e di criticità, il pragmatismo di
questo piano non è così deciso. Termino dicendo che a nostro avviso
si poteva fare di più, ma ribadisco che la traiettoria poteva
essere modificata partendo da un posizionamento chiaro: quello
della centralità della funzione pubblica, che è il Consiglio
regionale. Grazie.
Presidente
- Pongo in votazione il piano in oggetto:
Consiglieri presenti e votanti: 32
Favorevoli: 24
Contrari: 8
Il Consiglio approva.
