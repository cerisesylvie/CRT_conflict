Classificazione
STATUTO


Resoconto integrale del dibattito dell'aula
Oggetto del Consiglio n. 2175 del 2 ottobre 1996 - Resoconto
SEDUTA POMERIDIANA DEL 2 OTTOBRE 1996
OGGETTO N. 2175/X Invito al Parlamento a procedere alla riforma
dello Stato in senso federale. (Reiezione di risoluzione)
Risoluzione Il Consiglio regionale della Valle d'Aosta
Invita il Parlamento a licenziare in tempi brevi una proposta di
modifica dell'attuale struttura dello Stato in una struttura di
tipo federale e regionale, di reale decentramento dei poteri che
garantisca la piena partecipazione dei cittadini al Governo dello
Stato.
Si pronuncia contro la secessione nel rispetto dello Statuto
Speciale e del dettato costituzionale.
Presidente Ha chiesto la parola il Consigliere Chiarello.
Chiarello (RC) A dire la verità avevo presentato le ultime due
righe di questa risoluzione...
(...Ilarità dell'assemblea...)
.... poi di nuovo per una mediazione sono uscite altre quattro
righe.
Dico questo perché queste quattro righe, alla luce di quello che
è successo l'ultimo Consiglio, dove è stata approvata una mozione
sul federalismo, mi sembrano qualcosa di troppo; ma se si vogliono
tenere non ho problemi.
Quello che volevo ottenere, era che questo Consiglio si
pronunciasse contro la secessione; siccome da qualche parte, per
fortuna non da molte parti, viene ventilata questa famosa
secessione e siccome personalmente, forse perché ho avuto fin dalle
elementari insegnanti che mi hanno fatto amare questa nostra
Italia, nonostante la classe politica che l'ha governata per 40
anni, devo dire che da allora ad oggi nessuno mi ha dimostrato che
sia un vantaggio per l'Italia la secessione, anzi ho avuto chiaro
negli ultimi anni che la Germania ha fatto uno sforzo enorme per
riunificare le due Germanie. Allora, mentre gli altri stanno
pagando per riunificare, noi vogliamo dividere.
In questo Consiglio si sono avute diverse discussioni sul
federalismo, forse ci scontreremo perché io sono per l'autonomia
mentre altri parlano di federalismo, però emerge da tutti i testi
che il federalismo è un obiettivo per unire la nazione. Ebbene, il
secessionismo non è senz'altro l'obiettivo per unire una nazione,
non vorrei che si confondessero le parole, che invece devono essere
chiare, e vorrei che il Consiglio si pronunciasse rispetto a questa
parola: secessione, e rispetto a questo stato di cose.
Presidente Ha chiesto la parola il Consigliere Linty.
Linty (LNPIAP) Visto che presumo di essere l'oggetto tirato in
ballo dall'ultimo paragrafo di questa risoluzione, vorrei dire
intanto che, leggendo il testo che era stato presentato la volta
scorsa e poi quello che è stato il parto della mediazione, la
differenza non è che sia così abissale: insipida era una, insipida
è questa.
Giustamente però devo dare atto al Consigliere Chiarello che le
prime quattro righe potevano anche essere omesse, dal momento che
in questo Consiglio qualche ordine del giorno circa il riassetto
del paese su un sistema federale sia già stato approvato, quindi
questo non sarebbe niente di più di ciò che è già stato discusso.
Sarebbe stata più corretta sicuramente una risoluzione che chiamava
questo Consiglio, per quelli che condividono, a pronunciarsi contro
la secessione.
Ma entrando nel merito di questa risoluzione, intanto sarebbe
stato più completo spiegare secessione da cosa, perché se non
scriviamo da cosa vogliamo secedere, o meglio da cosa il Consiglio
regionale ritiene di condannare la secessione, diventa difficile
inquadrare il problema, perché approvando un ordine del giorno di
questo tipo il Consiglio regionale si pone contro qualunque tipo di
secessione in qualunque parte del mondo. Qui si parla di
secessione, e non si dice da cosa: sì, nel rispetto dello statuto,
ma cosa vuol dire se non è scritto l'oggetto?
Poi sarebbe il caso di cominciare (io per primo, dal basso della
mia ignoranza, lo ammetto) a parlare più o meno la stessa lingua,
perché federalismo, regionalismo e decentramento per me sono tre
cose antitetiche fra di loro, perché se prendiamo come principio
del federalismo l'autodeterminazione dei popoli, non possiamo non
considerare il fatto che magari in una regione costituita
geograficamente ed anche amministrativamente possano convivere ad
oggi più popoli. Allora, se parliamo di federalismo come
autodeterminazione dei popoli, come facciamo a dire regionalismo?
Federalismo per me - posso sbagliarmi, e c'è sicuramente gente più
titolata di me per parlare a questo riguardo - vuol dire parlare
dei popoli, vuol dire partire dal primo livello, mentre il
regionalismo si riferisce ad una cosa già precostituita.
Oltre a questo credo che proprio il principio
dell'autodeterminazione dei popoli, che deve ispirare il
federalismo, faccia sì che chi condivide un progetto politico, chi
condivide il sistema federale come assetto ideale per la propria
realtà, non possa pronunciarsi contro la secessione, perché
secessione significa che un popolo, o più popoli decidono un giorno
di autodeterminarsi, di scegliere la forma di governo, con chi
stare o con chi non stare. E questo non è scritto nei programmi
delle forze politiche: mi risulta che l'articolo 1 della Carta
delle Nazioni Unite, il trattato di Helsinki, preveda questa
possibilità per i popoli del mondo, oppure no?
Allora, se uno si professa federalista, non può poi dire che i
Ceceni non hanno diritto all'autodeterminazione o il Quebec non ha
diritto di diventare provincia indipendente o autonoma.
Però il lato positivo di questa risoluzione sta nelle firme,
perché questo documento non fa altro che fugare ogni dubbio, non fa
altro che smascherare chi usa il federalismo perché non sa
cos'altro dire, o perché ha una concezione di federalismo che parte
dal decentramento. Già, decentramento e federalismo, qui stiamo
proprio guardando gli opposti: il federalismo parte dalla
periferia, mica dal centro...
(...Interruzione del Consigliere Voyat, senza microfono...)
... chiedo scusa, ho ammesso i miei limiti, Consigliere
Voyat.
Per quanto mi riguarda, la differenza fra decentramento e
federalismo, avendo imparato che il decalogo del federalista parte
dall'uomo, dalla famiglia, dal comune, dalla regione fino allo
Stato, sta nel fatto che io parto dall'uomo, non potendo certamente
partire dallo Stato, mentre il decentramento parte inevitabilmente
dallo Stato.
Mi dispiace per gli insegnamenti sulla patria che hanno
impartito al Consigliere Chiarello, io ho fatto anche il servizio
militare, lo dico perché non siamo in tanti qui ad averlo fatto,
quindi ho adempiuto a tutti gli obblighi che questo stato mi ha
chiesto, però guardiamo com'è questa Italia. Sono 160 anni che
questo paese è così come la conosciamo noi, e mai nella storia
passata è stata così disegnata, e guardiamo come si è addivenuti
all'unità d'Italia, ovvero quanti cittadini del tempo sono stati
interpellati se erano d'accordo di vivere in una nazione così.
Nessuno. L'unità d'Italia è stata decisa dal buon Camillo Benso,
Conte di Cavour, che ha spedito il Giuseppino a Marsala.
Secondo il mio modo di vedere, questa risoluzione contiene degli
elementi tra di loro contrastanti o quanto meno vi consiglio - come
sapete, voterò contro questa risoluzione - di non utilizzare
aggettivi così contrastanti fra di loro. Ripeto, parlo per la forza
politica che rappresento e non mi permetto di parlare a nome di
altri colleghi.
Presidente Ha chiesto la parola il Consigliere Perrin Carlo.
Perrin C. (UV) L'ordre du jour qui a été présenté par M.
Chiarello a certainement de grandes contradictions, et nous ne
l'avons pas souscrit surtout pour cela. Mais je crois que nous
sommes obligés à faire une brève analyse des événements, qui ont
porté à cette journée clou où M. Bossi a déclaré l'indépendance de
la Padania, parce que je pense que la résolution dérive surtout des
affirmations faites en cette circonstance.
J'ai eu l'occasion de définir cette journée un week-end de
spectacle, dont l'acteur principal a été certainement M. Bossi,
lequel a célébré la naissance de la Padania avec un rite
particulier et avec toute une chorégraphie, à partir des drapeaux
de la Ligue, des chemises vertes, d'une foule de curieux et aussi
d'une foule de journalistes et de médias qui ont eu surtout le
souci de déclarer la faillite de cette journée. Je crois que quand
même ce spectacle n'a pas été un spectacle violent et là c'est un
grand mérite de Bossi; il faut aussi dire que le message politique
qui en a été conséquence a été un message fort, qui a fait discuter
l'Italie ainsi que de nombreuses nations autour de l'Italie.
Mais cette journée nous a réservé beaucoup d'autres
contre-spectacles, qui par certains aspects m'ont presque plus
préoccupé, parce que M. Fini à Milan avec 150 mille personnes - et
je crois que la presse était même disposée à lui en accorder plus -
s'est substitué à M. Prodi qui était engagé à l'inauguration de
quelques Moto Guzzi, et il s'est substitué aussi à M. D'Alema qui
ce jour-là a dit que la place ne lui convient plus: c'est peut-être
suite à son petit pèlerinage aux Etats Unis qu'il a changé d'avis.
Et puis un autre contre-spectacle curieux a été celui de M. Casini,
qui voulait faire repartir les Mille de Marsala pour reconquérir le
Nord.
Je veux dire aussi une petite boutade à propos de la
manifestation des Verts: ils sont certainement pour la qualité de
l'environnement, mais je crois que notre ami, Alexander Langer,
aurait mérité un peu plus de public pour son souvenir.
Nous avions invité ce jour-là les valdôtains à rester en Vallée
d'Aoste, M. Linty dit que 500 personnes ont participé, moi je ne
les ai pas comptées, je fais fois à ses déclarations, et nous les
avions même invité à faire quelques promenades sur quelques cols
qui sont des lieux magiques, parce que Bossi a choisi le Po, nous
généralement choisissons les cols, sauf un, le col du Mont, qui ce
jour-là il avait été violé par les français qui avaient osé passer
par le col du Mont et nous n'avions plus nos capitaines à défendre
nos cols. Ils ont trouvé quand même quelqu'un à les accueillir:
c'était surtout notre presse qui est vraiment soucieuse de donner
toutes les informations aux valdôtains, et qui cette fois était en
bonne compagnie parce qu'il y avait les carabiniers qui ont fait
leur devoir et ont emprisonné les intrus.
Etant donné aussi la curiosité de M. Tibaldi vis-à-vis de ces
groupes et des rapports qu'ils pourraient avoir en Vallée d'Aoste,
je fais quelques affirmations à ce propos, en profitant de cet
épisode. Je crois que si ces étrangers français se préoccupent du
sort du Val d'Aoste, ils ont une déformation nationaliste et ils
ont confondu notre soutien à la francophonie avec notre sympathie
pour la grande France. Mais ils ne savent pas peut-être que nous
sommes contraires à tout impérialisme, que nous sommes fédéralistes
dès notre naissance, nous sommes surtout solidaires avec toutes les
minorités qui veulent s'affirmer, y compris les Corses, les
Bretons, nos cousins savoisiens (je ne dis pas nos frères parce que
Bich se fâche, mais on pourrait aussi les appeler nos voisins, si
des rapports de parenté peuvent nous donner quelques
problèmes).
Je crois vraiment que ce dimanche 15 a été une journée mémorable
et quand je me suis réveillé le lundi matin, j'étais convaincu
d'appartenir à cette république libre de la Padania. J'ai fait un
petit examen de conscience, j'ai même lu dans la liste des peuples
appartenant à la Padania le nom (cette fois correctement écrit) de
la Vallée d'Aoste, et je me suis demandé si mon identité me portait
vers le peuple de la Padania, vers le peuple de l'ancienne Gallia
Cisalpina.
J'ai découvert qu'avec ce peuple nous avions eu dans notre
histoire bien peu de relations, mais cela n'est pas important; nous
avons quand même partagé avec eux l'aventure italienne, nous avons
été les premiers parce que nous étions les fidèles de la maison de
Savoie, donc nous avons fait partie des chefs de file de l'unité de
l'Italie, c'est une contradiction quand même c'est vrai, et il y a
eu beaucoup d'autres peuples appartenant à la Padania qui sont
arrivés à l'Italie dans des circonstances de guerre et de violence,
circonstances qui sont à oublier.
En faisant ce petit examen de conscience j'ai redécouvert mon
appartenance à ce pays situé entre les montagnes, ce pays qui a
très peu de choses à partager avec la pleine du Po, sauf le respect
pour ces populations et pour les décisions que librement ces
populations souhaiteraient prendre, pourvu que ces populations
n'imposent pas à d'autres peuples un système sans leur
consentement.
Je crois que ces événements ont quand même mis "il dito sulla
piaga" et ils ont reproposé l'urgence d'arriver à une reforme
totale en sens fédéraliste, mais vraiment en sens fédéraliste:
justement on faisait noter des contradictions entre la parole de
décentralisation et entre toute une série de définitions
fédéralistes, qui ne sont que des fédéralismes partiels qui ne
résolvent pas absolument le problème.
Je me suis demandé aussi quelle est la réponse que le
gouvernement a donnée à ces faits. Nous avons entendu des
déclarations assez superficielles et je dirais même préoccupantes,
parce que M. Prodi a affirmé que tout ce qui est applicable du
fédéralisme sera fait par la prochaine loi financière: si le
fédéralisme n'est qu'une décentralisation des possibilités de
taxer, c'est un pauvre fédéralisme. Je crois que ce n'est pas une
réponse sérieuse et je ne sais pas si nous pouvons espérer dans la
Bicamerale, j'ai quelques doutes. J'ai peur que la Bicamerale aille
encore une fois "insabbiare" - comme dans les expériences passées -
tous ces processus de reforme institutionnelle que quand même nous
espérons.
La région autonome du Val d'Aoste ne peut pas être absente dans
ce moment délicat et d'ailleurs ce Conseil s'était déjà unanimement
exprimé il y a quelques années sur la nécessité et l'urgence de
transformer cette république dans une république fédérale. Je crois
que nous devons aujourd'hui viser encore un peu plus haut, viser à
l'Europe, et Bich ne m'en veuille pas si je suis d'accord sur une
collaboration transfrontalière et sur les régions d'Europe, des
régions homogènes, et sur des collaborations qui favorisent cette
intégration européenne. Je ne crois pas qu'on entre en Europe avec
la tasse sur l'Europe, je crois que cela c'est une autre farce.
Donc nous avons la nécessité de collaborations différentes qui
sont nécessaires pour bâtir cette Europe; là le fédéralisme, avec
les principes de subsidiarité, de solidarité, de coopération,
pourra trouver la clef de la collaboration et pourra garantir
l'épanouissement de l'identité de tous les peuples, le respect
réciproque et un développement économique équilibré, parce que nous
voyons dans ces jours, même en lisant les titres d'aujourd'hui:
France-Italie c'est duel, et c'est un duel entre états-nations qui
ont fini leur rôle historique.
Aujourd'hui je pense qu'il n'a pas beaucoup de sens de parler de
séparation brutale ou de fou indépendantisme, parce que les
échanges, l'économie et la culture nécessitent d'un dialogue entre
hommes et surtout entre communautés libres: ça à mon avis c'est le
résumé du fédéralisme.
Mais le fédéralisme n'est pas applicable sans le principe de
l'autodétermination (et je veux réaffirmer ce principe), qui
pourrait même aboutir à une séparation pour élaborer ensuite des
pactes libres. Le fédéralisme ne se peut pas faire par un état qui
distribue des compétences, mais, selon le principe de subsidiarité,
aux degrés supérieurs ne reviennent que les compétences que le
premier degré n'est pas à même de gérer et qu'il décide de
déléguer.
Nous proposons donc que ce Conseil se penche de nouveau sur un
projet de reforme fédéraliste à proposer au parlement, sans
attendre que d'autres nous imposent leurs projets. Nous sommes
contraires à cet ordre du jour, car il banalise la possibilité
d'une reforme fédérale de l'état, et aussi pour toutes les
contradictions et la confusion que ce document peut engendrer. Ce
document ne veut qu'être un acte d'accusation contre la sécession
proposée par la Lega.
Notre projet politique se différencie de celui de la Lega, mais,
selon les principes des droits de l'homme sanctionnés par l'ONU,
nous revendiquons la liberté de l'autodétermination à tout peuple
qui veuille librement choisir son avenir.
Cela dit, notre groupe votera contre cet ordre du jour, mais
nous sommes disponibles dès à présent à travailler autour d'un
projet réellement fédéraliste.
Presidente Ha chiesto la parola il Consigliere Florio.
Florio (VA) Credo che questo ordine del giorno dovrebbe essere
per certi versi discusso ed esaminato insieme all'altro, presentato
dai consiglieri di opposizione, relativo alla legge finanziaria.
Perché questo? Perché credo che nel nostro paese da una parte non
si riesca a fare ancora il conto fino in fondo con le conseguenze
derivanti da vent'anni di dilapidazione della ricchezza nazionale,
di cui sono principali responsabili la Democrazia Cristiana e il
Partito Socialista, che intorno a questo strumento, alla
dilapidazione della ricchezza nazionale, hanno per decenni
costruito il loro consenso, e dall'altra non si tenga conto del
fatto che le tendenze espresse dalla Lega costituiscono - è inutile
che ce lo nascondiamo - il comune sentire di una parte di questo
paese, e segnatamente di una parte di questo paese che abita,
lavora, vive nel Nord dell'Italia.
Per anni ho sentito alcune delle argomentazioni delle quali
Bossi è portatore liberamente espresse in numerosi bar di numerosi
paesi di questa regione; in sé non mi stupiscono le affermazioni, 1
le richieste, possiamo ritenere un po' ridicolo il rituale messo in
piedi, ma bisogna anche riuscire a guardare, se vogliamo fare
politica seriamente, al di là e oltre il filtro della sacralità con
cui la Lega ha voluto sottolineare quella giornata.
Da quando Bossi e la Lega hanno cominciato a cavalcare questa
soluzione della secessione, mi sono sempre chiesto che cosa
succederebbe nel nostro paese se alla data di compimento dei
rapporti fissati con il Trattato di Maastricht il nostro paese non
riuscisse ad entrare nella cosiddetta Europa. Mi sono sempre
chiesto cosa succederebbe nel Nord del nostro paese, mi sono sempre
chiesto cosa succederebbe nei rapporti fra i forti squilibri
economici e per certi versi di responsabilità esistenti fra il nord
e il sud di questo paese. E non credo che sia possibile esorcizzare
i rischi derivanti dalle proposte politiche della secessione
sostenendo che l'Italia deve essere unita, cioè competizioni di
principio ugualmente gridate quanto quelle della secessione.
Non credo che sia possibile affrontare questo problema in questi
termini, ma credo che si debba serenamente, con coraggio e con
forza invece, affrontare ciò che si è e ciò che dobbiamo fare per
riuscire a rimanere in piedi in questa Europa. Qui credo che il
disastro sia sovrano nel nostro paese: alla crisi economica si è
sommata la crisi istituzionale, e venire fuori da un bailamme di
questo tipo, in piedi, in fretta, rispettando la democrazia e
salvaguardando i livelli di reddito della stragrande maggioranza
della popolazione del nostro paese credo sia impresa se non
disperata, almeno disperante.
Allora mi stupisce un po' l'atteggiamento e il commento che il
Consigliere Perrin ha fatto di questi fatti. Dividerei il suo
discorso in due pezzi, il primo è rivestito di ironia: ogni
tentativo, ogni proposta che viene fatta dalle cosiddette forze
politiche stato-nazionali, o comunque ad esse assimilabili, viene
visto con ironia e addirittura con una certa dose di superiorità,
quasi che dal guardare dai colli si veda la realtà del nostro
paese, dell'Europa e del mondo intero in modo più chiaro che non
guardandola dalle sponde del Po o dalle coste della Sicilia. Non
credo che sia così.
Credo che il nostro modo di guardare ai problemi del nostro
paese ponendosi su un colle possa essere complementare al modo di
guardare ai problemi del nostro paese, dell'Europa e del mondo
intero, dalle sponde del Po o dalle rive della Sicilia. Rivendicare
comunque e sempre una primogenitura, una bontà quasi manichea nelle
proprie posizioni rispetto alle posizioni degli altri, mi sembra un
atteggiamento assai poco federalista. Bisognerebbe riuscire invece
ad essere portatori di proposte coerenti e definitive dal punto di
vista della loro definizione, avendo il coraggio di metterle sullo
stesso piano delle altre proposte, avendo il coraggio di mettersi
anche in discussione. Elemento questo della posizione dell'Union
Valdôtaine, della forza politica di maggioranza relativa, della
forza politica autonomista per eccellenza presente in questa
regione, che non registro quasi mai, che non mi pare di toccare
quasi mai, che non sento palpabile. Mi sembra sì una posizione
appassionata, ma tutta contenuta all'interno del ridotto
fortificato rappresentato dalla realtà istituzionale della regione
autonoma Valle d'Aosta. Assai più comprensibile è la posizione che
ad esempio poco fa in una battuta il Consigliere Mostacchi mi
faceva, che è per l'indipendentismo, mi sembrava di aver capito con
estrema chiarezza.
L'altra posizione è una posizione quasi professorale, quasi di
insegnamento, e credo che in materia ben pochi possano realmente
insegnare.
Perché poi collegavo il discorso dell'assetto dello Stato al
problema della legge finanziaria? Perché mi sembra che anche qui ci
sia un continuo scaricare sugli altri responsabilità che sono
comunque collettive. C'è chi rivendica l'esigenza di poter decidere
in casa propria contro quelle che vengono comunque definite
tendenze accentratrici. C'è chi deve difendere il ridotto
rappresentato dalle parti sociali, dalle quali si ritiene derivi il
proprio consenso....
(...Interruzione di un Consigliere, senza microfono...)
... sì, è chiaro, ma non coerente con il principio che sottende
una popolazione che ha comunque deciso di vivere insieme. Qui mi
sembra che venga meno quel motto, che andava per la maggiore nella
sinistra extraparlamentare di molti anni fa: da ciascuno secondo le
possibilità, a ciascuno secondo i propri bisogni. É chiaro che
oltre a chiedere che venga dato a ciascuno secondo i propri
bisogni, bisognerà pur incominciare a chiedere in questo paese che
da tutti venga ciò che può essere dato, quindi utilizzando delle
proprie braccia, delle proprie capacità, della propria
intelligenza.
Non ci devono essere sacche di privilegio, ridotti nei quali sia
possibile nascondersi, sistemi di aggiramento per tentare di
rimanere in piedi cercando di lavorare il meno possibile. É chiaro
che questo è un elemento che la sinistra soprattutto dovrà
sottolineare: certamente a ciascuno secondo i bisogni, ma
soprattutto da ciascuno secondo le possibilità.
Questa è un'altra cosa che viene messa in disparte, e non viene
messa in disparte solo quando si ragiona di questioni connesse con
l'economia, ma anche quando si ragiona di questioni connesse con
l'assetto dello Stato, ad esempio, con i rapporti fra realtà
territoriali diverse quali le regioni italiane. Quando noi nel
passato facevamo delle riflessioni in ordine al riparto fiscale,
alle leggi che lo definivano, ai criteri che ne avevano determinato
i parametri, e ponevamo delle domande, venivamo subito accusati di
anti-autonomismo non tenendo come base, secondo me, quel
ragionamento che facevo poco fa dei bisogni e dei doveri di
ciascuno di noi.
C'è poi un ultimo aspetto ed è il discorso più propriamente
della secessione. Non credo che ci possa essere un ordine
costituito, che autonomamente decida di fare harakiri, non è mai
esistito questo e credo che non potrà mai esistere in sé, perché
l'ordine costituito rappresenta comunque un nodo di potere e il
potere non è mai cosa buona; dobbiamo usarlo, ci deve essere, deve
essere organizzato e gestito perché è l'unico sistema probabilmente
per consentirci di vivere insieme meglio che non nella savana, ma
in sé non è mai cosa buona. É difficile, quindi, che un potere
decida di mettersi autonomamente e fino in fondo in discussione,
per cui è certo che non si può rifiutare il diritto a separarsi, ma
deve essere di una popolazione nel suo insieme, deve essere di un
nucleo di cittadini consistente e considerevole, che deve avere una
sua diffusione su un determinato territorio.
Il grosso limite della secessione di cui si parla in questa
risoluzione è determinato essenzialmente dal fatto che si tratta di
una forza politica, che rappresenta certamente un sentire diffuso
nel nord del paese, ma estremamente ridotto, ridottissimo in
termini percentuali. Ecco perché allora me la sento di dire che
sono contro quel tipo di secessione. Ma se l'organizzazione
federale dello Stato italiano possibile, futura, riconoscesse
l'esistenza di due, tre, quattro realtà indipendenti federate,
allora il discorso dell'autonomo pronunciamento da parte di queste
due, tre, quattro indipendenze federate non potrebbe non essere
secondo me riconosciuto.
Si dà atto che, dalle ore 18,00, presiede il Vicepresidente
Marco Viérin.
Presidente Ha chiesto la parola il Consigliere Ferraris.
Ferraris (GV-PDS-SV) Credo che il motivo di questa risoluzione
sia evidente: in questo paese c'è stato un quindici di settembre
che ha visto un evento, qualcuno ha detto anche un evento molto
spettacoloso sul piano della politica, che ha posto all'ordine del
giorno della discussione il problema della secessione.
Non vorrei spendere molte parole su questo, nel senso che credo
che la secessione sia una risposta sbagliata ad un problema vero, e
il problema vero è quello di uno Stato che è eccessivamente
pervasivo e inefficiente; che anche sul problema dell'entrata in
Europa, che credo che sia una cosa che tutti condividiamo,
rappresenta un costo in più. Qualcuno si è divertito a fare dei
conti e dice che abbiamo sul nostro apparato produttivo dei costi
che sono intorno al 2 percento superiori proprio per l'inefficienza
del nostro Stato.
Allora il problema è indubbiamente di porre.....
(...Interruzione della registrazione...)
... dicevo che anche gli esempi di secessione che si sono visti
in Europa sicuramente non sono stati positivi, ma credo anche che
una secessione basata su modelli di nuovi egoismi, cioè in sostanza
non pagare le tasse, come si è sentito spesso dire nella giornata
del quindici, oppure su discorsi del tipo: cacciamo gli insegnanti
meridionali, e si potrebbe continuare con l'elenco, indubbiamente
non credo che aiutino la causa della secessione stessa.
L'ordine del giorno che è stato contestato, rispetto al fatto
che si diceva che non era sufficientemente preciso dal lato del
federalismo, però pone con chiarezza una questione. Ora, si può
riformulare la prima fase, lo si può scrivere meglio, e non è la
prima volta che questo Consiglio regionale si pronuncia rispetto ad
una necessità di una riforma federale dello Stato, però rispetto a
questa riforma bisogna chiarirsi rispetto ad una cosa. Se si fa la
secessione, non si fa uno Stato federale, si fa una confederazione
di Stati diversi, che è una cosa fondamentalmente diversa da uno
Stato federale.
Prima il Consigliere Perrin poneva il problema dicendo che lui
non è d'accordo rispetto a questo ordine del giorno; io concordo
con Chiarello nel dire togliamo anche la prima frase,
riformuliamola meglio, ma su una questione ci dobbiamo intendere:
il federalismo e la secessione sono due cose che insieme non
stanno, questo è un dato evidente. Quindi penso che la
discriminante da questo punto di vista non ci sia, lo stesso Bossi
su questo è stato estremamente chiaro, perché nel momento in cui ha
abbracciato la secessione, ha deciso che la questione federale,
almeno per quanto riguarda la Lega, non esiste più nel nostro
paese.
Ritengo che questa sia la questione che vada posta a questo
Consiglio: noi siamo perché ci sia una riforma federale dello
Stato, ma questa riconosce una doppia potestà, una potestà di un
livello generale e una potestà di livello statale più definito a
livello regionale, come noi usiamo dire nel nostro paese, che però
non comprende la possibilità di costituire degli stati confederati,
che sono altra cosa, decisamente diversa dal federalismo. É una
strada anche questa, ma noi una strada di questo genere sicuramente
non la condividiamo e soprattutto la consideriamo anacronistica nel
momento in cui parliamo d'Europa; prima si diceva che è un po'
riduttivo pagare le tasse per entrare in Europa, ma la strada che
si sta percorrendo è quella di andare verso una unificazione
europea che deve passare attraverso la moneta, che deve passare
attraverso una unificazione di carattere politico, e che affronti
anche questioni di altro genere.
Per cui ritengo, ricollegandomi a quanto diceva Chiarello, che
la questione fondamentale di questa risoluzione sia nel secondo
capoverso, dove si chiede se siamo oppure no contrari alla
secessione. Ovviamente il riferimento è al nostro paese, del resto
la stessa Union Valdôtaine ha presentato un disegno di legge al
parlamento italiano, in cui sicuramente non parla di costituzione
di stati confederali, per cui richiamo ad una coerenza anche il
movimento rispetto a posizioni che fino adesso ha sempre
affermato.
Si dà atto che, dalle ore 18,14, riassume la Presidenza il
Presidente Stévenin.
Presidente Ha chiesto la parola il Consigliere Bich.
Bich (RV) Certo l'argomento che stiamo trattando meritava una
scenografia un po' più wagneriana, invece siamo caduti di nuovo
nell'operetta: quando andavamo a fare i ritiri spirituali, si
evocava il demonio e andava via sempre la luce, ed anche qui oggi
che trattiamo di un punto centrale del nostro dibattito politico,
chissà mai perché piano piano si smorza l'energia e arriviamo quasi
ad una atmosfera da venerdì santo con un buio profondo.
Buio profondo anche sugli interventi, perché in effetti questo
breve ordine del giorno e quelli che si intersecano con questo
meritavano un dibattito più approfondito: come abbiamo fatto su
tante cose, anche sul federalismo si poteva magari fare una
sessione monografica del Consiglio e forse sarebbe stato più
adeguato. Ma non voglio rubare tempo alle dichiarazioni.
Ho sottoscritto questo ordine del giorno, e hanno già parlato
diversi capigruppo; ho sentito con attenzione le dichiarazioni
fatte dal capogruppo dell'Union Valdôtaine, che rimettono in pista
un dibattito che da molto tempo si sta facendo. Sul fatto che
l'autonomia sia tutela di minoranze, qui qualche volta si è anche
un po' equivocato; alle origini dello statuto c'era la minoranza
etnica, oggi la tutela della minoranza etnica in sé è un po' fuori
da quello che può essere il contorno di una comunità come la nostra
e l'etnia valdostana oggi va precisata meglio perché non è più solo
l'etnia del cognome oppure quella determinata dalla nascita e dalla
lingua, patrimoni inestimabili che non vogliamo assolutamente
mettere in discussione. Tuttavia la nostra è una comunità in
evoluzione, ci sono stati molti matrimoni misti, la lingua si è un
po' edulcorata, non è più solo la lingua dura e pura delle nostre
vallate, c'è qualche suono più variegato e intersecato con altre
esperienze. Allora non possiamo neanche più usare i toni da
"Annibale alle porte", né andarci ad appoggiare ad esperienze come
quella del Sud Tirolo - e chissà perché qui diciamo Sud Tirolo
quando dappertutto si dice Alto Adige, non è mica un dramma dire
Alto Adige, Sud Tirolo lo dicono in Sud Tirolo, mentre se qui
diciamo Alto Adige non è una scelta politica, ma è una
individuazione geografica.
Allo stesso tempo non si può liquidare una questione così
importante come quella che stiamo trattando oggi, richiamata in un
ordine del giorno molto scarno, senza dire assolutamente niente sul
momento che viviamo. Né penso sia gratificante l'analisi che ha
fatto il collega Florio, quando dice che c'è stata in Italia la
dilapidazione del patrimonio fatta da due partiti: il Partito
Socialista e la Democrazia Cristiana.
Insomma, cerchiamo di fare una valutazione un po' più complessa
della situazione politica, e allora: il sindacato non esiste? Non
sono esistiti in questo paese altri poteri al di fuori dei partiti?
Il sindacato che ha proclamato per 50 anni in Italia il salario
come variabile indipendente, ora si trova a dover fare i conti con
una realtà economica che non è assolutamente quella
dell'indipendenza del salario: i contratti non sono chiusi (ricordo
l'ordine del giorno dell'altra seduta), la mondializzazione
dell'economia come si suol dire nelle frasi fatte avviene sulle
spalle di tutti, il rapporto meritocratico nel lavoro (cioè va
avanti e guadagna di più chi lavora meglio e chi lavora di più) non
c'è, è saltato, eccetera. E in questo contesto il Consigliere
Florio pensa di poter liquidare il tutto dicendo che solo due
sigle, DC e PSI, hanno creato tutto questo disagio, questo
sovvertimento dei lavori, questa caduta di ideali eccetera? Anche
qui andiamoci piano.
La realtà è che qui si stanno scontrando due visioni dello
Stato, una è quella tardo-rinascimentale, dove si pensava che con
l'unità della nazione, con il proclamare certi valori, si arrivasse
anche ad una maggiore omogeneità delle istituzioni, si arrivasse ad
una rivalutazione dello spirito italiano. Inoltre siamo stati
educati in una scuola predisposta con programmi culturali ispirati
all'idea di una Italia unita, solidale, addirittura come il
Gioberti proclamava sotto il primato del Papa.
Ormai queste cose non stanno più in piedi, ma non sta neppure in
piedi il "klein ist gut", ovvero "il piccolo è bello", come non sta
più in piedi la tutela del particolarismo, la tutela del meglio, la
tutela del privilegio, la tutela delle condizioni migliori di vita
così come si realizzano nelle zone più opulente. Allora non
possiamo venire in quest'aula e dire che è sparita la Conner perché
i movimenti mondiali dell'economia portano a quello, non possiamo
venir qui a sostenere che la crisi dell'acciaio getta in crisi
anche la base della nostra economia, e poi soffermarci
semplicemente ad un dibattito di tutela delle nostre prerogative
statutarie, ed anche qualcosa di più, in un ambito di uno Stato
intramontano, che si collega coi vicini, il Vallese, l'Alta Savoia,
ma che di fatto non vuole prendere atto che è necessario andare al
di là di questi confini, di quelle che sono le visioni egoistiche
per arrivare a qualcosa di nuovo.
Concludendo, queste poche parole vogliono dire solo no alla
secessione, ed è vero quello che ha sostenuto Ferraris; vogliono
dire anche che ci sono le condizioni politiche per arrivare ancora
ad un largo accordo senza secessione e senza guerre, questo con la
Lega e con i più accesi visionari del centralismo. Però per carità
di Dio è indispensabile che ci sia chiarezza, che non si giochi su
tutti i tavoli: non si può giocare sul tavolo su cui gioca
Bassanini, il quale sostiene con tre decreti di aver creato il
federalismo; non si può accettare la posizione superficiale di chi
dice che con la Bicamerale possiamo affrontare tutti i problemi che
vengono posti da questo difficile momento politico; non possiamo
neppure ritenere che attraverso una ipotetica, ma fino adesso
respinta, assemblea costituente si possano affrontare certi
problemi giocando sempre sul doppio binario, dicendo cose che non
sono precise, che non vogliono arrivare alla definizione della
forma di Stato.
Noi abbiamo sostenuto che la forma in questo momento più adatta
è quella della repubblica federale, che i contorni geografici di
questa espressione politica devono essere quelli determinati dalla
storia, quindi quelli derivanti dall'attuale espressione regionale,
cioè non è che si possa andare a macroregioni o ad ipotizzare forme
nuove di definizione geografica. Ma soprattutto dovremmo affermare
che il federalismo deve essere qualcosa di endogeno, perché noi
siamo ad un passo dal federalismo: i poteri che ci sono stati
conferiti dallo Stato, dalla costituzione, i poteri che ci siamo
presi sopra o sotto il banco attraverso la deviazione di flussi
economici, di flussi finanziari e quant'altro mai, tutto questo ci
porta al confine direi quasi impercettibile del federalismo, siamo
quasi uno Stato federale dell'ipotetica repubblica federale
italiana; però io vorrei sapere che uso facciamo di questo
potere.
Se cioè il principio della sussidiarietà, che spesso
sbandieriamo, se il principio della non prevaricazione sul piccolo,
sulla tutela della minoranza, anche sulle strade regionali,
interpoderali o poderali, su quant'altro mai, vengono rispettati
anche qui da noi sul comune, sul municipio, sulla frazione, sulla
comunità montana, insomma su tutte le espressioni economiche,
politiche, civili, che esistono nella nostra regione.
Abbiamo già la repubblica federale italiana e una di queste
stelle sappiamo già essere, oltre alle due province autonome, la
Valle d'Aosta, non so a quante arriveremo, non so se a 50 come
negli Stati Uniti o meno, però noi siamo già una, dove ci sono
moltissimi poteri. Che uso abbiamo fatto dell'autonomia economica,
civile, culturale eccetera? Secondo me l'uso è stato gravato da
molto abuso e secondo me si può fare molto meglio, richiamandoci ai
valori ed anche alla nostra identità, però non vorrei essere solo
io a dirlo e a dirlo anche in senso autocritico, ma vorrei che lo
dicesse anche parte di questa assemblea.
Presidente Ha chiesto la parola il Consigliere Marguerettaz.
Marguerettaz (PpVA) Diciamo che più il tempo passa e più le
forze di maggioranza, o perlomeno quelle dirimpettaie sono
favorite, perché qui comincia ad essere difficile vedere gli
appunti.
A parte la battuta, mi sono ritrovato in molti, o perlomeno in
parte dei molti interventi fin qui uditi, soprattutto in un fil
rouge che ha attraversato gli ultimi interventi - sì, stranamente
di sinistra, ma noi non abbiamo preconcetti... - là dove si è
cercato molto opportunamente di riportare il senso di questa
risoluzione al significato originario che essa aveva e che essa
voleva avere.
Se non c'erano gli avvenimenti del quindici settembre oggi non
saremmo qui a parlare di questo, quindi questa risoluzione
presentata da Chiarello ed altri aveva un unico obiettivo politico,
quello di richiamare il Consiglio regionale della Valle d'Aosta su
un fatto che era accaduto, che a mio avviso - e come mi è parso di
capire anche ad avviso di altri - era grave e meritava una presa di
posizione da parte di quest'organo.
In questo senso, quando il Consigliere Chiarello suscitando
anche un po' di ilarità - ma è normale - diceva che la risoluzione
lo convinceva quasi di più così come l'aveva pensata lui, forse
quelle due righe in cui dicevamo semplicemente che non
condividevamo questa presa di posizione e quindi ci dichiaravamo
contro la secessione, sarebbero state di maggiore efficacia.
Tuttavia mantengo un punto di domanda, soltanto come ipotesi, non
ne sono certo, perché sentendo anche determinati interventi qualche
dubbio mi è venuto.
Innanzitutto, voglio semplicemente dire che possiamo fare tutti
i discorsi possibili ed immaginabili, con riferimenti storici,
culturali, letterari, ma in quella data e direi ormai da diverso
tempo vi è una forza politica in Italia che, con un consenso minimo
rispetto alla massa, parla a nome dei popoli del nord e, amici
dell'Union Valdôtaine lo avete sentito anche voi, parla quindi
anche a nome nostro, a nome del popolo valdostano. Allora il
Consiglio, non l'Union Valdôtaine, ma il Consiglio regionale della
Valle d'Aosta come istituzione di un popolo valdostano non può non
pronunciarsi sulla gravità di questa affermazione, andando poi a
disquisire sull'altro tipo di discorso, che è quello che a mio
avviso ha sviato completamente questa discussione, non so se
artatamente o no.
Una riflessione che voglio fare è questa. Dopo aver sentito le
dichiarazioni dell'Union Valdôtaine, ho la sensazione che questa
forza politica in questo periodo - lo dico senza vena polemica
alcuna - si trovi un attimo in difficoltà paradossalmente su questi
argomenti, un po' come - mi perdonerete il parallelismo - il PCI e
di conseguenza la DC si sono trovati un po' a bagno maria quando è
caduto il muro di Berlino. Qualcuno mi ha preceduto dicendo che
almeno apparentemente in questa fase politica e storica per il
nostro paese si sta affrontando il discorso del federalismo con una
maggiore decisione rispetto ad ogni tempo del passato e l'Union
Valdôtaine, da quando ho cominciato a masticare di politica, ma
credo che mio padre e mio nonno potrebbero testimoniare
altrettanto, ha sempre tenuto in alto la bandiera del
federalismo.
Oggi, quando ci sono delle condizioni più favorevoli sicuramente
rispetto a dieci o anche a cinque anni fa, l'obiettivo dell'Union
Valdôtaine mi sembra spostarsi leggermente. Succede un po', in
maniera più elegante e molto più suffragata da argomenti, quello
che sta succedendo alla Lega in campo nazionale, che era partita in
tempi molto più recenti brandendo l'idea del federalismo, e oggi
piuttosto rozzamente dice che il federalismo non va più bene, ci
vuole la secessione. L'Union Valdôtaine forse con maggiore eleganza
dice: va bene il federalismo, però questi già ci lasciano scettici
e poi adesso cominciamo a parlare di euroregioni, dobbiamo guardare
all'Europa eccetera.
É una sensazione che ho di questo impaccio dell'Union
Valdôtaine, del quale mi dispiaccio perché a fronte di una
risoluzione di questo genere credo sia necessario superare queste
difficoltà. É una sensazione che ho avuto anche quando abbiamo
fatto insieme la campagna elettorale per le elezioni politiche,
dove ho potuto toccare con mano nei diversi paesi in cui si
organizzavano gli incontri con gli elettori nei quali veniva posta
da parte degli elettori di fede unionista questa domanda
sull'indipendenza; e lì, non so se per la coalizione che c'era, non
so per quale motivo, vedevo un attimo di difficoltà nel dover
rispondere a questa domanda. In genere i candidati alla camera e al
senato se la cavavano egregiamente dicendo, giustamente, che non
era quello il problema in discussione in quel momento, il problema
era invece realizzare il federalismo.
A questa domanda che oggi lentamente sta salendo dalla base
dell'Union Valdôtaine, o perlomeno da una parte di essa, non vorrei
che qualcuno della classe dirigente unionista avesse già trovato un
altro tipo di risposta nelle elezioni politiche - leggasi: successo
relativo, anche comunque innegabile e inaspettato per certi versi
dei candidati della Lega nella nostra regione - e non vorrei che
questo sviasse il tema principale di questa risoluzione.
É stato detto attenzione, il decentramento non è il federalismo,
e sono perfettamente d'accordo; il decentramento credo che la
nostra regione lo abbia sempre avuto, anzi da qualche tempo ogni
anno, siccome non ci danno più tanti soldi, ci decentrano delle
competenze.
Ma giustamente non è questo - come più volte abbiamo tutti detto
- quello che il Consiglio regionale, votando la risoluzione, voleva
raggiungere. Si tratta quindi di partire dal basso ed anche qui
stento a capire la politica dell'Union Valdôtaine in questa fase.
Il Consiglio scorso abbiamo approvato quei 12 referendum; eravamo
tutti concordi nel dire che non passa attraverso questi la
realizzazione del federalismo, ma che ha comunque un alto
significato politico richiedere assieme ad altre regioni quei 12
referendum, cioè significa che realtà territoriali regionali hanno
necessità di fare questo passo.
Allora chiedo all'Union Valdôtaine, modificando, trovando le
formule migliori che possano garantire tutti, così come siamo stati
chiari una settimana fa nel saper individuare il significato
politico che aveva la richiesta dei 12 referendum, di essere
altrettanto capaci oggi di saper cogliere il significato politico
che ha per il Consiglio regionale della Valle d'Aosta dire che è
contro la secessione, soprattutto se proposta da una forza
politiche che non può ergersi ad essere il rappresentante dei
popoli del nord e tanto meno del popolo della Valle d'Aosta.
Presidente Ha chiesto la parola il Consigliere Dujany.
Dujany (PVA) Il gruppo Pour la Vallée d'Aoste non condivide il
contenuto di questo documento. Vi è una preliminare preoccupazione
che riguarda il fatto che questa risoluzione avrebbe come
destinatario il parlamento, cioè si invita il parlamento ad una
certa attenzione.
La preoccupazione riguarda il fatto innanzitutto che questo
documento tende a comprovare che gli articoli 39 e 40 del nostro
statuto e cioè la conoscenza integrale, oltre che del francese,
della lingua italiana non appartiene a questa comunità, poiché
questo documento è un documento sul piano del contenuto pieno di
contraddizioni e scritto con un lessico a dir poco
incomprensibile.
Si parte con un invito a licenziare in tempi brevi una proposta
di modifica dell'attuale struttura dello Stato: licenziare è un
termine che riguarda abitualmente la cessazione di un rapporto di
lavoro. Si propone la modifica dell'attuale struttura dello stato:
cosa significhi questo, se ci si riferisca ad un ordinamento
giuridico o ad una dimensione fisica interna dello stato, non è
dato capire. Salvo poi immediatamente dopo portare una precisazione
che costituisce una contraddizione in se ipsa, nel senso che
sembrerebbe voler da una parte una strutturazione dello stato in
senso federale, dopo di che una strutturazione dello stato in senso
regionale, dopo di che si passa ad un reale decentramento dei
poteri e quindi ad uno stato organizzato sul decentramento
amministrativo.
Ma con quale finalità tutto questo? Con la finalità di
garantire, si dice, la piena partecipazione dei cittadini al
governo dello stato. Cosa c'entri qui il governo Prodi, quali siano
le vicinanze dei sottoscrittori Viérin Marco, Piccolo e Lanièce con
il governo Prodi è veramente un enigma riuscire a capirlo.
Prosegue poi il documento pronunciandosi contro la secessione -
e non si capisce bene da che cosa - nel rispetto dello statuto
speciale e del dettato costituzionale, quindi facendo presente che
la situazione istituzionale attuale sta bene ai sottoscrittori
della risoluzione.
A me pare che come esempio di mancata conoscenza, al di là dei
contenuti pieni di contraddizioni, ma di mancata conoscenza
dell'italiano credo che questo documento rappresenti un effettivo
contributo e prova innanzitutto.
Ma non è solo questo che mi porta a non condividerne il suo
contenuto, perché lo stesso contribuisce a creare una grande
confusione sul tema del federalismo. Questa grande confusione
l'abbiamo già rilevata un po' tutti, prendendo visione dei giornali
in questi giorni, in cui l'informazione sta presentando alla gente
la proposizione dei referendum di iniziativa di alcune regioni a
statuto ordinario, che questo Consiglio ha fatto anche propri, come
un'idea di realizzazione del federalismo in Italia. Ecco qui che
rientriamo in quella grande confusione, che è tipica di questo
documento.
Allora cosa vogliamo? Questi referendum non hanno nient'altro
come finalità, che ottenere un decentramento dallo stato, non si va
al di là di questa impostazione. Ma tutti tendono a fare una grande
confusione, per prima l'informazione stessa, e questo documento con
il suo contenuto non fa nient'altro che riportare tutte queste
contraddizioni che si rilevano anche dai mezzi di informazione.
Quindi, sotto questo profilo non possiamo certamente aderire.
Vorrei poi fare una ulteriore osservazione all'intervento che ha
fatto Florio, nel senso che si possono leggere tutti i trattati sul
federalismo, ma se c'è un sistema approntato alla massima
solidarietà è proprio quello federale, costituito da questo patto
tra comunità che, pur riconoscendosi diverse per cultura, per gli
aspetti più diversi, decidono di collaborare nel pieno rispetto di
ognuna. É sufficiente guardare al sistema che abbiamo a pochi
chilometri da noi, il sistema svizzero, per rendersi conto come
questo sia improntato al massimo aiuto reciproco che tiene conto
delle comunità deboli e di quelle più forti.
Quindi non possiamo assolutamente farci abbindolare da quelle
provocazioni, dal linguaggio che possono usare la Lega e lo stesso
Bossi, ma che sono ben lontani dall'essere i migliori interpreti
del sistema federale; non possiamo permetterci di cadere in questa
enorme contraddizione.
Un ultimo aspetto che volevo sollevare è che questo documento,
nella sua più totale contraddizione, è totalmente irrispettoso del
principio di autodeterminazione dei popoli, che si inserisce in una
irreversibile caduta degli stati nazionali e in una logica di
realizzazione dell'Europa, che vedrà proprio le comunità di confine
fare da cerniera e diventare attrici dell'Europa medesima.
Presidente Non ho più nessun iscritto a parlare, adesso ha
chiesto la parola il Consigliere Tibaldi, ma si tratta di vedere
cosa si intende fare, perché o c'è un'intesa e si arriva alla
votazione, luce permettendo, oppure si rinvia il Consiglio a domani
mattina, dal momento che il Consiglio è convocato anche per domani.
Però si tratta di vedere, dato che l'altra risoluzione ha trovato
l'intesa del Consiglio, quanta gente ancora intende parlare su
questo argomento o se vogliamo rinviare il dibattito a domani
mattina.
Ha chiesto la parola il Consigliere Tibaldi.
Tibaldi (Ind) Ho ascoltato con attenzione tutti gli interventi e
mi ha particolarmente colpito quello del segretario dell'Union
Valdôtaine, nonché Consigliere regionale dello stesso movimento. Un
intervento con una impostazione fortemente didattica ed anche
ironica soprattutto nella prima parte, come ha giustamente
sottolineato qualcuno prima di me.
Penso che in questo intervento però si debbano rilevare altri
aspetti, che sono stati invece sottaciuti e sui quali mi soffermerò
nella seconda parte delle argomentazioni che voglio sottoporre al
Consiglio.
Anzitutto qui si parte da una premessa, si tende a riconoscere
l'unità dello stato italiano e a negare conseguentemente quello che
è un diritto di secessione. Dico subito che voterò favorevolmente
questo documento, anche se ritengo che l'impostazione dello stesso
sia a livello di premessa che a livello di dispositivo sia
eccessivamente lapidaria e sbrigativa e avrebbe senz'altro dovuto
essere oggetto di maggiore approfondimento e di elaborazione da
parte di coloro che lo hanno presentato.
Il diritto di secedere è uno dei diritti fondamentali che è in
stretta connessione con l'altro diritto fondamentale che è quello
di autodeterminazione dei popoli, diritti entrambi che sono
riconosciuti dai principali trattati internazionali. La Lega e
Bossi pongono questo diritto a fondamento di quella che è la loro
valutazione del riconoscimento di un'area geografica ben precisa,
la Padania. Allora mi chiedo per prima cosa se effettivamente si
può parlare dell'esistenza di un popolo padano, cioè il popolo
padano viene riconosciuto sulla base di quali elementi: dello ius
sanguinis, quindi la consanguineità, dello ius soli, quindi la
residenza o la nascita al nord del Po? Con quali criteri viene
individuato un popolo? Questo è il primo quesito che mi sono sempre
posto e che pongo anche all'attenzione di questo Consiglio, perché
l'individuazione di un popolo è fondamentale per poter determinare
il suo diritto di secessione da una determinata entità
geografica.
Penso che non si possa parlare dell'esistenza di un popolo
padano, ma si debba parlare dell'esistenza della questione
settentrionale, che vede una parte del paese oberata di gravami
fiscali, vede una parte del paese nucleo produttivo e trainante
dell'Italia e naturalmente motrice del paese nell'ambito della
cornice europea e nell'ambito del mondo, motrice che deve trainarsi
anche un rimorchio pesante: sono 50 anni che si parla di questione
meridionale e per 50 anni non si è mai parlato di questione
settentrionale.
Ebbene, la migliore risposta e quindi la migliore soluzione alla
questione settentrionale a mio avviso non è rappresentata dalla
secessione, ma da una riforma dello Stato. Abbiamo oggi un governo,
una coalizione di maggioranza a Roma, che non so quanto sia in
grado di rispondere alle imminenti esigenze di riforma in senso
politico, istituzionale ed economico dello Stato, ed è quindi
naturale che questa carenza di risposte faccia il gioco della
Lega.
Per tornare alle osservazioni fatte dal Consigliere Perrin,
anch'io ho colto questa sensazione di una Union Valdôtaine stretta
in questo momento fortemente fra il suo ruolo ministeriale (quindi
esercitato a livello romano tramite la doppia rappresentanza
parlamentare ed esercitata a livello aostano con la responsabilità
del governo della nostra regione) e la sua anima separatista che
sta lievitando sempre più rumorosa a livello di base. A questo
punto sarà anche compito dell'Union scegliere quella che è la sua
vocazione: federalista come ama definirsi quando è sui tavoli
romani, oppure separatista non solo quando, come diceva qualcuno,
nei bar si fanno certi discorsi ma anche oggi, come è stato
dimostrato ampiamente, che si analizza a livello di Consiglio
regionale.
Perché se la scelta deve essere quella del separatismo e della
secessione, del diritto che è stato poc'anzi riconosciuto dal
Consigliere Perrin, mi chiedo come mai determinati rappresentanti
dello stesso movimento (mi riferisco ad es. al Presidente)
accettino di ricoprire la carica di Prefetto, che è la longa manus
del Ministero dell'interno qui ad Aosta. Mi chiedo come mai questo
Consiglio abbia approvato una risoluzione a maggioranza perché un
parlamentare valdostano fosse presente nella Bicamerale, anche se
organo statuale per la riforma dello Stato in senso federale. Mi
chiedo come mai, sempre attraverso i rappresentanti di questo
movimento, si sia dato l'appoggio ad un governo che ha forti
elementi di statualità e di centralismo, o si appoggi magari una
finanziaria che, attraverso questo massacro fiscale che ci sta
prospettando, Prodi vuol far passare come un inizio di riforma
dell'Italia in senso federale. Mi chiedo come mai, sempre facendo
riferimento ad una interpellanza presentata stamani da Linty,
l'Union Valdôtaine fortemente separatista questo pomeriggio non
abbia ancora aperto un contenzioso con l'Enel e non abbia quindi
tutelato, o meglio difeso quel diritto di avere una riduzione del
sovrapprezzo termico, peraltro riconosciuta da una legge dello
Stato.
Qui mi sembra che si sia facendo il doppio giochetto: a Roma si
usa una maschera e ad Aosta se ne usa un'altra. É bene che ci siano
dei chiarimenti da parte degli esponenti dell'Union, in particolare
mi rivolgo al Segretario, che non indossi l'abito ministeriale
quando si tratta di strappare privilegi, e si spogli di questo e
metta la camicia separatista quando invece si tratta di rinsaldare
la base politica.
Concludo dicendo che voterò favorevolmente questa risoluzione,
anche se non ne condivido l'impostazione; è una impostazione
frettolosa, fortemente lacunosa sotto numerosi profili che sono
stati sottolineati in maniera molto puntuale da chi mi ha
preceduto, ed avanzo anche una proposta: la miglior risposta alla
secessione è stata quella avanzata dal Presidente della regione
Lombardia, che ha lasciato la decisione ai cittadini, anziché
prenderla in stanze ristrette come possono essere questo Consiglio
o altre stanze, pertanto chiedo che anche il Presidente della
Giunta proponga un referendum sulla secessione a livello
valdostano, vedremo quanti sono d'accordo, quanti lo approvano,
quanti si sentono di sposare questa separazione dall'Italia e
creare questa Euroregione oppure di appartenere alla Padania che ha
disegnato Bossi, e quanti invece lo ritengono un progetto
assolutamente non praticabile.
Solo in questa maniera, andando oltre le classiche dichiarazioni
di principio, proponendo atti concreti, possiamo avere una risposta
da coloro che sono direttamente interessati, i cittadini;
altrimenti ci limitiamo a fare un dibattito di dichiarazioni molto,
molto fredde, molto distaccate da quella che è la realtà che ogni
giorno ci riguarda. E non giochiamo nemmeno a spostare
semplicemente i baricentri: da Roma a Mantova o da Roma al Monte
Bianco, altrimenti ci divertiamo solo a fare dei disegni di
geometria politica, che non rispondono alle esigenze immediate che
chiede una popolazione, come quella largamente rappresentata dalla
Lega, che sta lamentando il disagio della cosiddetta questione
settentrionale.
Presidente Collega Chiarello, non ho più nessuno iscritto a
parlare, quindi devo chiudere la discussione generale.
Ha chiesto la parola il Consigliere Chiarello per il secondo
intervento.
Chiarello (RC) Propongo quello che aveva chiesto il Presidente
del Consiglio prima, cioè di rimandare a domani mattina il
Consiglio. Interrompere per oscurità era un motivo valido?
Presidente Ma se non c'è più nessuno iscritto a parlare....
Chiarello (RC) ... ma io ho chiesto di parlare. E quando parlo,
posso anche prima fare la mozione d'ordine oppure no? Non lo so,
Presidente.
Presidente Mi hanno preannunciato che fra cinque minuti ci sarà
di nuovo la luce.
Chiarello (RC) Ho fatto una richiesta, lei mi dice che non
sospendiamo e va bene.
Presidente Nessuno è contrario a rinviare a domani mattina la
discussione, a condizione che ci sia qualcuno iscritto a parlare,
altrimenti non ha senso.
Chiarello (RC) Va bene, Presidente, io comincio a parlare poi
veda lei.
Volevo rispondere a Linty, che nel suo intervento ha detto che
ce l'avevo con lui.
Io ce l'ho con quella corrente di pensiero che si arrogava di
rappresentare il popolo della Padania, che secondo me è una
corrente di pensiero pericolosa, perché parlare di separatismo mi
fa già paura, ma parlare di separatismo e contestualmente mandare
via gli insegnanti del sud, mandare via i portalettere del sud,
questa è la cosa che mi fa paura, questo è separatismo. Ho già
detto che un federalismo egoista mi fa paura, effettivamente di un
federalismo solidale potremmo discutere.
Un punto su cui sono d'accordo con Bich è che sono diversi anni
che in Valle d'Aosta abbiamo questa autonomia, che assomiglia un
po' al federalismo; è vero, non abbiamo tutto quello che ci
permetterebbe il federalismo, anche se poi ci dobbiamo intendere
sul tipo di federalismo che vorremmo, però chiedo: pensiamo di
essere maturi per il federalismo perché abbiamo utilizzato bene la
nostra autonomia e tutto quello che lo Stato ci dava? A me sembra
di no.
Scusa Dujany, prima ancora dei referendum avevo presentato due
righe dove si chiedeva a questo Consiglio di pronunciarsi contro la
secessione, nel rispetto dello statuto speciale e del dettato
costituzionale, ma in entrambi questi testi non c'è scritto
secessione da nessuna parte. Lei che lo ha letto, mi dica che c'è
scritto secessione da qualche parte, se c'è scritto di mandare via
i maestri meridionali dalle scuole valdostane, se c'è scritto di
mandare via i portalettere, se c'è scritto di mandare via quelli
che hanno lavorato in miniera per la Cogne, quelli che abitano nel
quartiere Cogne per far piacere alla Lega, perché sono la
spazzatura di Aosta.
Era solo su quello che volevo che questo Consiglio si
dichiarasse, perché come ha detto Florio, qui mi sento di
rappresentare una parte di popolazione, o almeno io spero di
rappresentarla, magari non sempre la rappresenterò bene, ma tutti
qui siamo stati votati per rappresentare questa popolazione, allora
bene o male quando usciamo da qui dobbiamo avere sentore di cosa
pensa la popolazione valdostana. Io penso di rappresentare una
parte di popolazione che dice no alla secessione, ed allora mi sono
sentito di presentare questo documento; ognuno di noi faccia un
esame di coscienza e dica quello che pensa.
Presidente Ha chiesto la parola il Vicepresidente Marco
Viérin.
Viérin M. (PpVA) Non volevo intervenire perché era già
intervenuto Marguerettaz, che ha già bene illustrato la nostra
posizione e quello che sta emergendo in quest'aula di diverso
rispetto ad altre occasioni; volevo solo rispondere ad un passaggio
del collega Dujany, il quale si dichiara a favore
dell'autodeterminazione ma contrario ad un discorso secessionista,
e dichiara di non essere d'accordo su questa proposta di
risoluzione per come è formulata, per motivi che adesso non
riprendo.
Ebbene, Dujany, siccome si sono fatte varie volte altre
modifiche o intese su queste cose, penso che le si potrebbero fare
anche su questo documento, se si ha il coraggio almeno di dire agli
elettori, come diceva Chiarello, cosa pensiamo noi. A questo punto
si può fare una sospensione in modo che i capigruppo si confrontino
e raggiungano un'intesa, perché non siamo contro una certa
autodeterminazione. Quindi se è questo il nocciolo, lo possiamo
affrontare trovando un accordo fra le forze politiche
interessate.
Presidente Ha chiesto la parola il Consigliere Squarzino
Secondina.
Squarzino (VA) Solo due notazioni per completare il quadro
finora presentato.
Quando sento dei consiglieri, come in questo caso il Consigliere
Dujany, che analizzano punto per punto la forma, mi viene sempre in
mente che in genere, quando uno non è d'accordo sul contenuto,
comincia a dire che la forma non va, e a trovare le varie
imperfezioni linguistiche che forse ci sono per la fretta con cui è
stata formulata questa risoluzione.
Però il nucleo di questa risoluzione sta proprio nel discorso
della secessione, cioè è su questo punto che bisogna pronunciarsi,
perché è proprio questo il terreno su cui le forze regionaliste
etnocentriche anche a livello europeo stanno andando; cioè si passa
dall'affermazione del federalismo al concetto di indipendenza, dopo
di che si giunge al concetto di secessione. Quando si parla di
secessione non siamo più nel federalismo, a meno che non si
consideri il federalismo integrale, che è un tipo di federalismo
che fa riferimento ai cittadini di una comunità come un popolo
unito da caratteristiche etniche; quindi si torna veramente
indietro da un punto di vista culturale, si retrocede a quelle che
erano le ispirazioni dei movimenti nazionalisti e si giunge allora
a parlare di autodeterminazione come un concetto collegato con il
federalismo, cosa che non è assolutamente vera.
Quando si parla di autodeterminazione, automaticamente si
accoglie anche il concetto di secessione, cioè nel momento in cui
riconosco ad un gruppo umano di autodeterminarsi senza tener conto
dei legami che ha stretto con gli altri cittadini di comunità con
cui è in rapporto, rompo dei legami normativi, dei vincoli che sono
stati insieme decisi.
Fra l'altro il disegno di legge presentato alla camera da parte
dell'Union è un disegno di legge che contiene implicitamente il
concetto di secessione, perché al primo articolo si parla proprio
dei popoli delle regioni, come se fossero delle realtà diverse,
autonome le une dalle altre.
Quando l'ONU inizia la sua Carta costituzionale, parla di "noi
popolo delle Nazioni Unite", per indicare che non si vuole
distinguere all'interno di uno stato, non si vuole dare alla
popolazione che vive su un territorio una fisionomia legata solo a
principi di carattere etnico.
Presidente Se nessuno chiede la parola, chiudo la discussione
generale.
(...Interruzione del Consigliere Tibaldi, senza
microfono...)
... no, mi dispiace, collega Tibaldi, eravamo nella discussione
generale, sta facendo un errore nel senso che non l'avevo ancora
chiusa la discussione generale, l'ho chiusa adesso.
Pongo in votazione la risoluzione in oggetto:
Presenti: 27
Votanti: 25
Favorevoli: 11
Astenuti: 2 (Dujany e Lavoyer)
Contrari: 14
Il Consiglio non approva
