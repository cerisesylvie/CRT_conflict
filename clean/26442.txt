Classificazione
(Nessuna classificazione presente)


Trascrizione informale del dibattito dell'aula
Oggetto del Consiglio n. 353 del 21 dicembre 1972 - Resoconto
OGGETTO N. 353/72 - Legge regionale concernente
l'approvazione del bilancio di previsione della Regione Valle
d'Aosta per l'anno 1973.
Assessorato Agricoltura e Foreste - Titolo I - Spese correnti
- Sezione IV - Azione e intervento in campo economico - Categoria
II - Personale - Servizi Agrari e Zootecnici - Totale Servizi
Agrari e Zootecnici 187.000.000 - Servizi Forestali - Totale
Servizi Forestali: 346.650.000 - Riepilogo Categoria II - Personale
per un totale di Lire 33.650.000 - Categoria IV - Totale 63.000.000
- Servizi Forestali - Totale 65.000.000 -
Savioz (P.C.I.)
- Io vorrei chiedere un'informazione
all'Assessore all'Agricoltura, per cortesia, se mi dice qualche
cosa in merito alla lotta antiparassitaria; mi interesserebbe
sapere, secondo le nuove disposizioni di legge per i veleni e i
nuovi sistemi di distribuzione dei medesimi, se i risultati sono
positivi o negativi, solo questo.
Maquignaz (D.P.)
- Naturalmente non posso essere molto
preciso perché noi sappiamo adesso che per l'acquisto di questi
materiali occorre avere quel patentino, sono previsti degli esami,
c'è una Commissione che valuta, però per quanto concerne i
risultati che si è ottenuto con questo sistema per il momento non è
che possiamo dire molto; posso dire solo questo: che di
inconvenienti gravi non se ne sono verificati.
Manganoni (P.C.I.)
- Si era detto all'inizio che per ogni
Assessorato ci sarebbe tata una breve relazione, no? Sì, ma ormai
siamo avanti, la farà l'Assessore seguente.
Riepilogo Categoria IV - Acquisto beni e servizi - Servizi
Agrari e Zootecnici 63.000.000 - Servizi Forestali 65.000.000 -
Totale Categoria IV 128.000.000 - Categoria V - Trasferimenti
-
Savioz (P.C.I.)
- Una piccola informazione per la
questione dei contributi per quanto concerne la pesca e la caccia:
vedo che c'è un aumento di dieci milioni per uno e sei milioni per
l'altro. La pregherei di dirmi a che titolo questi aumenti.
(Voce: ...
Non siamo ancora arrivati)
Andrione (U.V.)
- Va beh, lo leggo adesso, la domanda
rimane valida.
Siggia (P.C.I.)
- Va bene, va bene.
Categoria V - Trasferimenti - per un totale di 332 milioni -
Totale della Sezione IV 993.650.000 -
Siggia (P.C.I.)
- Altri interventi su questa Categoria V?
Assessore Maquignaz vuole rispondere?
Maquignaz (D.P.)
- Gli aumenti che sono stati previsti
nel bilancio per quanto riguarda sia il Consorzio Pesca e sia il
Comitato Caccia sono dovuti alle richieste fatte dal Comitato e dal
Consorzio, richieste che noi abbiamo accolto per l'aumento del
personale di sorveglianza; il personale di sorveglianza sia del
Comitato e sia del Consorzio non sono adeguati e quindi era solo
per aumentare questa sorveglianza e ci sembrava una richiesta
accettabile e quindi abbiamo previsto l'aumento.
Manganoni (P.C.I.)
- Io qui sull'agricoltura avrei tre
domande da porre su tre articoli; io le pongo subito e poi mi
risponda quando vuole.
Articolo 363 "Bonifica sanitaria" - Quando si prevede,
approssimativamente, che abbia termine, perché ormai dura da 10-12
anni.
Secondo: articolo 364 "Sviluppo della viabilità rurale" - Mi
risulterebbe che per far fronte alle ultime domande presentate
occorreranno circa tre anni, cioè tre bilanci; questo cosa
significa? Che questo stanziamento è assolutamente insufficiente,
tenuto conto che queste strade interpoderali rivestono diversi
scopi, diversi aspetti: questione forestale, questione turistica,
perché noi vediamo che il turismo in tante zone si è sviluppato
grazie alle strade poderali e si sta sviluppando, o si starà
sviluppando presto, bene; fin quando si sviluppa il turismo in
quelle zone è bene, è ora di finirla di pensare solo a Courmayeur o
al Breuil; pensiamo anche a quelle altre zone. Ed allora io mi
chiedo: beh, io non vi dico aumentatelo, però io penso che avreste
dovuto tenere presente certi fattori.
Altra domanda: l'articolo che qui non mi sovviene, quello che è
stato soppresso per l'elettrificazione, c'è scritto soppresso. Ora
non so se è stato sostituito da un altro, io ho guardato e non l'ho
trovato, e quindi non ho visto lo stanziamento, anche lì in fatto
di elettrodotti rurali ho l'impressione che le domande dovranno
aspettare anni e anni ancora, no?
Ora, ritornando a quanto si è affermato nella discussione
sull'agricoltura, ma dalle dichiarazioni fatte dal Presidente della
Giunta nell'illustrare il bilancio, dalla quale illustrazione si
sarebbe detto che i problemi agricoli connessi con gli altri
problemi turistici, ecc., ma tendenti a venire incontro ai
montanari avrebbero dovuto avere la precedenza assoluta; ebbene, io
vi ho citato adesso due casi in cui la precedenza non è più
assoluta, perché bisogna aspettare tre anni per fare fronte alle
domande esistenti già oggi.
L'ultima: articolo 440 "Fabbricati rurali" - Ora qui si era
accennato alla possibilità di ammettere a contributo anche un
secondo alloggio, oltre, nelle case rurali, oltre a quello oggi
ammesso che deve servire per la famiglia del conduttore
dell'azienda, no? Dell'azienda agricola. Ora io non avevo più
saputo niente e ho presentato un'interpellanza in questi giorni,
però, se la Giunta ha intenzione di portare a termine questo, i 400
milioni sono sufficienti? Oppure - ed in questo caso prego
l'Assessore di precisarlo - è compreso questo stanziamento per
l'eventuale sovvenzione del secondo alloggio in un'altra proposta
di legge, in un altro capitolo? Ecco in questo caso pregherei di
precisarmelo.
Savioz (P.C.I.)
- Chiedo scusa, ma ritorno un momento
alla faccenda della caccia, per sapere se le decisioni prese in
questa sede di intervenire presso il Comitato per stabilire delle
regole, affinché la sicurezza degli individui sia maggiormente
tutelata, ecc., se è stato fatto qualche cosa in questa materia, se
i passi sono stati fatti e se c'è qualche notizia, insomma, che
possa essere confortevole, soprattutto.
Bancod (U.V.)
- Io chiedo scusa ma non sono arrivato in
tempo. Volevo chiedere un'informazione all'Assessore: avevo già
parlato, sul capitolo 315 "Spese per la lotta contro le malattie
parassitarie" delle piante. Io una volta con l'Assessore avevo
parlato dei boschi di Verrayes, sopra Verrayes, vicino alle Bornes,
c'è un pianoro dove il legname è completamente... non produce
niente, insomma è marcio completamente; io avevo chiesto una volta
se si poteva intervenire su quel punto lì, sarebbe necessario
intervenire e lì bisognerebbe prendere un provvedimento radicale,
abbattimento, insomma, una piantagione, ripiantare completamente,
vedere un po' uno studio della Forestale. Ecco è solo questo che mi
sono permesso.
Maquignaz (D.P.)
- Vorrei rispondere prima al Consigliere
Savioz per quanto riguarda la sua richiesta. Evidentemente noi
abbiamo parlato di questo problema con il Comitato Caccia, però non
so come potremo intervenire, perché quello dipende proprio dalle
persone, è una questione che dipende proprio dal buon senso dei
cacciatori; quindi non so quale imposizione potremmo fare noi,
salvo non arrivare a delle restrizioni, questo sì, ma, se si
ritiene invece di adottare questo sistema, allora, naturalmente,
visto che stiamo rivedendo la legge sulla caccia, quando verrà in
Consiglio, se ne discuterà.
È un problema che stiamo discutendo in Commissione, altro però
c'è solo da affidare al buon senso dei cacciatori che non si
verifichino questi inconvenienti; se, invece, vogliamo fare delle
restrizioni allora è chiaro che nella discussione della nuova legge
lo potremo poi esaminare.
Il Consigliere Manganoni ha fatto una richiesta sul Capitolo
363, 362 "Bonifica sanitaria" e qui risponderei anche alla
richiesta fatta ieri dal Consigliere Andrione, al quale non ho dato
risposta perché mi sembrava che era più facile poi nei singoli
capitoli trattare questi argomenti.
Dunque per quanto riguarda la bonifica sanitaria noi abbiamo
fatto oggi circa l'80-85 della Valle, troviamo molti consensi nelle
vallate laterali, abbiamo qualche difficoltà nella vallata centrale
e nella media Valle, però mi pare che un po' alla volta tutti si
convincono che è necessario fare questa bonifica sanitaria.
Mi rendo conto che dei risultati non ne abbiamo ancora avuti,
dei risultati molto confortanti, questo per il fatto che abbiamo il
problema degli alpeggi, il problema dei mayens, delle aziende di
fondo Valle, dove l'isolamento che è previsto nella legge non è
molto facile farlo rispettare. Anche quelli che prendono gli
animali all'inverna cambiano di zona, bisognerebbe avere un numero
tale di ispettori, di controllori, altrimenti queste cose sfuggono
e questi animali infetti messi nelle stalle risanate provocavano
dei nuovi focolai e quindi con dei risultati non soddisfacenti.
Posso comunque dire che, man mano che noi andiamo avanti e che
aumenta la percentuale del bestiame risanato, oltre ad avere una
maggiore probabilità, una maggiore facilità di controllare questo
isolamento, abbiamo anche da parte degli agricoltori una maggiore
sensibilità per sostituire il bestiame ammalato, quindi aumentano
anche le zone da poter reperire il bestiame da sostituire a quello
che si deve abbattere.
Per quanto riguarda le percentuali, se noi pensiamo che i primi
anni siamo partiti con delle percentuali del 25-28% di infezioni e
di animali da abbattere, noi arriviamo oggi invece con delle
percentuali - con del controllo fatto quest'anno nella prima isola
- del 14% per la tubercolosi, del 7% per la brucellosi, media del
primo controllo, mentre, invece, i controlli fatti sulle isole già
precedentemente costituite sono del 5% per la tubercolosi e il
2,85% per la brucellosi.
Quindi abbiamo fatto dei notevoli progressi in questi ultimi
anni proprio per il fatto che abbiamo già delle zone che sono
completamente risanate e quindi non c'è più questa mescolanza di
bestiame sano con bestiame ammalato.
Chiaro che, se io dovessi dire quanti anni durerà ancora la
bonifica sanitaria, penso che non sia molto facile ipotizzarlo
perché noi sappiamo che, anche dove hanno fatto questa azione da
10-15 anni, delle percentuali di infezione, che si aggirano sul 2%,
sono quasi presenti in tutti i paesi.
Quindi l'abolizione completa, soprattutto della brucellosi, è
praticamente impossibile. Però con delle percentuali, dei tassi
così bassi, si può fare direttamente il controllo solo con
l'analisi del latte, il ring-test come viene chiamato, senza più
fare le prove del sangue; quindi semplifica di molto tutte le
operazioni di controllo.
Quindi io direi questo: se noi vogliamo riesaminare in
Consiglio, fare una messa a punto di questo problema, come chiamava
ieri il Consigliere Andrione, io sono ben disponibile a fornire
tutti gli elementi, a riportarlo in Consiglio per vedere
esattamente quello che si è fatto e quello che rimane da fare.
Secondo noi, però, abbiamo notato questo miglioramento della
situazione negli ultimi anni, quindi direi che converrebbe ancora
aspettare un paio d'anni, cioè aspettare che il controllo sia fatto
in tutta la Regione e poi naturalmente solo in quel momento sarà
opportuno rivedere il tutto, perché la bonifica si riteneva di
farla in dieci anni, anche se non è previsto nella legge, cioè la
legge non è decennale. Comunque nelle previsioni, nei verbali, noi
abbiamo visto che si parlava di dieci anni; in dieci anni non
arriviamo, la legge del 1962 abbiamo incominciato nel 1963 e nel
1973 non sarà completamente controllata la Valle, quindi abbiamo un
ritardo di un anno o due anni, però in questo momento mi pare che
dai risultati che abbiamo non è che siamo scoraggiati, non sono
così soddisfacenti come si poteva pensare, però, quando vediamo che
i capi che si devono abbattere quest'anno, dai controlli autunnali
e invernali, sono di 607 nelle nuove isole e sono 2.286 nelle isole
precedenti, totale 2.893, vale a dire una media di abbattimento tra
le prime isole e le altre di un 7-8% sul patrimonio bovino, quindi
è ancora elevata ma, se pensiamo che siamo partiti dal 25-28%, un
qualche cosa si è già fatto.
Venendo, invece, all'altro problema: viabilità rurale, discorso
molto più complesso, è un discorso che a mio avviso non si può
nemmeno affrontare qui in Consiglio, perché è chiaro che le strade
interpoderali servono, però ci sono strade e strade.
Noi abbiamo potuto constatare in questi anni di applicazione
della legge che alcune opere servono veramente agli agricoltori,
altre opere, invece, fatte da poco tempo, non curano nemmeno più la
manutenzione; certe volte noi ci chiediamo a chi sono servite
queste strade.
Perciò è un problema assai complesso ed è questo il motivo per
cui noi in questo momento non abbiamo potenziato il finanziamento,
perché vogliamo fare una piccola pausa di riflessione, chiamerei, e
questo, a mio avviso, è un problema che va affrontano dalla
Commissione dell'Agricoltura, cioè è un problema che va esaminato
attentamente, perché la legge permetterebbe anche
all'Amministrazione di fare direttamente le opere, cioè anziché col
70-75%, con un contributo dell'87,50%, previo versamento da parte
degli interessati del 12,50%. Questa potrebbe essere una soluzione
per le strade di un certo costo, anziché farle i Consorzi, le fa la
Regione, per evitare qualsiasi speculazione e per poterle seguire
anche un po' meglio, perché è chiaro che, se una strada
interpoderale è fatta, non è finita bene il Consorzio poi ha delle
manutenzioni enormi annuali che poi non può sostenere; quindi le
strade in poco tempo diventano quasi impraticabili.
Ecco perché dicevo: non si è ritenuto opportuno di aumentare lo
stanziamento, riteniamo, invece, indispensabile fare un piccolo
esame della situazione in modo da poter constatare se c'è qualche
cosa da modificare, se possiamo farle noi, se dobbiamo farle noi
come Regione oppure se c'è un altro accorgimento per avere questa
garanzia che le strade vengano fatte bene nelle zone che servono e
che non ci siano speculazioni di sorta.
Problema delle case, case rurali - Capitolo 440 - Qui c'è stato
un piccolo aumento che naturalmente però non è un aumento tale da
prevedere il finanziamento anche per il secondo alloggio, come era
stato richiesto.
Qui, direi, questo che abbiamo già esaminato in Commissione
dell'Agricoltura e non siamo giunti ad una conclusione, abbiamo
ritenuto opportuno di sentire anche la Commissione del Turismo;
siccome si parlava in questo di poter utilizzare un secondo
alloggio per quanto riguarda le possibilità di affitto nel periodo
estivo, è chiaro che il finanziamento non dovrebbe gravare
interamente sull'Assessorato dell'Agricoltura perché, con le
percentuali proposte nella legge presentata dai Consiglieri Pedrini
e Maghetti, noi abbiamo fatto un calcolo preciso in base alle
pratiche passate nel 1972 e sappiamo che occorre una cifra di un
miliardo e mezzo all'anno, perché noi, è vero, diamo il 33% per le
costruzioni e ricostruzioni e 20% per le sistemazioni, ma è
altrettanto vero che per stare nei 360 milioni si applicavano dei
plafonds, cioè non superavamo il contributo di 2 milioni e mezzo;
quindi, se noi teniamo conto che le percentuali proposte erano del
50-60% su tutta la spesa ammissibile per un secondo alloggio,
abbiamo visto che si arriva ad una spesa di circa tre miliardi, col
contributo del 50%, si arriva a un miliardo e mezzo.
Ecco perché il problema è stato per il momento, si è
soprasseduto e si ritiene opportuno sentire anche la Commissione
del Turismo e poi avevamo fatto presente che il fondo di rotazione
prevede, non sotto forma di contributo in conto capitale, ma sotto
forma di mutuo, l'intervento per la ricostruzione di questi
alloggi.
Quindi è tutto un problema aperto, a mio avviso, che va visto
attentamente mentre sono convinto e sono d'accordo che, per quanto
riguarda quel plafond, che noi adottavamo, è insufficiente, quindi
bisogna rivederlo.
Però fino a che punto e, come ripeto, bisogna vedere se vogliamo
dare un maggior incremento alla parte dei mutui più che al
contributo in conto capitale, allora vale il discorso del fondo di
rotazione: se riteniamo di mantenere anche il contributo in conto
capitale, è chiaro che dovremmo rivedere, aggiornarlo un po',
aggiornare le percentuali che abbiamo delle disposizioni
attuali.
Vorrei, però, solo fare presente che già ieri io ho accennato
che noi avevamo delle iniziative in questo momento valide e qui
risponderei all'osservazione fatta ieri dal Consigliere Andrione,
quando diceva che bisognerebbe esaminare un po' meglio perché noi
diamo dei contributi per le case rurali, fienili che si trasformano
in alloggi e concimaie che si trasformano in garages; questo può
essere anche vero, però, se nel periodo estivo questi agricoltori,
sacrificandosi, riescono ad affittare l'alloggio, a mio avviso, non
è che si possa condannare, anzi, mi pare che ci sia questa famosa
integrazione di redditi.
Perciò direi che quando dicevo che c'è un certo orientamento
nuovo oggi posso dimostrarlo con delle cifre che in questi due
ultimi anni noi abbiamo 22 pratiche di fabbricati in diversi comuni
della Regione per 20-24, 50 capi, 52 capi, 15 capi, 22, e non sto a
leggerli tutti, comunque 30, 48, 25, 15, 44, 19, 25, 56 capi, sono
tutte iniziative che vanno avanti in questi ultimi tempi per delle
stalle razionali, per delle stalle previste per un numero di capi
che garantiscono anche una certa economicità e, inoltre, ci sono
tutte le altre fatte con i mutui, queste con i contributi, dove
diamo già oggi il 50%, queste, invece, coi mutui ne abbiamo già
altre 10 pratiche sempre anche qui da 50, 40, 60 capi; quindi, mi
pare che non tutti i contributi che si danno per l'agricoltura
fanno poi quella fine di servire per costruzioni di fienili che
vengono trasformati, ne abbiamo purtroppo qualcuno, è vero, però mi
pare che c'è già un certo cambiamento e un nuovo indirizzo.
Quindi il problema dei fabbricati mi pare che non si poteva
prevedere in questo momento in bilancio un aumento enorme, perché
tutto il problema va visto alla luce degli orientamenti
dell'Amministrazione regionale sul fondo di rotazione; va visto
anche su quale Assessorato dovrebbero gravare questi fondi e quindi
è normale che non possiamo nemmeno aumentare le cifre senza aver
prima riordinato tutta la materia.
Per quanto riguarda, invece, la domanda fatta dal Consigliere
Bancod, lotta contro le malattie delle piante, vorrei precisare che
qui il capitolo è per la lotta sulle malattie dei vigneti,
frutteti, quindi non si riferisce in modo particolare, però la sua
osservazione è valida, l'aveva già fatta l'anno scorso in occasione
del bilancio, io mi ero impegnato di farlo controllare e le posso
dire che lì c'è un sistema solo, unico: il taglio di tutta la
foresta, di quella zona, perché tutte quelle piante sono attaccate,
quindi bisognerebbe tagliare l'intera zona e poi fare dei nuovi
rimboschimenti, con una specie più adatta.
Comunque io lo farò presente di nuovo ai tecnici
dell'Assessorato in modo che si esamini proprio questo e si veda
se, attraverso i cantieri di lavoro, è possibile fare questa
operazione. Non so, però, se è su proprietà privata o comunale,
quindi bisognerà vedere se è il Comune o sono i privati i
proprietari... (
Voce del Consigliere Manganoni) ...
Dunque
noi abbiamo soppresso il capitolo per il fatto che prima avevamo
dei fondi dalle leggi dello Stato, Piano Verde, che oggi, invece,
non abbiamo più; l'anno scorso abbiamo approvato in Consiglio una
legge sui miglioramenti fondiari, elettrodotti, acquedotti, mayens
e alpeggi.
È previsto nell'elenco dei provvedimenti in corso un aumento di
quello stanziamento di 50 milioni perché ci siamo resi conto che è
insufficiente lo stanziamento previsto dalla legge stessa.
Dimenticavo di dare una risposta a quanto aveva già accennato
ieri il Consigliere Caveri per quanto riguarda il problema della
Centrale del Latte.
In base alle norme comunitarie e le norme comunitarie, i
regolamenti comunitari quando sono approvati dal Consiglio, sono
legge per gli Stati membri, quindi noi facciamo parte del Mercato
Comune, non possiamo assolutamente sottrarci a quelle disposizioni.
Prevedono, infatti, la liberalizzazione del mercato del latte,
quindi viene a cadere la nostra legge del '38, che prevedeva le
zone bianche, chiunque può venire qui in Valle, può installare una
Centrale e può distribuire il latte alimentare con le disposizioni
che andranno in vigore al 31 marzo, se non sbaglio, del 1973.
Noi abbiamo a tal uopo incaricato, la Giunta ha nominato una
Commissione che sta studiando appunto la nuova impostazione della
Centrale in vista proprio di questo cambiamento di queste
direttive; la Commissione mi pare che ha più o meno ultimato il
lavoro e quindi a giorni ci presenterà il lavoro; lo esamineremo in
Giunta e lo porteremo in Consiglio, che il Consiglio sia informato
di quello che potremo fare per assicurare quest'importante sevizio
alla popolazione di Aosta in modo particolare, perché i consumatori
sono quasi tutti della zona di Aosta.
Comunque non è che possiamo fare molto perché qui ci sono delle
disposizioni precise, si tratta solo di adattare noi la Centrale ai
nuovi indirizzi, ai nuovi orientamenti comunitari.
Il Consigliere Caveri aveva anche chiesto, cioè aveva detto che
non c'era il programma per quanto riguarda le opere forestali; ora,
visto che non siamo arrivati ancora a quella voce, potrei
riprendere poi la parola quando arriviamo ai Servizi Forestali.
Comunque voglio dire subito che non è mai stato presentato il
programma delle opere forestali, però, mi pare che sia giusto che i
Consiglieri sappiano come si intende spendere, anche se non abbiamo
l'elenco dettagliato, ma a grandi linee, come intendiamo spendere i
fondi che noi destiniamo su quel capitolo.
Quindi mi riserverei di dire qualcosa di più preciso in base
agli elementi che ho preso, quando parleremo dei Servizi
Forestali.
Caveri (U.V.)
- Je remercie l'Assesseur à l'Agriculture
des réponses qui m'a donné et je le remercie d'autant plus qu'il
est le seul membre de la Junte qui a répondu à mes questions.
Siggia (P.C.I.)
- Andiamo avanti con riepilogo del Titolo
I -
Riepilogo Titolo I - Spese correnti - Sezione IV - Azione e
intervento in campo economico - per la Categoria II 533.650.000 -
per la Categoria IV 128.000.000 - Categoria V 332 milioni - Totale
Titolo I - Spese correnti 993.650.000 -
Titolo II - Spese in conto capitale - Sezione IV - Azione e
intervento in campo economico - Categoria I - Beni e opere
immobiliari a carico della Regione - Totale Categoria I -
125.000.000 - Categoria II - Beni mobili, macchine e attrezzature a
carico della Regione - Totale Categoria II 32 milioni - Categoria
III - Trasferimenti - Servizi Agrari e Zootecnici - Totale
2.230.000.000 -
Chabod (D.C.)
- Io magari ritorno un po' indietro;
chiederei all'Assessore Maquignaz, siccome sono arrivato un po' in
ritardo, la colpa è mia, l'articolo 377.
Siggia (P.C.I.)
- No, non ci siamo ancora arrivati, siamo
a pag. 68.
Chabod (D.C.)
- Ah 68, non 78.
Savioz (P.C.I.)
- La risposta che è stata data
dall'Assessore per quanto concerne le strade poderali, volevo
soltanto aggiungere e chiedere a che punto è lo studio per la
classificazione di quelle strade poderali che erano ritenute di
interesse turistico e di cui non ho più saputo niente; abbiamo
fatto una riunione una volta poi non so a che punto siamo
arrivati.
Quindi bisognerebbe sapere un momento se intendiamo portare a
termine questa questione, ritengo che sia importante, oppure se
vogliamo ...
Siggia (P.C.I.)
- Finito Consigliere Savioz?
Savioz (P.C.I.)
- Sì, grazie.
Manganoni (P.C.I.)
- Cioè non spetta a me rispondere a
Savioz.
Savioz (P.C.I.)
- Una cosa, se mi permettete, qui
bisognerà stabilire in che modo dobbiamo fare queste domande,
perché se cominciamo, qualcuno a mettere il carro davanti ai buoi,
poi non so dove arriviamo.
Quindi io adesso mi trovo molto handicappato perché l'Assessore
ha già risposto su quello che io volevo domandare, però quello che
ha risposto non è pertinente a quel che volevo domandare io, però
gli farei fare due volte la risposta se dovessi fare la mia
domanda, allora sarebbe bene che prima di rispondere tutti i
Consiglieri facciano le domande che vogliono e si risponda una
volta sola su ogni singolo capitolo.
Siggia (P.C.I.)
- Ecco qui, io solleciterei i
Consiglieri, siccome siamo piuttosto ordinati, andiamo avanti per
titoli, per categorie, annunciando anche le pagine, che per
cortesia le domande si facciano nel momento in cui la pagina è
all'esame, grazie.
Manganoni (P.C.I.)
- Non spetta a me a rispondere, ma
siccome purtroppo non abbiamo l'Assessore ai Lavori pubblici e
purtroppo non abbiamo neanche il Presidente della Commissione
Lavori pubblici, devo dire questo a Savioz.
Circa oltre un anno fa la Commissione ai Lavori pubblici, che
assieme alla Commissione Turismo e alla Commissione Agricoltura,
doveva esaminare questo problema, si è riunita e ne ha accennato,
con l'intesa da parte della nostra Commissione, di riunirsi di
nuovo assieme alle altre o di mantenere il contatto con le altre.
Cosa è successo? Che noi abbiamo avuto la fortuna di avere un
Presidente che per un anno non ci ha più riuniti e alle
sollecitazioni dei membri della Commissione, tra i quali il
sottoscritto diceva "tzei tellement a faire que je n'ai pas le
temps de convoquer la Commission" e così, per un anno, la
Commissione è stata collocata in vacanza; adesso continua a
riposare, adesso è collocata in vacanza, ed allora naturalmente fra
questi fattori la questione è tutta ferma.
Siggia (P.C.I.)
- Altre domande sulla Categoria III -
Trasferimenti - pagine 67-68?
Consigliere Bancod.
Bancod (U.V.)
- Io sul Capitolo 377 vorrei dire che i
contributi per gli attrezzi agricoli bisognerebbe che fossero un
po' sollecitati perché i contributi che arrivano dopo due anni non
hanno più quell'effetto, insomma, che dovrebbero avere per un
agricoltore; effettivamente quando uno prende un contributo di un
atomizzatore, insomma due anni dopo, insomma non ha più quel
beneficio, quell'effetto che dovrebbe avere.
Savioz (P.C.I.)
- Sull'articolo 367 "Spese e contributi,
ecc." io vorrei riprendere un momento il discorso che era stato
fatto in questo Consiglio tempo fa, cioè mi sembra che in
quell'occasione da tutti i Gruppi era stato detto che sarebbe stato
opportuno rivedere la questione dei contributi, soprattutto quelli
a fondo perso. Perché queste leggi risalgono all'istituzione
dell'autonomia, non sono mai state rivedute, ma sono sempre state
così aggiornate, sistemate o prese e rivedute con delle
disposizioni momentanee di delibere prese dal Consiglio e oggi come
oggi ci troviamo di fronte ad una situazione che è veramente
pesante, deludente e carente su tutta la linea.
Io non voglio andare oltre, però ritengo che questo sia uno dei
problemi di fondo del come amministrare la Regione, perché cito
solo un esempio: prendiamo l'esempio di un qualsiasi consorzio
agricolo che esista nella Valle d'Aosta, li metto tutti perché
grosso modo sono tutti nelle stesse condizioni, e prendiamo per
esempio la zona di mezza collina, dove c'è uno spopolamento molto
sentito, dove ci sono un nugolo enorme di proprietari che non ci
sono più in loco, dove i loro terreni sono lasciati così alla
brique e braque perché un affitto vero e proprio nessuno li vuole
più coltivare, dove ci sono delle situazioni veramente penose per
quelli che sono rimasti in loco, tanto è vero che molte volte i
consorzi chiedono i contributi per fare delle opere di carattere
pubblico; l'Amministrazione regionale dà loro il 60% per realizzare
l'opera, quando poi gli amministratori del consorzio si presentano
verso coloro che sono i piccoli proprietari - e una parte sono
all'estero, un'altra parte non è più in loco, è ad Aosta, è nei
centri industriali - e gli si va a battere cassa per avere il
contributo, in genere ci rispondono picche.
Allora cosa avviene? Avviene che il Presidente del Consorzio
convoca l'impresario che deve fare l'opera e gli dice: senti, io ho
disponibile solo questa cifra qui, quindi arrangiati; ed ecco
allora che ci troviamo di fronte a delle risoluzioni di opere
pubbliche che non sono ancora finite e sono già a gambe levate, e
non faccio nomi, non faccio esempi, perché ritengo che soprattutto
l'Assessore all'Agricoltura queste cose le conosca meglio di quello
che conosco io, ma è la realtà Signori! E allora dobbiamo fare in
modo che queste cose non avvengano più, dobbiamo rivedere la nostra
politica dei contributi a fondo perduto, bisogna rivedere un po'
tutto, esaminare alla luce del sole e prendere quei provvedimenti
che sono necessari, perché, se no, anziché venire incontro agli
agricoltori, che sono rimasti in loco, facciamo il loro danno,
perché, a breve scadenza, ci sono consorzi di irrigazione che non
funzionano più, strade poderali che sono impraticabili, altri
provvedimenti che vengono presi per i rimboschimenti, ecc. che non
vanno a buon fine, e le opere sono fatte male e il denaro pubblico
è comunque speso.
Quindi io non dico che bisogna né togliere, né aumentare, né
diminuire, chiedo soltanto - e penso di interpretare la volontà di
tutti i Gruppi consiliari - perché in quest'aula è risuonata questa
voce non una volta sola, ma diverse volte e siamo stati tutti in
linea di principio d'accordo di rivederle e allora mettiamoci
all'opera e rivediamole.
Chabod (D.C.)
- Volevo chiedere all'Assessore se non è il
caso di aumentare ancora questo Capitolo 368 perché io penso che 20
milioni siano un po' pochi; ho visto quest'anno i fondi che abbiamo
dato agli agricoltori veramente sono miseri. Gente che ha messo
5-6-30-40 giornate hanno preso proprio una fesseria, hanno preso
10-20.000-30-000 lire, e allora se vogliamo veramente aiutare gli
agricoltori io penso che non facendo così si aiuta gli
agricoltori.
Freppaz (U.V.)
- Scusi, qui sono diversi articoli
abbinati, il 339 "Sussidi per danni causati da eventi naturali
calamitosi", poi abbiamo il 368 "Spese e contributi per bonifica,
sistemazione di terreni danneggiati da alluvioni, valanghe",
no?
L'hiver dernier à Fontainemore les avalanches ont enlevé des ponts,
détruit des routes, gravement dannegé des propriétés privées,
couvert de boue de rochers, etc. des sur-lieux ont été faits? Ne me
résulte pas que les propriétaires ont reçu les subsides
nécessaires, les avalanches ont même enlevé des immeubles complets
à Fontainemore et les subsides encore ils n'ont pas encore aucune
satisfaction et d'autre part à Issime, Vallon de Bourine, pendant
un orage la foudre a détruit une dizaine de vaches dans l'alpage de
Bourine et ces gens-là ont adressé une demande le jour 13
septembre, demande régulière transmise parmi le vétérinaire de Pont
St. Martin et aucun subside n'est pas encore arrivé; la foudre est
arrivée le jour 12 du mois d'aout; si jamais la foudre aurait
arrivée le jour 12 du mois de juin, comment ces alpins auraient pu
remplacer leur bétail pour dire de sauver une certaine quantité,
une rente de saison?Alors je me recommanderais à l'Assesseur à
l'Agriculture de bien vouloir regarder un peu ces contributions à
fin d'encourager les producteurs agricoles et les alpins; on me dit
que effectivement ce sont des délibérations qu'on les prend une
fois par an, mais une fois par an c'est pas assez, c'est en cas de
force majeure qu'il faut prévoir quand même au moment voulu, merci.
Siggia (P.C.I.)
- Nessun altro intervento? Risponde
l'Assessore Maquignaz.
Maquignaz (D.P.)
- Rispondo per primo al Consigliere
Bancod: per quanto riguarda il 367 - "Macchine agricole" - noi
nell'assestamento di bilancio, nel passato, il mese di ottobre,
abbiamo aumentato quel capitolo già di 100 milioni, proprio perché
ci rendiamo conto di tutte quelle domande che ci sono e che ci
vogliono circa due anni perché ottengano il contributo.
In questo bilancio abbiamo addirittura raddoppiato il Capitolo:
da 150 milioni è previsto 300 milioni; con questi 300 milioni noi
riteniamo di poter raccorciare la distanza e portarlo ad un termine
sopportabile. Però qui mi pare che si debba fare anche un discorso
molto più ampio e mi riallaccio un po' a quanto diceva il
Consigliere Savioz.
Certe volte questi piccoli contributi a fondo perso che
invogliano anche a fare degli acquisti per delle macchine che
rimangono, che sono utilizzate 10-15 giorni all'anno; piccole
aziende, tutti sanno che c'è il contributo, vanno dai venditori e,
evidentemente, gli fanno la domanda e quindi chiedono il
contributo. Quindi il problema di fondo è quello di una
ristrutturazione delle aziende, problema di fondo è quello di
ampliare questa maglia aziendale, fare in modo che le macchine
siano utilizzate convenientemente e si ridurrebbero così
enormemente i fondi che noi mettiamo a disposizioni per l'acquisto
delle macchine agricole.
Non dico in tutti i settori, ma in determinati settori è
possibile ridurre notevolmente se riusciremo a fare in modo che ci
siano delle aziende un po' più consistenti.
A Freppaz vorrei dire questo: che per quanto riguarda le bovine
fulminate, noi abbiamo già approvato in Giunta, già parecchio tempo
fa, è già stato deliberato il contributo per le bovine abbattute,
per quanto riguarda i danni alle bovine.
Per quanto riguarda, invece, i danni non ho capito bene se si
tratta di danni per i fabbricati o per la rimessa in cultura dei
terreni. Se si tratta di danni per i fabbricati, c'è una
disposizione che ci consente di dare la priorità a queste domande
man mano che però arriva la richiesta di uno stato di avanzamento
dei lavori; generalmente fanno il lavoro e poi non ci dicono nulla;
quindi, se hanno fatto i lavori, devono chiedere la liquidazione
del contributo; se si tratta, invece, dei danni ai terreni per la
verità si faceva una deliberazione o due all'anno, quindi io prendo
nota e vedremo quali sono queste pratiche in sospeso e se è
possibile accelerarle, tanto più che siamo a fine anno.
Consigliere Chabod, il 368 "Danni alluvionali" - noi abbiamo
portato a 20 milioni, questo però è solo per il ripristino dei
danni dei terreni danneggiati, mentre, invece, poi abbiamo un altro
capitolo dove interveniamo noi direttamente per i danni, per
ricostruire gli argini, per fare quello che è necessario, con
l'intervento diretto. Con 20 milioni, invece, per il ripristino dei
terreni danneggiati in base alle domande che abbiamo lo riteniamo
sufficiente.
Andrione (U.V.)
- "Servizi forestali", per un totale dei
Servizi forestali di 715 milioni -
Bordon (D.C.)
- Non è qui che voleva rispondere
Maquignaz, perché io ieri purtroppo non c'ero, ma era uno dei punti
sui quali io mi volevo soffermare per non far perdere tempo, perché
tanto poi certe decisioni si sa già quali sono, perché questi 200
milioni qui, Maquignaz ha già risposto indirettamente, dicendo "è
giusto che si faccia un piano di lavoro adesso, perché non c'è mai
stato"; ma io penso anche perché prima, andando indietro di due,
tre, quattro anni, gli importi erano molto più limitati, avevamo
200-300-400 milioni: siamo arrivati a 700.
Ora a me sembra sia giunto, perché la cosa che poi non è che
preoccupi ma il modo di dire è questo più preoccupante è che, se
non sbaglio, ne parleremo al momento opportuno - l'articolo 13
della legge - questi 700 milioni noi gli diamo una delega, Signori
della Giunta, e arrivederci e grazie, non li vediamo più portare
qui. Ora mi sembra che, oggi come oggi, sono 700 milioni, l'entità
della somma sia tale, ma si vorrebbe vedere un po' che cos'è perché
non c'è un piano di lavori, naturalmente questo tu l'hai già detto
prima, adesso però me lo precisi perché è l'affare dell'articolo 13
che mi fa dire questo.
Caveri (U.V.)
- Je demande à l'Assesseur à l'Agriculture
si s'est occupé de ces éboulements de Gressan sur la rive gauche du
torrent Gressan; nous en avons parlé l'année passée, nous avons
parlé l'année précédente, il y a toujours eu des promesses, des
engagements; l'autre jour je regardais, de la montagne en face, je
regardais de ce côté-là mais j'ai vu que ces éboulements deviennent
toujours plus graves et ils mettent vraiment en cause l'intégrité
de la montagne même, de manière que c'est vraiment urgent de
pourvoir.
Siggia (P.C.I.)
- Può rispondere l'Assessore
Maquignaz.
Maquignaz (D.P.)
- Je peux dire à l'avocat Caveri que
nous avons déjà fait des travaux dans ces éboulements, mais sont
plusieurs les éboulements dans le torrent de Gressan, alors,
probablement, on a commencé à faire ce qui était plus proche à Eaux
Froides, me semble, qui m'ont dit les techniciens, et l'autre jour
j'ai pu me rendre compte qu'il y a aussi un autre tout près de
Gressan et alors, évidemment, on cherchera de le faire à travers
les chantiers de travaux, parce que ce n'est pas une chose qu'on
peut donner à des entreprises, mais il faut la suivre
directement.
Dunque, per quanto riguarda l'elenco come intendiamo utilizzare
quei 700 milioni, io ho qui, non dico un programma, una
suddivisione di massima:
- per le cure colturali, rimboschimenti ex novo secondo le
indicazioni dei piani economici, e questo fatto dai cantieri di
lavoro, sono 400 milioni dei 700, 400 milioni;
- per le integrazioni e le opere pubbliche nei comprensori di
bonifica montana, fognature, acquedotti e strade: 120 milioni;
- sistemazione idraulica e sgombero di alvei, paravalanghe: 140
milioni;
- piani economici: 30 milioni;
- attrezzature varie: 10 milioni.
Potrei solo precisare ancora come abbiamo utilizzato nel 1971 i
400 milioni per quanto riguarda i cantieri di lavoro:
- cure colturali e rimboschimenti ex novo: 297 milioni;
- le integrazioni delle opere pubbliche dei comprensori di
bonifica montana: 76 milioni;
- sistemazione di zone franose: 74 milioni;
- sistemazioni idrauliche: 60 milioni;
- le attrezzature dei cantieri vari: 32 milioni;
- piani economici: 40 milioni;
- piccola viabilità montana: 18 milioni.
Questo è il lavoro che è stato fatto dai cantieri di lavoro.
Tengo a precisare che noi ci siamo trovati in un certo momento
che avevamo circa mille operai occupati nei cantieri di lavoro e
l'anno scorso abbiamo deciso in Giunta di allargare questo anche
agli studenti. Abbiamo cercato tutti gli studenti che erano
disponibili e abbiamo aperto dei cantieri di lavoro, abbiamo avuto,
in alcuni cantieri, dei risultati buoni, in altri un po' meno
buoni, però abbiamo capito che si tratta anche di accentuare un po'
la sorveglianza.
Noi ritenevamo che, mettendo gli studenti, dando loro la
possibilità intanto di fare un lavoro sano, all'aperto, ritenevamo
che questo fosse utile anche per la loro salute, ritenevamo che con
questo contatto con la natura imparassero così ad apprezzare e a
capire anche l'importanza della foresta e nello stesso tempo questo
gli permetteva di avere un piccolo stipendio che gli poteva
servire.
L'iniziativa mi pare che si debba continuare anche se non
abbiamo avuto i risultati sperati; si tratterà, come vi dicevo
prima, di controllare un po' meglio, di fare in modo che siano
guidati in modo che non ci sia uno sperpero di denaro e che non ci
sia questo disinteresse proprio certe volte causato proprio perché
non erano forse seguiti sufficientemente bene.
Tengo a precisare che abbiamo avuto, anche avuto parecchie
donne, più di 50 nella Bassa Valle, quelle che erano rimaste
disoccupate, e che, momentaneamente, hanno accettato questo lavoro,
anche se non era un lavoro proprio delle donne, comunque nei
rimboschimenti, nelle cure colturali sono state occupate una
cinquantina di donne.
Volevo anche aggiungere questo, quindi questo è il modo con cui
abbiamo utilizzato i 400 milioni attraverso i cantieri di lavoro;
le altre opere, invece, vorrei ancora aggiungere che noi abbiamo
molte richieste da parte dei Sindaci, sia per le opere pubbliche e
sia per le opere di arginatura.
Le richieste pervenute per le opere pubbliche sono di Gressoney
St-Jean, di Gaby per una strada frazionale di Bury, le fognature,
la strada frazionale di Sertaz, a Issime il tronco della strada di
San Grato; a Fontainemore l'integrazione dell'acquedotto
Tea-Berzé-Novis (?); a Lillianes il primo tronco della strada Chuc;
a Perloz l'integrazione per l'acquedotto comunale, l'ultimo lotto
della strada alle frazioni Fey; a Donnaz la strada di Vert -
secondo lotto; a Champorcher l'integrazione dei muri del Rosier; a
Pont-Boset l'integrazione del ponte Brengole.
Quindi noi abbiamo qui un elenco di domande avanzate dai comuni
per 392 milioni; siccome in programma abbiamo solo 140 milioni è
chiaro che non potremo far fronte a tutte queste domande, e poi
abbiamo tutte le opere idraulico-forestali e anche lì per più di
200 milioni.
Quindi 700 milioni già sappiamo, fin da adesso, che non saranno
sufficienti per far fronte a tutte le richieste che ci sono
pervenute dai comuni, però buona parte di questi fondi è chiaro
vengono spesi per i cantieri di lavoro.
Freppaz (U.V.)
- Una piccola domanda all'Assessore:
parlava del Vallone di San Grato, San Grato si tratta di aree
depresse, come il Vallone di Gressoney La Ranzola, come le rovine
di Arnaz, ecc.; quindi sono somme integralmente dello Stato,
no?
Ora volevo chiedere per i cantieri forestali. Il cantiere
forestale comprende le pulizie dei boschi, vero, e le stradicelle e
le frane, volevo appena chiedere: la frana di Fontainemore a che
punto si trova? Grazie.
Maquignaz (D.P.)
- Per le opere pubbliche nei comprensori
di bonifica montana noi prima andavamo avanti in base alle leggi
speciali dello Stato, la 614, però, da un po' di tempo, noi, fondi
per queste leggi speciali non ne abbiamo più ottenuti, perché?
Perché lo Stato non ha più fatto dei finanziamenti, quindi non solo
per la Valle d'Aosta, ma per tutte le Regioni non ha più mandato
avanti la 614, tranne quel minimo finanziamento dell'anno
scorso.
Quindi volevo dire che con i cantieri di lavoro non è che noi
facciamo solo lavori di rimboschimento, ho detto prima che sono
previsti tutti i piccoli lavori di arginatura, sistemazione di
frane, piccole paravalanghe e rimboschimenti, cure colturali, però
dei lavori di una limitata entità, questo lo facciamo attraverso i
cantieri di lavoro perché dobbiamo vedere le squadre di operai di
cui disponiamo.
Per quanto riguarda, invece, i lavori un po' più consistenti, e
dove è possibile, noi le appaltiamo per accelerare e per fare in
modo che si spendano i fondi che abbiamo a disposizione e per
venire incontro alle richieste dei comuni.
Per quanto riguarda la frana invece cui ha parlato prima, quella
di Fontainemore, i lavori proseguono, in questo momento
probabilmente sono interrotti per la stagione, ma comunque è nostra
previsione, appena il tempo lo consente, di continuare quel lavoro
di sistemazione.
Siggia (P.C.I.)
- Andiamo avanti col Piano Verde.
Piano Verde - Il titolare del Piano Verde è di 136 milioni -
Provvidenze straordinarie per la zootecnia per un totale di 12
milioni - Fondo di solidarietà nazionale per un totale di 5 milioni
- Provvidenze per i territori montani dell'Italia
centro-settentrionale (per memoria) - Provvedimenti straordinari
per la ripresa economica (per memoria) - Riepilogo della Categoria
III - Servizi Agrari e Zootecnici 2.230.000.000 - Servizi Forestali
715.000.000 - Piano Verde 136.000.000 - Provvidenze straordinarie
per la zootecnia 12.000.000 - Totale della Categoria III -
Trasferimenti: 3.093.000.000 - Totale della Sezione IV:
3.250.000.000 - Sezione V - Azione e intervento nel campo
dell'abitazione - Categoria III - Trasferimenti per 400.000.000 -
Totale della Sezione V 400.000.000 - Riepilogo dell'Assessorato
Agricoltura e foreste per il Titolo II - Totale Titolo II:
3.650.000.000 - Riepilogo delle spese dell'Assessorato
all'Agricoltura e foreste - Totale del Titolo I: 993.650.000 -
Totale Titolo II: 3.650.000.000 - Totale generale:
4.643.650.000.
Assessorato all'Industria e commercio - Titolo I - Spese
correnti - Sezione II - Istruzione e cultura - Categoria IV -
Acquisto di beni e servizi - Totale Categoria IV 55 milioni -
Categoria V - Trasferimenti - Totale della Categoria V 5 milioni -
Totale Sezione II: 60 milioni - Sezione IV - Azione e intervento in
campo economico - Categoria II - Personale - Totale della Categoria
II 130.200.000 - Categoria IV - Acquisto di beni e servizio -
Totale Categoria IV 113 milioni.
Bancod (U.V.)
- Non so se sono nell'articolo giusto,
volevo parlare un po' dei mutui alle imprese artigiane, mutui di
tre milioni; comunque 474 "Spese per iniziative tendenti allo
sviluppo e potenziamento delle attività artigiane". Noi, in Valle
si spendono milioni per le industrie che vengono di fuori e
purtroppo per le imprese artigiane da anni non si va avanti col
solito mutuo di tre milioni, qualcuno adesso dice: ma c'è
l'Artigiancassa; va bene l'Artigiancassa, sì, fino ad un certo
punto, perché l'Artigiancassa però prevede un mucchio di documenti,
prevede un giro che non finisce, che non è un intervento
immediato.
Secondo me sarebbe bene aumentare questo mutuo; è da dieci anni
che si va avanti con questi tre milioni. Sappiamo che al giorno
d'oggi con tre milioni si fa ben poca cosa, quindi bisognerebbe
rivedere questo sistema di contributo.
Siggia (P.C.I.)
- Altri interventi? Chi risponde per
cortesia? Assessore Benzo, aspetti un momento scusi, siamo a pagina
82, Categoria IV -
Manganoni (P.C.I.)
- Io dovrei intervenire sull'industria
e commercio ma sull'articolo seguente, vogliamo aspettare ecco,
d'accordo.
Siggia (P.C.I.)
- Aspetta - Assessore Benzo se vuol
rispondere al Consigliere Bancod.
Benzo (D.P.)
- Solo brevemente; penso che si possa dire
questo: innanzitutto sono solo quattro anni che c'è quel mutuo di
tre milioni, ma era già stata prevista questa possibilità e la
proposta di aumento a cinque milioni. Io penso che la Giunta lo
farà presente all'Assessore competente in modo da aumentare questo
mutuo, studiare la possibilità di aumentare questo mutuo e portarlo
a questa cifra più adeguata alle necessità attuali degli artigiani,
quindi la Giunta lo dirà all'Assessore competente.
Bancod (U.V.)
- Bisognerebbe vedere anche per i
commercianti, perché non si può, insomma, naturalmente per gli
artigiani è più, è una cosa insomma più urgente, anche per i
commercianti bisognerebbe naturalmente rivedere questa
posizione.
Savioz (P.C.I.)
- Io mi limito soltanto a ribadire quanto
ha detto Bancod, sono anch'io d'accordo e non sto a farvi perdere
del tempo per ripetere le parole, però il principio è giusto.
Categoria V - Trasferimenti - Totale della Categoria V: 35
milioni - Totale della Sezione IV: 278.200.000. Riepilogo del
Titolo I delle spese correnti - Sezione Istruzione e cultura per un
totale di 60 milioni - Sezione IV - Azione e intervento in campo
economico: 130.200.000 - Acquisto beni e servizi: 113 milioni -
Trasferimenti: 35 milioni - Totale del Titolo I - Spese correnti:
338.200.000 - Titolo II - Spese in conto capitale - Sezione IV -
Azione e intervento in campo economico - Categoria III -
Trasferimenti - Totale Sezione IV: 450 milioni -
Siggia (P.C.I.)
- Signori Consiglieri, siamo a pagina 84
-
Manganoni (P.C.I.)
- Mi spiace che l'Assessore
interessato sia assente, comunque io voglio qui formulargli gli
auguri di una pronta guarigione. Posso fargli gli auguri che
guarisca presto? Grazie.
Voglio comunque attirare l'attenzione non solo del Consiglio, ma
particolarmente della Giunta, in assenza dell'Assessore,
sull'articolo 487 "Contributi alle aziende industriali". Noi
continuiamo oggi ad andare avanti con la vecchia legge sulle
incentivazioni industriali, tanto vituperata e tanto criticata in
questo Consiglio, no? Perché dicevamo quella legge non va, bisogna
cambiarla, però noi siamo sempre al punto di partenza, abbiamo
ancora oggi vigente quella legge e ci dobbiamo attenere a quella
legge.
Io non so fino a quando noi continueremo a criticarla, a non
cambiarla e a mantenerla; sia chiaro, io qui le critiche non voglio
rivolgerle agli altri, voglio rivolgerle anche a me stesso perché
faccio parte della Commissione Industria e commercio.
Ora cosa è successo? Che recentemente l'Amministrazione
regionale, con delle leggi speciali, ha cambiato indirizzo e,
anziché versare centinaia di milioni a fondo perduto a queste
aziende, che poi magari chiudevano i battenti come la Sirca-Davit,
e poi la Regione doveva riacquistare i terreni già pagati una
volta, perdendo anni di trattative e pagandoli cifre notevolmente
superiori a quelle che avrebbe dovuto pagare, e ha seguito il
criterio di acquistare il terreno la Regione, costruire i capannoni
la Regione ed affittarli.
Quelli chiudono i battenti? Auguriamoci di no, ma chiudono i
battenti, bene, noi subentriamo come proprietari del terreno e dei
capannoni e possiamo rintracciare altre aziende che vengano ad
installarsi, senza che la Regione cacci fuori altri contributi a
fondo perduto.
Ora, secondo me, questo è un criterio lodevole che ha seguito la
Regione; è vero che questo criterio, questo nuovo indirizzo
richiede un investimento di capitali regionali notevolmente
superiori, se confrontati agli attuali incentivi, però la Regione
ne trarrebbe notevoli vantaggi e principalmente:
considerata la continua svalutazione della moneta, gli
investimenti in terreni e immobili, che non comportino spese di
gestione e manutenzione, come non comportano in questo caso, sono
sempre vantaggiosi;
gli investimenti in immobili costituirebbero un patrimonio
regionale, non alienabile, come quello dei contributi,
contrariamente agli incentivi a fondo perduto, non recuperabili,
pur ottenendo lo stesso fine;
la dislocazione degli stabilimenti verrebbe preventivamente
stabilita dalla Regione con l'acquisto dei terreni e non subìta,
come succede oggi, che la Regione subisce nel senso che dà i
contributi, ha una industria che già ha scelto lei i terreni, fatto
i capannoni, ha creato l'industria dove ha voluto; in caso di
chiusura - l'ho detto prima - dello stabilimento la Regione,
essendone proprietaria, può destinarlo immediatamente ad altra
attività industriale.
Ora forse i fondi stanziati potrebbero rientrare in un altro
capitolo, le Finanze, dove si parla di acquisto di immobili, no?
Ora io non so se in quel Capitolo, mi pare che sia di 700 milioni,
mi pare, cifra abbastanza rilevante, sia nell'intenzione della
Giunta prevedere anche l'acquisto di questi terreni. Comunque io
suggerirei questo: per cambiare indirizzo, visto che l'indirizzo,
l'ho detto prima, attuale con quella famosa legge non va ed è
condannata non solo qui nel Consiglio, ma dalla popolazione,
dall'opinione pubblica, dagli amministratori degli Enti locali,
allora la Regione potrebbe, basandosi sugli indirizzi, non della
programmazione, del Piano regionale che abbiamo visto i tabelloni
esposti, - anche se nel campo della localizzazione delle zone
industriali c'è qualche cosa da dire - e provvedere all'acquisto,
non diciamo di tutti i terreni, ma almeno di alcuni terreni dove
noi giudichiamo, noi Consiglio regionale, giudichiamo urgente
l'installazione di industrie.
Naturalmente si tratta di industrie manifatturiere, non
inquinanti, che occupano particolarmente la mano d'opera femminile,
no? Di dimensioni limitate, per evitare il fenomeno
dell'emigrazione che ci creerebbe altri problemi da non uscirne
più, molto più gravi di quelli esistenti, e che potrebbero essere,
non so, nella zona di Villeneuve, Saint-Pierre in quella zona,
particolarmente per la mano d'opera femminile, nella zona di
Chambave, Verrayes, Fénis, in quella zona anche per la mano d'opera
femminile, perché non dimentichiamo, che lo scorso anno nel solo
Comune di Verrayes circa 50 donne, per lo più giovani, si sono
recate in Svizzera per un periodo stagionale a fare le éfeuilleses
e le cameriere o le infermiere. Osservate che parte di queste
giovani, che dovevano andare a cerca il pane altrove, e noi
sappiamo quanto è salato il pane in esilio, o almeno fuori dalla
propria patria, - ebbene parte di queste donne non rientrano,
rimangono lì, o si sposano lì, comunque non rientrano nel loro
paese e questo è un danno perché sono delle energie giovani che noi
perdiamo, che la Regione permette che si sottraggano.
Allora io mi chiedo: l'Amministrazione regionale, la Giunta, è
del parere di seguire questo nuovo orientamento? O la Giunta è
sempre del parere di seguire, di attuare quella legge tanto
criticata e giustamente criticata? Questa è la domanda che io
rivolgo alla Giunta.
Pollicini (D.P.)
- Per certi aspetti, beh mi pare che il
discorso di Manganoni abbia una sua validità.
È indubbio che tutti quanti abbiamo considerato superata la
legge sulle incentivazioni industriali; d'altra parte la
Commissione Industria aveva messo così, appunto, dopo un lavoro
abbastanza lungo, un nuovo tipo di legge per l'incentivazione che
aboliva il fondo perduto per evitare le speculazioni e i rischi a
cui è già andata incontro più volte, con sorprese piuttosto amare
per l'Amministrazione regionale, e sostituiva gli incentivi a fondo
perduto con dei mutui a tasso agevolato. Questa legge, che
indubbiamente aveva trovato anche l'accoglienza da parte, se vi
ricordate, dei Sindacati , degli altri organismi, della
Confindustria di Aosta, della stessa Intersind di Aosta, ad un
certo punto si è fermata perché tutti quanti ci siamo resi conto
che stava per essere superata prima ancora che nascesse; è una
realtà di fondo questa, indubbiamente, per cui abbiamo avuto, se
non altro, il buon gusto di fermarci alla fine di un lavoro che ci
è costato, direi, anche abbastanza fatica, però purtroppo non
abbiamo ancora avuto la forza di eliminare - e non lo sappiamo
nessuno forse per quali motivi - questa voce di 150 milioni che è
fatta ai titoli di quella legge del 1968. Però è chiaro che dovremo
affrontare anche questo problema. Oggi la Giunta risolve i problemi
con provvedimenti ad hoc, come è stato detto, ma non possiamo
dimenticarci - e qui mi riallaccio al discorso fatto stamane - che,
ad esempio, il problema dell'industrializzazione della Bassa Valle
- problema dello Stabilimento Carminati, della Sirca-Davit, del
problema che è sorto dalla chiusura della Brambilla - si è risolto
in una logica, direi, della programmazione, tanto vituperata negli
interventi di stamane, si è risolto secondo quella logica, perché
le scelte, sia di carattere tipologico sia di localizzazione, sono
state fatte secondo gli studi della Programmazione regionale;
benissimo, confermare la sostanza che intendo affermare è quella
che le aziende e il tipo di aziende scelte dalla Giunta rispondono
ai suggerimenti che la Programmazione regionale aveva fatto nei
suoi studi. Se il Consigliere Bordon parla di fallimento, io gli
augurerei che tutti i suoi fallimenti fossero di questo tipo, si
troverebbe ancora meglio di quanto non si trovi oggi sul piano
finanziario, già di per sé invidiabile e di questo gliene diamo
atto...
(voce di Bordon) ...
È esatto, ma appunto e non ne
avrai sicuramente se i fallimenti che ha dovuto subire secondo
te... certamente. Bene, allora vi posso ricordare, per esempio,
visto che siamo entrati nel discorso della programmazione e che
stamane ha trovato direi molti accusatori e direi pochissimi
difensori, io mi sono documentato su questo problema e vi farò
alcuni esempi pratici e ve ne porterò degli altri della validità di
questo organismo regionale, il cui merito, certamente, non spetta a
noi, anzi spetta all'Avvocato Caveri, che, se non sbaglio, è nel
1963 che ha istituito la Programmazione regionale; ebbene i grossi
600 milioni, di cui si parlava, che sono costati sinora i lavori
della Programmazione, mi pare debbono essere di parecchio
ridimensionati, basti sapere che gli uffici attuali della
Programmazione sono composti da due persone distaccate dagli uffici
regionali, il cui stipendio lordo è di 150 mila lire al mese, da
una dattilografa distaccata, il cui stipendio è di 130 mila, da un
laureato in Economia e Commercio, certo Lorenzin, 150 mila, da un
altro laureando in Scienze Politiche a 150 mila, da un architetto,
Bochet 250 mila e da una dattilografa a 90.000 lorde; tutto qui. È
tutto qui dentro il grosso staff della Programmazione regionale;
d'altra parte i due impiegati dell'Amministrazione regionale
lavorano a tempo pieno. Gli altri addetto all'ufficio, secondo
quanto è stato disposto dalla legge regionale, articolo 6, che
istituiva appunto la Programmazione, la legge che è stata
modificata nel '67, sono incaricati in via precaria e a tempo
indeterminato, senza costituzione di rapporto pubblico impiego,
infatti, le loro prestazioni sono part-time e non hanno alcuna
assicurazione sociale e hanno soltanto questa indennità mensile,
quindi né mutua né altri tipi di assicurazione.
Dal lato dell'istituzione dell'ufficio poi si è ridotto, non è
aumentato, tanto è vero che da settembre di quest'anno non c'è più
il Signor Rollandin e dal febbraio non c'è più il Notaio Chanoux,
l'attuale Deputato, i quali percepivano entrambi 150 mila lire al
mese lorde senza altre attribuzioni di ordine sociale.
Quindi contestiamo in modo assoluto; il semplice elenco dei
nominativi lo dimostra che la composizione dell'ufficio si rifaccia
a motivi politici, come questa mattina asseriva l'Avvocato Caveri,
e vorrei che qui ci fosse la prova di quello che dico, com'è stato
chiaro e dimostrato d'altra parte quello che ho detto prima.
D'altra parte dimostriamo che sono infondate le accuse di
ingenti spese che questa programmazione assorbe e, diremo così,
che, tutto sommato, siamo ancora convinti che l'ufficio della
Programmazione sia sovradimensionato rispetto alle sue reali
esigenze funzionali e, proprio in base alle osservazioni avanzate
questa mattina, se un impegno dobbiamo assumerci è quello di
rivedere la vecchia legge che così com'è non consente
all'Amministrazione regionale di avere a sua disposizione uno
strumento qualitativamente e quantitativamente sufficiente e se
avete un attimo di pazienza vi posso anche elencare in modo
sintetico il lavoro svolto nel '72 dal Comitato della
Programmazione.
Ha fatto una relazione di accompagnamento del Piano dei Lavori
pubblici, ha fatto le modificazioni da apportare alla segnaletica
autostradale di tutta la Valle d'Aosta, ha fatto proposte
alternative per l'erogazione dell'assistenza ai lavoratori
autonomi, ha fatto uno studio su una proposta di disegno di legge
per l'istituzione delle Comunità montane in Valle d'Aosta; ha fatto
una relazione al Ministero dei Lavori pubblici per l'applicazione
in Valle d'Aosta della legge per la casa, ha fatto un esame e
proposte per l'istituzione del fondo di rotazione in Valle, ha
fatto una relazione al Ministero del Bilancio della programmazione
economica sulle osservazioni e proposte per il programma nazionale
del quinquennio '71-'75; ha fatto uno studio per un disegno di
legge per le modificazioni degli organi della Programmazione; ha
fatto uno studio per l'insediamento industriale del Comune di
Arnaz, ha fatto relazioni settoriali per il bilancio preventivo per
il '72, ha fatto l'organizzazione per la ricerca nell'ambito del
settore ospedaliero valdostano e ha fatto una raccolta di dati
elaborati sui dati della scolarità in Valle d'Aosta e ha
successivamente pubblicato il volume 16 consegnato ieri mattina se
non sbaglio.
Inoltre ha fatto una relazione al Ministero all'Agricoltura e
foreste per l'acquisizione dei fondi previsti della legge nazionale
n. 1102 e, in ultimo, elaborazione dei dati relativi alla realtà
regionale del censimento demografico commerciale e industriale,
pari a 2 milioni e 800 mila voci esaminate, basate soltanto per la
parte demografica 35 mila schede con 70 dati ciascuno da
esaminare.
Questo per dirvi, al di là delle polemiche, la vera attività
svolta dal Comitato regionale della Programmazione con il personale
che avete saputo prima di che entità è composto.
Quindi, al di là delle polemiche, che possono essere sterili e
non costruttive, ritengo che stamane e non c'è, mi dispiace,
l'intervento del Consigliere Balestri che è stato il più centrato,
sì mi pare che proprio quell'intervento possa costituire l'elemento
valido per affrontare seriamente il problema della
programmazione.
In effetti, il discorso della programmazione avanza nella misura
in cui diventa problema di tutto e in particolare il problema di
questo Consiglio regionale e delle forze politiche e sindacali
valdostane.
Non è certamente corretto il modo di intendere la programmazione
come documento elaborato esclusivamente da tecnici e contenente
tutte le medicine per guarire tutti i nostri mali e nessuno
pretende quello. La programmazione deve essere un nuovo modo di
comportarsi degli organi della deliberazione e decisione politica
di fronte ai nostri problemi.
Si tratta, cioè, di assumere la politica di programmazione come
procedura diretta a razionalizzare ed attuare le scelte
democraticamente individuate ed espresse dalla volontà politica
della nostra comunità.
In questo senso possiamo fare una prima considerazione circa i
volumi redatti dagli organi della programmazione: questi documenti
hanno avuto ed hanno lo scopo di fornire una conoscenza precisa
della realtà nella quale siamo chiamati ad operare, nello stesso
tempo a precisare che questi volumi non sono semplici fotografie
della situazione attuale, caro Consigliere Manganoni, ma contengono
giudizi sulle tendenze in atto e avanzano proposte per la
risoluzione dei problemi.
Ciò naturalmente è stato avvertito da chi ha perlomeno letto i
volumi e non si è limitato a riempire i vuoti di biblioteca o a
pesarlo come stamattina ha fatto il Consigliere Bordon, parlando di
due miriadi di carta prodotte dalla Programmazione regionale;
infatti, stamane, il Presidente Dujany ha giustamente proposto la
discussione in questo Consiglio del volume n. 9, che è stato
distribuito ad ogni Consigliere circa un anno fa; un eventuale
dibattito su questo e su altri volumi può facilmente mostrare che
non si tratta di pagine senza valore e senza proposte, ma può dare
utilmente l'avvio al discorso costruttivo e concreto sui problemi e
sul futuro della Regione.
Si è anche attuata una considerevole distribuzione di questi
volumi alle forze politiche sindacali e sociali ai vari livelli,
proprio per consentire il più ampio dibattito fondato su
un'oggettiva conoscenza della realtà valdostana e, non è vero,
collega Manganoni, che sono sufficienti i dati dell'Istat per
conoscere la realtà valdostana, perché i risultati del censimento
del '71, noi, attraverso l'Istat, li conosceremo, per quanto
interessa la Valle d'Aosta, forse tra 4 o 5 anni.
In secondo luogo, coinvolgendo la programmazione tutti gli
organismi che operano nell'ambito regionale, non è corretto
ascrivere all'attuare Giunta o all'ufficio regionale di
Programmazione, responsabilità e carenze che nascono in primo luogo
all'interno di questo Consiglio, dove poche sono le persone che si
sono sforzate di approfondire questo tema in tutte le
semplificazioni e dove invece molti, per giustificare le proprie
deficienze in materia, ricorrono ai soliti mezzi delle
polemichette, se non delle calunnie e delle diffamazioni.
Malgrado i limiti istituzionali, in cui le Giunte si sono
trovate ad operare a causa delle insufficienze della legge
istitutiva degli organi della programmazione, è stata svolta una
considerevole quantità di lavoro soprattutto in relazione alle
risorse umane e finanziarie disponibili e che ha consentito a
questa Giunta di operare alcune scelte qualificanti come avete
potuto vedere dal bilancio per il 1973; rimane ancora molto da
fare, questo è vero, e ciò sarà possibile nella misura in cui
questo Consiglio nel suo insieme intenderà esprimere una chiara
volontà politica in tal senso, non solo dotandosi degli strumenti
operativi, ma soprattutto indicando le scelte di fondo che intende
perseguire e a cui va finalizzata l'azione regionale.
Chabod (D.C.)
- Quando si parlerà del Turismo.
Caveri (U.V.)
- Je répète l'instance que j'ai adressée ou
que je crois d'avoir adressée au Président de la Junte et je
demande que le Président de la Junte, par écrit, veuille bien me
préciser quel est le nombre de employés et des collaborateurs du
bureau de la programmation. Je demande de savoir le nom, prénom de
chacun; je demande de savoir quel est leur appointement ou les
apanages, je demande de savoir quel est l'horaire de chacun.
Quand nous aurons ce document, nous pourrons parler sérieusement
du bureau de la Programmation.
Bordon (D.C.)
- Mi stupisco della difesa ad oltranza che
ho sentito fare da Pollicini in questo ... dell'ufficio della
Programmazione, perché penso che sia una difesa che tutti noi
abbiamo capito, una difesa che tutti noi sappiamo perché sia stata
fatta in modo così caldo, così appassionato, e, quindi, io non
andrò oltre in questa linea, però voglio dire che stamattina le
osservazioni che abbiamo fatto sulla programmazione le abbiamo
fatte in buona compagnia, perché avevamo il Consigliere Manganoni,
il Consigliere Savioz, il Consigliere Caveri e anch'io ho detto il
mio parere. Naturalmente io non ho fatto apprezzamento dei 600
milioni, altri hanno fatto questo e io penso che la cifra sia un
po' esagerata perché, se non fosse esagerata, i dati che mi aveva
dato il Presidente della Giunta un mese o due fa sarebbero inesatti
e, quindi, io escludo questo.
Naturalmente io mi sono permesso, e lo ripeto per l'ennesima
volta senza fare nessuna polemica perché poi vedremo i fatti se ci
daranno torto o ragione, che per noi la Programmazione non funziona
in quanto che, fino ad oggi, ha soltanto sempre esaminato la
malattia, ha preso in esame il malato e non ha suggerito
medicine.
Stasera veniamo invece a sapere dalla relazione dell'amico
Pollicini di lunghissime relazioni per cui io, fino a prova
contraria, dovrei pensare che tutto quello che si svolge in questo
Consiglio è opera della Programmazione perché, se da tutte queste
relazioni che io ho sentito elencare, si vede che la luce, il faro
per portare avanti l'Amministrazione regionale è della
Programmazione. Ma io mi domando e dico se basta l'esempio della
SIRCA-DAVIT per farci stupire e di farmi fare la battuta che ho
avuto in quel momento, perché io credo che non sia stato necessario
studiare tanto attraverso la Programmazione per capire che per dare
di nuovo lavoro alla SIRCA-DAVIT bisognava per forza fare qualche
cosa; quindi non so quale suggerimento abbia potuto dare la
Programmazione, salvo che la Programmazione abbia potuto suggerire
che lo stabilimento che si doveva aprire, doveva essere uno
stabilimento tessile, il che sarebbe stato enorme perché, mentre
tutti gli stabilimenti tessili chiudono, noi ne andiamo ad aprire
ad Arnaz. Ma io non voglio neanche entrare nel particolare, io
voglio soltanto dire che, da diversi e svariati anni, per noi la
Programmazione non funziona; tu mi ha fatto vedere, ci hai fatto
vedere un elenco del personale, citando degli stipendi che a noi
interessano più o meno perché penso che, nella ridda dei milioni
che vengono spesi dall'Amministrazione regionale, non siano gli
stipendi che possono avere; l'osservazione forse fatta da
qualcheduno era un'osservazione di principio per vedere se si
rispettava l'orario, per esempio si potrebbe chiedere come vengono
assunte queste persone che entrano alla Programmazione, se hanno
fatto un esame, come hanno fatto qui alla Regione, ecc. ma questi
sono particolari. Io rimango sempre sul mio punto di vista e mi
consolo, malgrado il parere tuo contrario, che sono in buona
compagnia, in compagnia di Manganoni, di Savioz e di Caveri e di
tutti gli altri, e di tanti altri che la parola non hanno preso per
riconfermare ancora una volta che, fino a prova contraria, per noi
la Programmazione non funziona perché non ha mai suggerito niente,
salvo che tutte queste proposte di legge, che tu hai letto adesso
siano proprio mantenute in segreto da voi perché basterebbe
portarcele, farcele vedere perché non ne abbiamo mai vista una.
Come, per esempio, noi ritenevamo che l'opera dei Sindacati
fosse sempre stata importante specialmente per l'occupazione della
Bassa Valle, ma abbiamo appreso questa sera che tutto quanto si è
fatto è grazie alla Programmazione.
Noi, quantunque tu lo abbia affermato, noi non se siamo ancora
convinti lo stesso.
Manganoni (P.C.I.)
- Beh, sulla buona compagnia di
Bordon... qualche volta buona compagnia, qualche volta violini di
spalla ... beh la realtà è un'altra. La realtà è quella che noi
abbiamo sempre detto qui: quando si tratta di dare atto alla Giunta
dei provvedimenti che ci propone e che noi giudichiamo positivi
nell'interesse della Regione, noi lo riconosciamo e diciamo che la
Giunta ha fatto bene; quando la Giunta propone o fa degli atti che
noi giudichiamo non producenti o contrari all'interesse della
Regione noi, io almeno da parte mia, dico alla Giunta quello che
deve essere detto alla Giunta, quindi le sviolinature, i violini di
spalla in compagnia di Bordon ecc. lasciamo perdere tutto.
Pollicini, io non voglio polemizzare, no, non per difetto di
argomenti perché io mi sono preso nota delle tue affermazioni e
dispongo di argomenti da vendere per confutarli. Ho detto che non
polemizzo, non voglio scendere nelle questioni di persone, non è
mio costume inveire contro delle persone assenti che non si possono
difendere; posso attaccare i Consiglieri presenti perché possono
difendersi, persone assenti no.
Costo della Programmazione, beh insomma, qui si sono fatte delle
cifre... ecco qui questa Programmazione. È stato distribuito dalla
Giunta, su richiesta del Consiglio, non ve li leggo tutti. Vi leggo
il totale: 59.000.000 nel '60 cos'è, della SORIS, 33 a quelli di
Grenoble, poi 53, totale 146 più i 34, ma io ho detto, Pollicini,
quando io non ho detto che l'attuale Giunta è responsabile di
questi milioni che abbiamo sperperato, io ho detto, io sono
corresponsabile perché la Giunta, di cui io facevo parte, ha
creduto nella serietà di quelle persone che ci avevano ... no, un
nome di quel calibro, di fronte a un nome di quel calibro, che non
accenno, ma che tu sai benissimo, ed allora la Giunta diceva:
vabbè, qui in Consiglio sembrava che non si potesse più
amministrare se non c'era la Programmazione che funzionava, allora
noi sulle insistenze, sulle richieste del Consiglio, del Consiglio
unanime, noi, come Giunta, abbiamo detto: vabbè facciamo questa
Programmazione. Chi la fa? Ricorriamo a quei sommi nomi, i quali
poi hanno dimostrato di essere sommi per fregare i quattrini alla
Regione e distribuirsi miriagrammi di carta inutile e di
chiacchiere altrettanto inutili e di statistiche che le possiamo
rilevare dappertutto.
Quindi, Pollicini, non solo colpa a questa Giunta, noi abbiamo
creato ... perché il Consiglio che ha insistito che qui non si
poteva più andare avanti perché si parlava solo di Programmazione,
la Programmazione era il toccasana, date la Programmazione poi il
Consiglio, gli amministratori possono andare tutti in vacanza,
tutti i problemi saranno risolti con la Programmazione.
Noi, ingenui, abbiamo ceduto alle pressioni del Consiglio, ecco
questa è la situazione reale e poi si è continuato, ma oggi la
critica che io ho fatto non l'ho fatta a Pollicini o all'attuale
Giunta, io ho detto: nella Programmazione abbiamo sperperato un
mucchio di miliardi, no, pardon, pardon, milioni e sono circa 200,
146 più 34, 50, 80, circa 180 milioni e quindi ... siamo
corresponsabili; però la responsabilità qual è? Che dopo 10 anni o
8 o 9 quanti sono, noi siamo oggi esattamente al punto di partenza
di allora.
Ti ho detto, Pollicini, che non volevo ... ecco questo è il
costo no? Che non volevo polemizzare però permetti solo di rilevare
una tua affermazione. La scelta di Arnaz è dovuta alla
Programmazione, ne ho preso nota della tua frase perché i lunghi
dibattiti che sono avvenuti in Consiglio per delle giornate sui
licenziamenti, sulla situazione della Bassa Valle, i contributi che
giustamente l'Amministrazione regionale ha elargito ai disoccupati
della Bassa Valle, gli scioperi, le azioni sindacali, le proteste
degli operai, le mozioni, le interpellanze sono passati in questo
Consiglio, sulla situazione di Arnad; no, tutto questo non conta
niente, non conta niente, no? Il Consiglio tutte queste discussioni
le ha fatte, perché le ha fatte? Perché non conosceva il problema
di Arnaz? Perché non era preoccupato di risolvere il problema di
Arnaz e della Bassa Valle? No, no. Se non ci fosse stata la
Programmazione a dire al Consiglio regionale che era necessario
installare degli stabilimenti industriali ad Arnaz, il Consiglio
forse ne avrebbe installato uno a Rhêmes e uno a Bionaz, eh sì!
Quindi, grazie alla Programmazione che ci ha detto: fatelo ad
Arnaz, perché sennò noi commettevamo quell'errore.
Pollicini, no! Guarda qui, no, no...
(voce di Pollicini)
...Non è un discorso serio ecco, abbia pazienza, purtroppo ho perso
alcune ore poi ho detto: basta! Vattene a spasso a respirare aria
buona, che non ci rimetti in salute. Perché li ho lì quei volumi,
guarda i miriagrammi li ho ancora a casa e non so come mai li ho
salvati perché, la carta straccia, ogni tanto faccio pulizia sennò
in casa non c'entro più, io, e quelli li ho ancora salvati, però,
francamente, io penso che un Consigliere regionale, che deve
interessarsi dei problemi reali della Valle, beh il suo tempo lo
possa dedicare in un modo migliore e proficuo.
Quindi io non voglio continuare la polemica, io sono convinto su
quanto ho detto sulla Programmazione. L'intervento di Pollicini
ripeto, con il quale non voglio polemizzare, non ha spostato di una
virgola la mia opinione sulla Programmazione, anzi l'ha confermata,
e io ripeto quanto ho detto prima: speriamo, come ho detto già
stamattina parlando del libro dei sogni di Fanfani, speriamo che
questa Programmazione - io me lo auguro sinceramente - porti,
presenti finalmente al Consiglio qualcosa di concreto, perché il
Consiglio cosa ci sta a fare? La Programmazione indirizza qui le
relazioni, allora il Consiglio indirizza alla... no, la
Programmazione indirizza alla Giunta, indirizza all'Assessore
singolo, ma noi, Consiglio, cosa ci stiamo a fare? Cosa ci facciamo
noi in Consiglio? La Programmazione, noi non dobbiamo essere
informati sulla Programmazione, noi dobbiamo continuare a digerirci
questi indigesti malloppi, dove non si parla altro che di cifre,
guarda qui che cifre, digerirci tutto questo? No, Pollicini non è
serio, non è serio, qui si devono dare degli indirizzi che dobbiamo
essere noi, autorità politica, ad esaminare, a modificare, ad
approvare o a correggere, se è necessario...
(Voci)
...Ma
quali indirizzi ci sono su queste tabelle? Cosa... degli indirizzi,
sono delle cifre. Che indirizzi! Comunque guarda "lassuma perde" la
Programmazione per non avvelenarci ulteriormente il fegato io dire
e proseguiamo.
Riepilogo delle spese dell'Assessorato dell'Industria e
commercio - Titolo I - Spese correnti
Categoria IV - Acquisto di beni e servizi - Totale della
Categoria IV 404.000.000.
Categoria.
Savioz (P.C.I.)
- Una brevissima informazione: vedo che
all'articolo 507-508, 508: "Spese per la manutenzione delle strade
comunali e consorziali, poi sgombro neve e spese accessorie" volevo
chiedere se c'è qualche cosa di nuovo, visto che si parla di
manutenzione delle strade comunali e consorziali, di solito le
manutenzioni per queste strade sono fatte dai comuni e dai consorzi
e vorrei sapere se provvede anche l'Assessorato ai Lavori
pubblici.
Siggia (P.C.I.)
- Altri interventi sulla Categoria IV?
Chi è che risponde? Presidente della Giunta.
Dujany (D.P.)
- Non è altro che un ridimensionamento
tecnico delle voci precedenti di bilancio in merito ai Lavori
pubblici, in modo specifico agli interventi nei riguardi delle
strade a seguito della legge regionale del 26 giugno del '72 che ha
trasferito ai comuni la manutenzione delle strade comunali per cui
questo articolo 508, 505 e 508 va completato con l'altro articolo
512 che si riferisce ai 200 milioni previsti dalla legge regionale
di trasferimento a favore dei comuni e per la manutenzione delle
strade. Le altre due voci 505 e 508 sono le normali manutenzioni
che la Regione fa a favore delle strade regionali e delle strade
comunali per i vari servizi e sono l'importo corrispondente, anzi
ancora leggermente inferiore, all'importo corrispondente nell'anno
scorso. L'anno scorso abbiamo speso complessivamente su questo
capitolo 371.000.000, quest'anno ne comprendiamo complessivamente
350, cioè 250 nel 505 e 100 milioni nel 508.
Categoria V - Trasferimenti per un Totale di 200 milioni -
1.015.200.000
Siggia (P.C.I.)
- Pagina 89.
Titolo II - Spese in conto capitale - Sezione II - Istruzione
e...
Totale della Sezione II - 1.000.000.000.
Chabod (D.C.)
- Un momento, il 524 fa parte del Capitolo
sulla scuola media, Consorzio di Villeneuve? Sì? Allora non so,
posso parlare adesso o andiamo sull'Istruzione pubblica?
Siggia (P.C.I.)
- Forse è meglio... l'istruzione.
Chabod (D.C.)
- ... l'istruzione?
(Voce:
Ma se
questo Capitolo...) ...Siccome il Capitolo è qui sui Lavori
pubblici allora ... volevo chiedere delle informazioni, non so a
chi devo chiedere, al Presidente o all'Assessore. Presidente della
Giunta.
Siggia (P.C.I.)
- Ecco faccia la domanda.
Chabod (D.C.)
- La domanda precisa è questa: cioè, volevo
sapere se i terreni sono già comprati. Tutti? Chi è andato a
scegliere i terreni? È andata giù una Commissione o come? Le
modalità, cioè come mai hanno comprato proprio quei terreni?
Dujany (D.P.)
- Allora il Capitolo 518 e 524 riguardano
un miliardo di stanziamenti destinati a edifici Pubblica Istruzione
a titolo di spese dirette della Regione o a titolo di contributo a
favore di comuni e di consorzi, quindi il problema di Villeneuve
può rientrare come finanziamento in questo articolo però non è che
tutto sia destinato a Villeneuve.
Per quanto riguarda il problema della scuola media di Villeneuve
è stato firmato dal Presidente della Giunta, mi pare un quindici
giorni fa, un decreto di consorzio obbligatorio fra i Comuni di
Villeneuve, St. Pierre e St. Nicolas, Valsavaranche, Rhêmes ecc.
per la costituzione del consorzio per la costruzione di una scuola
media. Siamo stati costretti a costituire il consorzio obbligatorio
in quanto non tutti i comuni avevano aderito al Consorzio
volontario e per porre fine a questa situazione di disagio che non
riusciva a concludere nulla, abbiamo ritenuto di costituire il
Consorzio obbligatorio.
Chi sceglierà l'area? Sarà l'Assemblea del Consorzio a nominare
il suo comitato esecutivo o l'organo esecutivo, il quale dovrebbe
terminare la scelta dell'area attraverso gli organi tecnici
previsti, dovrà determinare il progetto, dovrà nominare il
progettista e il progetto e l'acquisto dei terreni. Questo è un
po'... cioè si rifà quelle stesse cose che sono state fatte a suo
tempo da parte del Consorzio del Comune di Nus, Fénis e St. Marcel,
senonché in quella zona è stato fatto attraverso un Consorzio
volontario e qui è stato fatto attraverso un Consorzio
obbligatorio.
Vorrei ancora così utilizzare il fatto di avere la parola per
rispondere al problema posto dal Consigliere Caveri in merito "au
géologue Muller". La Giunta regionale, con deliberazione del '69,
ha nominato, su segnalazione della Commissione consiliare per la
diga Place Moulin, una Commissione di esperti con l'incarico di
studiare le condizioni geologiche dei terreni del bacino
idroelettrico di Place Moulin nelle persone del Prof. Léopold
Muller, del Prof. Calvino e dell'esperto di dighe Prof. Enry Grisel
e dei Professori Sofia e del Dott. Bilietti.
Il 28 ottobre del '70 la Commissione venne insediata presso la
Commissione della Giunta e venne concordata su un programma di
lavoro.
Lo stesso giorno la Commissione effettuava un sopralluogo presso
la diga di Place Moulin.
Il 4 giugno del 1971 la Commissione si riuniva nuovamente a
Torino presso il progettista della diga per l'esame dei relativi
progetti.
Successivamente il 4 agosto del '71 vennero trasmessi alla
Commissione, e per essa al Prof. Calvino, tutti i documenti a
disposizione della Giunta regionale relativi alla diga di Place
Moulin.
L'11 gennaio del '72 la Commissione venne sollecitata perché
provvedesse ad una assegnazione del mandato avuto in rapporto al
problema tecnico-geologico, attinente alla costruzione della diga
di Place Moulin.
Questo sollecito è stato rifatto il 17 novembre del '72, tramite
il Prof. Calvino per cui si è scritta un'altra lettera di sollecito
per avere i risultati da parte di questa famosa Commissione in base
agli elaborati e in base alle precedenti riunioni. Siamo in attesa,
quindi, da parte di questa Commissione, di una risposta in modo
particolare da parte del professore.
Tonino (P.S.I.U.P.)
- Sempre sull'articolo 518 volevo
rammentare al Presidente della Giunta che il Consiglio comunale di
Pont St. Martin, dove ha redatto il piano di lavori di questo anno
..., inviato alla Regione, dove prevedeva la spesa da farsi per lo
stanziamento delle scuole medie di Pont St. Martin, è una spesa che
si deve fare perché tale scuola non riesce più a contenere il
numero degli studenti che da ogni parte dei paesi viciniori su Pont
St. Martin e inoltre aveva chiesto, mi pare, su 60 milioni
l'ampliamento delle scuole elementari sempre nel Comune di Pont St.
Martin ..., dove c'è un incremento ... e dove le famiglie vanno a
collocarsi in quella zona e quindi l'edificio attuale non basta
più.
Voglio sapere se nella cifra dell'articolo 518 rientrano queste
previsioni ... nel Comune di Pont St. Martin.
Caveri (U.V.)
- Je remercie le Président de la Junte
d'avoir répondu à ma question sur le problème de Place Moulin,
toute fois je ne peux pas faire à moins de constater que la
Commission, présidée par le géologue Muller, a été nommé dans le
1969 et que nous sommes arrivés à la fin du 1972, par conséquent
trois années sont passée, et nous ne savons pas encore quelles
peuvent être les conclusions de cette question. Par conséquent
j'adresse une vive prière à le Président de la Junte de vouloir
continuer à solliciter parce que après trois ans nous avons quand
même le droit de savoir une parole définitive à cet égard.
Chabod (D.C.)
- Anch'io ringrazio il Presidente della
Giunta per avermi dato quei chiarimenti e vorrei dire anch'io di
sollecitare che questi lavori vengano fatti un po' il più presto
possibile e non so più quando, ma che venga fatta anche la scuola
convitto, non solo una scuola media, come si fa in altri posti, ma
una scuola convitto, perché rischierebbe di non servire per le
nostre valli, cioè la Valgrisanche, la Valsavaranche, la Val di
Rhêmes, rischierebbe di non servire a niente perché dovrebbero
mandare i bambini ad Aosta perché non tutti hanno dei parenti a St.
Pierre o a Villeneuve da poterli mettere a dormire.
Per la scelta dell'area avrei... pregherei proprio il Presidente
visto che sa benissimo e conosce i problemi delle nostre
popolazioni, di scegliere un'area che sia veramente al sole e sana
e non in quel posto che avevamo scelto in un primo tempo perché mi
pare che sia un posto un po', insomma, uno dei peggiori posti che
Villeneuve abbia potuto scegliere.
Manganoni (P.C.I.)
- Io devo manifestare innanzitutto il
mio stupore perché all'approvazione del bilancio non è seguita
nella stessa seduta, nella seduta immediatamente seguente, ma
sempre sullo stesso ordine del giorno la presentazione del piano
dei Lavori pubblici, come si è sempre usato nel passato; la
questione ognuno di noi la comprende per questione di tempo,
appalti e tutto... Comunque voglio accennare ancora alla scuola
media di Villeneuve, di cui hanno parlato i miei colleghi.
Sul piano di lavori dell'anno scorso c'erano 100 milioni per la
scuola di Villeneuve; io penso che quest'anno, naturalmente, non si
è fatto niente, no, io penso che quest'anno si riporteranno altri
100 milioni con l'augurio che quest'anno però non si faccia come
l'anno scorso perché sennò è inutile ripetere sul piano di lavori
cifre e cifre che poi non si spendono.
Ora - e veniamo al piano di lavori in sé - se fosse, se noi
vogliamo veramente attuare i criteri e fossi dal Presidente della
Giunta nella sua relazione al bilancio, criteri che si proponevano
di rimediare agli squilibri che vi sono fra le zone della Valle
d'Aosta, anziché favorirne l'accentuazione, accentuazione alla
quale porta la politica dell'Amministrazione regionale, la quale
destina e, lo vedremo più avanti, destina i suoi fondi sempre alle
stesse zone floride e progredite e le nega in quelle zone depresse,
ebbene, se noi veramente vogliamo, non dico accorciare queste
distanze, ma evitare che si accentuino, come giustamente diceva la
relazione, ebbene noi dovremmo provvedere innanzitutto non alle
spese di prestigio, ma alla creazione dei mezzi più elementari
necessari a queste zone che possono essere gli acquedotti, le
fognature, l'elettrificazione, perché mentre noi ci permettiamo la
costruzione dei lussuosi palazzi del ghiaccio in certe zone, in
altre zone mancano le strutture più elementari, le quali strutture
più elementari si costruiscono con quale bilancio? Con quello dei
Lavori pubblici ed in parte anche dell'agricoltura. Ora, se però,
su quel bilancio i fondi sono limitati, anche le realizzazioni
saranno limitate ed allora, per tradurre in fatti l'esposizione ed
i criteri e le intenzioni manifestate dal Presidente, noi dovremmo
aumentare notevolmente questi stanziamenti perché con quelli
attuali certamente non possiamo seguire i criteri e l'indirizzo che
il Presidente della Giunta ha dato nella sua relazione sul
bilancio...
...Condivido...
II - Spese in Conto capitale -
Sez. III - Azione e intervento in campo sociale... Cat.
I...
Manganoni (P.C.I.)
- ...una constatazione e ho detto: il
Presidente ha manifestato degli indirizzi che io approvo, però i
fatti e i mezzi per realizzarli non ci sono. Cosa ne pensa il
Presidente della discordanza fra le sue affermazioni e la
possibilità di realizzare?
Dujany (D.P.)
- Chiederò scusa ma non ti risponderò
chiaramente, Manganoni, perché mi pare che la tua domanda non sia
molto chiara, o perlomeno è talmente generale che non mi permetto
di darti una risposta in termini brevi.
Manganoni (P.C.I.)
- ...l'elettrificazione, dove non c'è,
piazzali, dove non ci sono; ci vogliono degli stanziamenti sul
bilancio dei Lavori pubblici, questi sono assolutamente
insufficienti per far fronte a tutte queste infrastrutture per
portare il tenore di vita, giustamente come il Presidente affermava
stamattina, cioè per eliminare quelle discrepanze che ci sono fra
zona e zona, quegli squilibri che esistono tra le varie zone della
Valle d'Aosta.
Dujany (D.P.)
- ...e questo problema non lo si affronta
solo attraverso un'opportuna distribuzione di stanziamento
nell'Assessorato dei Lavori pubblici ma va visto naturalmente
nell'impostazione generale del bilancio.
Per quanto riguarda la scuola di Pont St. Martin ritengo che
possa rientrare, anche le scuole di Pont St. Martin, nel programma
dei lavori. Per quanto riguarda Villeneuve, mi pare che Chabod mi
abbia risposto in un modo che potrebbe generare della confusione:
la scelta dell'area, i progetti sono di competenza dell'assemblea
consorziale e non del Presidente della Giunta.
Ritengo che sia meglio adottare questo criterio perché anche le
popolazioni locali devono trovare la possibilità di discutere i
problemi fra di loro e di fare delle scelte che siano scelte comuni
e non di sottostare continuamente a delle scelte che vengono loro
dall'alto, contro le quali si riservano continuamente poi delle
proteste e delle critiche.
Chabod (D.C.)
- ... anche il Convitto o no? Solo la
scuola media?
Dujany (D.P.)
- ...però, Signori miei, andiamo avanti con
i piedi per terra e sono 8 anni che si parla di questa scuola; non
siamo, non sono ancora riusciti a costituirsi in consorzio e
vogliamo disquisire e non essere sufficiente una scuola media, ma
di volere anche il collegio! Per cortesia, facciamo alcune cose
concrete ma incominciamo a far qualcosa, è inutile voler pretendere
l'optimum ...
Sezione III - Azione e intervento in campo sociale...
Totale Categoria I 405.000.000...
Categoria III - Trasferimenti...
Totale Categoria I 1.830.000.000.
Manganoni (P.C.I.)
- ... una considerazione generale sul
bilancio dell'Assessorato ai Lavori pubblici e c'è solo un aumento
nelle spese correnti mentre manca un aumento in conto capitale e
qui io mi associo al collega Manganoni, perché, se devono essere
realizzate le proposte fatte dal Presidente di Giunta in sede di
dichiarazioni di bilancio, certamente i fondi non sono sufficienti,
questa è la mia considerazione tradizionale e vorrei scendere su
una considerazione di carattere particolare e mi riferisco
all'articolo 546 "Spese per studi e progettazione e per compensi a
tecnici estranei all'Amministrazione per perizie, direzione e
contabilizzazione dei lavori a carico della Regione". Vorrei
sapere, e credo che nessuno sia in grado di rispondermi subito, ma
non fa niente, perlomeno mi si risponda quando si presenterà il
piano dei lavori: quale importo su questo capitolo è stato speso
per lo stipendio agli assistenti nel 1972? Quanti sono gli
assistenti in forza alla data del 1° dicembre del 1972? E quale
importo è stato speso per il pagamento di parcelle e a chi è andato
questo importo? Grazie.
Bancod (U.V.)
- Io volevo parlare della strada
dell'Envers, non so dove collocarla, perché qui non si vede niente,
credo che nell'articolo 547 "Spese per opere stradali di interesse
regionale eseguito a carico della Regione", però lì non vedo alcun
stanziamento, cioè c'è il solito stanziamento che si ripete ogni
anno; su questo problema, di cui si è già discusso parecchio in
questa sede, mi sembra, come ho già detto, che non c'è una volontà
di portare a termine questo problema, non so perché è stata votata
una mozione, una mozione che era già andata avanti da anni, una
mozione che ha avuto, si può dire, dell'ostruzionismo; sembrava,
non so, perché forse è stato portato un problema, portato avanti da
forze politiche che non erano forze simpatiche, però è un problema
finora rimasto completamente insoluto e mi dispiace, non so se
bisogna essere educati o maleducati perché, purtroppo, quando si
vede, insomma, siamo un semplice Consigliere, ma quando si
promettono, vengono approvate delle mozioni, non si eseguono,
insomma non è tanto bello. Dico francamente che l'unica mozione che
è stata... la mia mozione che è stata approvata, è stata approvata
dall'Assessore Maquignaz. L'Assessore Maquignaz si è permesso, si è
degnato di andare sul posto, ha osservato insomma, ha messo in atto
le osservazioni di un Consigliere.
Comunque, secondo me, questo problema deve essere preso in
considerazione. Perché? Perché si deve castigare, insomma, come ho
già detto, questi dodici comuni, quando si dice che bisogna
intervenire presso i Comuni, presso i piccoli comuni, nei comuni
che hanno necessità e invece si fa il contrario? Ci sono 48
miliardi; è possibile che non si sia trovata una piccola somma per
iniziare un po' questi lavori? Credo che siano lavori necessari e
insisto, non è su questo sistema, vedremo un po'.
Maghetti (P.L.I.)
- Una dichiarazione: avrei dovuto
assistere fino alla fine della seduta, purtroppo, per imprevedibili
impegni professionali, sono costretto ad allontanarmi; allora ne
consegue che, se arriverete alla votazione del progetto del
bilancio della Regione, l'assenza dei due Consiglieri liberali deve
essere ritenuta come una astensione dal voto.
Dujany (D.P.)
- ... l'intervento del Consigliere Bancod,
è stato affidato il progetto per la costruzione da parte della
Regione, per la costruzione di questa circonvallazione sud di
Fénis. Il progetto di massima in questo momento è nelle mani del
Comune in quanto ci sono due tendenze: una tendenza che vorrebbe
fare la circonvallazione nell'interno dell'abitato, l'altra
tendenza che vorrebbe farlo all'esterno dell'abitato; quindi il
Comune sta esaminando queste due soluzioni del progetto di massima
e, appena abbiamo il parere del Comune, si procede al progetto
esecutivo e al suo finanziamento.
Bancod (U.V.)
- Mi dispiace che il Signor Presidente
evada questo problema qui; non è quel problema della
circonvallazione di Fénis, era già un problema vecchio, precedente.
Io parlo della strada dell'Envers, non del problema della
circonvallazione; naturalmente la circonvallazione di Fénis è un
problema che va nell'insieme, ma era già un problema vecchio questo
della circonvallazione, non entrava praticamente, la mozione
prevedeva tutta la riorganizzazione della strada dell'Envers.
Dujany (D.P.)
- ... Consigliere Bancod non ho capito bene
la domanda, siccome questi ...
(Bancod:
l'ha capita bene
Signor Presidente!) ...e va beh!!!
Categoria II - Beni mobili, macchine e attrezzature a carico
della Regione - Totale della Categoria II 35.000.000...
Totale della Sezione IV 2.464.000.000...
Assessorato ai Lavori pubblici - Riepilogo del Titolo II -
Spese in conto capitale...
Totale generale delle spese Assessorato dei Lavori pubblici 5
miliardi seicentoottantanovemilioniduecentomila.
Assessorato alla Pubblica Istruzione - Titolo I - Spese
correnti - Sezione II - Istruzione e cultura - Categoria II -
Personale...
Totale della Sezione II 6.956.100.000
Personnettaz
(D.P.)
- La parola? Chincheré e
Savioz.
Chincheré (P.C.I.)
- ...preso una vecchia polemica con
l'Assessore sul problema del pre-salario agli studenti
universitari; l'altra volta ero già intervenuto su questo
argomento, la risposta dell'Assessore non mi era sembrata molto
soddisfacente, avevo alcune speranze sul bilancio e sul bilancio di
questo non ne vien fuori assolutamente niente; infatti, se noi
guardiamo la voce e l'articolo 655 a pagina 103, alla Categoria V
"Trasferimenti e assistenza scolastica", troviamo che nel '72
abbiamo speso 160 milioni. Per il '73 si prevede una variazione in
più di 32 milioni, per un totale di 192 milioni poi ... ecco, ci
sono anche altre voci, per esempio la 652, la 653 che possono
essere cumulative, cumulate per il discorso all'assistenza e al
diritto ... per lo studio. Io volevo sapere due cose; la prima:
questo aumento di 32 milioni in base a quali scelte, a quali
previsioni è stato fatto? La seconda è questa: una delle
affermazioni che ha fatto l'Assessore già in Commissione e ha fatto
anche in Consiglio è questa e dice: "Noi saremmo d'accordo per il
pre-salario però, prima di fare un discorso sull'argomento,
dobbiamo avere i contatti con il Governo, con gli organi statali
del Ministero della Pubblica Istruzione per vedere se è disposto a
passare alla Regione i fondi che annualmente destina a questo
scopo", e vorrei sapere se reputa indispensabile questi contatti e
se quei contatti siano positivi o se, a suo avviso, l'Assessorato
intende prendere l'iniziativa del pre-salario, pur mantenendo
questi contatti al di là di questi contatti stessi.
Savioz (P.C.I.)
- Io approfittavo per chiedere
all'Assessore un chiarimento, se è possibile, in merito a quella
lettera che molti di noi hanno ricevuto e che parla di ruoli
statali e regionali e delle differenze di stipendi e di compensi
per quanto concerne la scuola e in modo particolare per ciò che
concerne l'Istituto Professionale. Non so fin dove e come il motivo
per cui mi permetto di chiedere una delucidazione in merito, se è
possibile.
Manganoni (P.C.I.)
- Solo una domanda: nell'allegato che
accompagna il bilancio c'è una tabella a pagina 14, dove prevede il
numero degli insegnanti, del personale delle scuole nel
'71-'72-'73; io chiedo le ragioni perché nelle scuole, del
personale scuole secondarie di II grado c'è una diminuzione di 60
tra '72 e '73, fra il personale delle scuole professionali da 140 a
120, diminuzione di 20, mentre per tutte le altre scuole o si
prevede un aumento o si rimane ad un pareggio. Pagina 14 della
relazione che accompagna il bilancio. Finito io...
Tonino (P.S.I.U.P.)
- ... aspettiamo che l'Assessore
guardi la pagina.
Dunque, è stata fatta una legge regionale ad integrazione di una
legge nazionale sugli asili-nido, sulle scuole materne che noi
riteniamo una legge molto buona perché è fatta veramente bene e
soprattutto perché prevede l'aumento degli insegnanti laddove il
numero dei bambini è numeroso; ora, però, da questa legge sono
escluse le scuole materne amministrate da ... sarebbero escluse da
questi contributi, da questi benefici della legge. Come? No, quegli
enti morali, ci sono locali, scuole, appunto, questi vengono
esclusi dalla legge e quindi non possono beneficiare di questa
legge; ritengo che sia una cosa non troppo consona insomma ...
questi benefici dovrebbero, eh?
Personnettaz (D.P.)
- Allora la parola... Chi risponde?
Rispondi tu? Ecco altri. Chi prende la parola? Allora la parola
all'Assessore.
Lustrissy (D.P.)
- Prima serie di domande: Chincheré
ripropone il problema dell'assegno di studio agli studenti
universitari. Intanto devo dire che quei trenta milioni previsti di
più, in aumento, sono in previsione dell'aumento degli assegni di
studio per gli studenti universitari perché il bando di concorso,
già approvato per le scuole secondarie di 2° grado... sui 95
milioni tutti, la rimanenza dovrebbe essere utilizzata per
l'assegno di studio agli studenti universitari.
Per quanto riguarda il problema di principio, cioè sul problema
già tante volte discusso in Commissione, se la Regione intende
sostituirsi allo Stato per l'erogazione del pre-salario, io ritengo
di dire questo: cioè il sostituirci allo Stato vuole dire per la
Regione sobbarcarsi un onere di spesa di 35 o 40 milioni, tale è
l'importo degli assegni di studio pre-salario erogati dallo Stato
agli studenti della Valle d'Aosta. Ora non credo che sia saggio,
sotto il profilo amministrativo, rinunciare così, sostituendoci
semplicemente allo Stato ad un intervento statale in direzione del
pre-salario. Quello che noi miravamo in sostanza è un po' questo,
cioè di anticipare questo pre-salario, questo ritengo sia possibile
farlo e per quest'anno lo faremo a titolo di esperienza come lo
abbiamo già fatto in parte quest'anno di anticipare il pre-salario
e di farlo coincidere perlomeno con i primi mesi di inizio
dell'attività dello studente; cioè che non venga poi risolto il
problema dell'erogazione del pre-salario a termine dell'anno
scolastico con tutte le difficoltà che ne conseguono, cioè il primo
grosso problema è questo: risolvere per conto nostro il problema
del pre-salario significa ignorare che lo Stato ha una legge che
prevede un finanziamento e questo finanziamento in parte va anche
agli studenti della Valle d'Aosta.
Secondo: a titolo di esperimento per quest'anno, come era stato
concordato in Commissione, la Regione anticiperà, direttamente a
tutti gli studenti, che ne abbiano i requisiti, il pre-salario, a
condizione che poi ci sia rimborso, a salario percepito, da parte
dell'ufficio assistenza scolastica dell'Università. Questo è grosso
modo il problema.
Per quanto riguarda il problema sollevato da Savioz, il problema
è abbastanza complesso e si ricollega a tutta la situazione
relativa ai corsi abilitanti per l'ingresso del personale,
attualmente fuori ruolo, nei ruoli poi dello Stato e naturalmente
problema che ha riguardato anche gli attuali insegnanti
dell'Istituto Professionale, che esistono, in quanto esiste una
legge regionale di istituzione dell'ufficio, dell'Istituto
Professionale, in base a quella legge si sono stabiliti degli
incarichi di insegnamento. Naturalmente nel tempo, questa legge
risale nel 1961, credo, è la legge cosiddetta "Gex" sull'Istituto
Professionale del '61, naturalmente nel tempo questa materia del
rapporto di impiego degli insegnanti dell'Istituto Professionale
non è mai stata regolamentata e, quando si è trattato oggi di fare
e di ammettere gli insegnanti in servizio presso l'Istituto
Professionale ai corsi abilitanti, gli insegnanti stessi in un
primo tempo erano stati ammessi e poi ne erano stati esclusi dalla
Commissione interregionale, presieduta dal Sovrintendente
scolastico del Piemonte e Valle d'Aosta, perché l'Istituto
Professionale era regionale e non era un Istituto Professionale di
Stato; di qui ci sono stati alcuni interventi presso il Ministero
per sbloccare la situazione. Ora gli insegnanti dell'Istituto
Professionale sono stati ammessi agli esami finali dei corsi
abilitanti, qualche riserva poi per l'inserimento nei ruoli dello
Stato, naturalmente, il problema non è finito qui. Il problema, io
ritengo, dovrà essere riesaminato con una certa attenzione e, se
vogliamo effettivamente realizzare lo Statuto regionale, si
potrebbe iniziare a regolamentare; è un discorso che passa
attraverso i Sindacati , si potrebbe anche iniziare la
regolamentazione a disciplina a rapporto di impiego degli
insegnanti dell'Istituto Professionale in termini regionali come
abbiamo fatto per altre situazioni; comunque il problema è aperto,
non è che gli insegnanti dell'Istituto Professionale guadagnino
meno degli altri insegnanti. Gli insegnanti dell'Istituto
Professionale anzi, guadagnano alle volte più di altri insegnanti
perché sono stati definiti di categoria di classe A, cioè hanno lo
stipendio che è commisurato agli insegnanti delle scuole superiori
di 2° grado, a differenza di quanto avviene in altri Istituti
Professionali di Stato, però, a parte questo, le retribuzioni del
personale insegnante sono tutte le stesse, sono quelle che sono
previste dallo stato giuridico degli insegnanti.
La questione posta è di questo tipo: i dipendenti regionali,
personale non insegnante, personale ausiliari, bidelli e personale
di segreteria, guadagnano alle volte più di un insegnante perché
per i dipendenti regionali abbiamo avuto un certo allineamento di
stipendio in rapporto alle nuove esigenze, in rapporto anche al
riassetto che è stato votato dal Consiglio recentemente.
Naturalmente il problema del riassetto per i dipendenti dello Stato
è un problema ancora aperto; è un problema non definito e,
pertanto, è un problema che avrà ancora una soluzione lunga nel
tempo. Ecco, il problema è un po' di questo tipo, cioè non è che
prendano meno per volontà nostra, ma, prendono meno in quanto loro
sono configurati a tutti gli effetti come stipendio agli analoghi
insegnanti degli altri ordini e gradi della scuola statale.
Per quanto riguarda la diminuzione del personale, rilevata dal
Consigliere Manganoni, dirò che, per quanto riguarda la diminuzione
di 60 unità della scuola secondaria di 2° grado, è riferita alla
situazione del biennio, cioè prima c'erano tanti insegnanti in
servizio in più che avevano un'indennità particolare che adesso non
ci sono più...
(Voce di Manganoni)
...No, ma ce ne sono
meno, non ci sono più i sessanta di prima, ma sono molto meno.
Per quanto riguarda la riduzione del personale negli Istituti
Professionali, non ho nessun dato di confronto, ma ritengo che
questa indicazione non sia esatta, non sia esatta perché non
abbiamo avuto nessuna diminuzione.
Per quanto riguarda la domanda posta dal Consigliere Tonino in
relazione alla legge regionale sulla scuola materna dirò che la
legge prevede il trasferimento di tutte le scuole regionali alla
Regione, a richiesta, però, dell'Ente interessato, cioè la
richiesta può essere, non è che "motu proprio" la Regione dichiari
tutte le scuole materne esistenti scuole regionali, no, l'ente
interessato, sia esso Comune, sia esso Ente morale, sia esso Ente,
diciamo così, privato, di qualsiasi tipo, dovrà presentare
richiesta specifica all'Amministrazione regionale, poi, in base
alla legge, la Commissione consiliare della Pubblica Istruzione e
la Giunta dovranno determinare nel quinquennio quante sezioni
trasferire regionali, anno per anno, in base a quanto previsto
dalla legge. Noi abbiamo dato già delle disposizioni a tutti gli
enti comunali e a tutti gli enti insomma gestori di scuole materne;
abbiamo fissato dei termini per la presentazione delle domande, per
il trasferimento alla Regione. Il termine che noi abbiamo fissato
con circolare è del 31 dicembre, pertanto, scaduto il termine del
31 dicembre, nel corso del mese di gennaio la Commissione
consiliare Pubblica Istruzione si riunirà per valutare le domande
presentate e per disporre un primo gruppo, primo trasferimento di
scuole materne alla Regione, tanto non è che quelle non possano
essere trasferite alla Regione, se lo chiederanno come già tante,
non tante, ma qualcuno lo ha già chiesto, Ente morale, di essere
trasferito alla Regione il problema si pone, ma chi non transigerà
alla Regione naturalmente non potrà beneficiare di nessun
contributo.
Già adesso le scuole materne private non beneficiano di nessun
contributo, se non il contributo che noi diamo direttamente
all'insegnante di scuola materna di 50.000 lire a titolo di
integrazione di stipendio. Le scuole private non possono
beneficiare di nessun contributo; difatti un primo rilievo che era
stato fatto dalla Commissione, dal Presidente della Commissione di
Coordinamento, sulla legge della scuola materna, che era stata
rinviata al Consiglio, si riferiva proprio a un articolo di quella
legge che prevedeva il mantenimento della situazione quo per le
scuole private solo a titolo di integrazione di stipendio, cioè
dato che dalla legislazione statale non è dato e non è riscontrato
che la scuola privata è sovvenzionata con... c'era una norma di
legittimità.
Mi pare di avere risposto alle domande che mi avevate posto.
Tonino (P.S.I.U.P.)
- ...precisare perché prima mi pare
di essere stato frainteso. Io ho parlato prima di una legge che è
buona, questa qui no, però ritengo, nel medesimo tempo, di dire che
è una legge fatta a metà; per le opere ospedaliere si è previsto
uno scorporo di determinati ospedali, si è previsto con... legge lo
scorporo e io penso che la medesima... anche con questa perché qui
noi abbiamo degli enti morali che non vogliono cedere queste scuole
materne ai comuni e allora il Comune come Donnaz che ha 70 bambini
continua ad avere una sola insegnante, mentre ne hanno diritto ad
avere quattro e quindi la legislazione in materia qui dovrebbe
porre, non so, degli obblighi oppure, non so in che modo, riuscire
a convincere questa gente a passare e a fare la domanda e a essere
inclusi nella scuola materna regionale; il problema è quello.
Chincheré (P.C.I.)
- Mentre io intervenivo, l'Assessore
si è fatto scappare sottovoce un'affermazione, credo ai suoi
colleghi di Giunta, affermazione che io ribalto totalmente per il
semplice fatto che a me sembra che sia l'Assessore che continui a
non voler capire o, mi assumo la responsabilità, sono io che non mi
spiego bene, qual è il problema che noi abbiamo di fronte.
L'Assessore dice: noi dovremmo stare molto attenti a sobbarcarci
sul piano amministrativo-economico un fatto come quello dei sussidi
alle scuole che attualmente dà lo Stato ... il pre-salario, perché
il bilancio regionale verrebbe onerato di 30-35 milioni in più che
attualmente non pesano sul bilancio. Il problema è un altro; il
problema - e mi riallaccio anche ad alcune dichiarazioni fatte da
altre Regioni - dato il tipo di funzionamento che hanno e che ha
tutta la struttura del personale a livello universitario, che le
Regioni stanno facendo una battaglia perché il problema del
pre-salario sia delegato tutto alle Regioni, ma non dando a questa
richiesta un carattere meramente burocratico e amministrativo, ma
dando a questa richiesta un valore politico notevole, e tralascio
tutta la questione del decentramento del potere, le Regioni che si
assumono alcuni oneri e li portano avanti ecc. ecc. perciò il
problema è di natura politica. La Regione valdostana,
l'Assessorato, la Giunta intendono affrontare con una legislazione
organica il problema del pre-salario universitario al di là dei
rapporti che ha attualmente con il Ministero e, se sono positivi,
negativi e se il Ministero gli vuol dare questi soldi o meno, lo
vuole affrontare sì o no? Se lo vuole affrontare, in quali termini
e in quale tempo? Cioè io lascerei da parte risposte di tipo
economico e burocratico per affrontare il problema in termini
politici: vogliamo o non vogliamo farlo? Tutti gli altri sono fatti
importanti, ma non tali da ipotecare una decisione politica di
questo genere.
Savioz (P.C.I.)
- Io per la risposta che mi è stata data,
Lustrissy...
(non si sente)
...lo Stato è questo a
prescindere dal fatto specifico della richiesta che viene contenuta
in quella lettera e di cui io non posso discutere perché io non
sono competente in materia, però mi preoccupa il principio: penso
che non si possa dare tutto quello che deve essere dato
all'insegnamento se c'è una situazione del genere e allora vorrei
che mi si rispondesse, se si intende risolvere questo problema,
cioè, o meglio, se ci sono le possibilità di risolverlo, perché
penso che sul principio di volerlo risolvere siamo tutti d'accordo,
ma il problema è di vedere se possiamo risolverlo sì o no; e però
il problema rimane aperto e bisognerà ancora esaminarlo con molta
attenzione. Non voglio con questo aprire una parentesi per quello
che concerne la posizione specifica di Tizio o di Caio,
intendiamoci bene, io faccio una questione di principio, questa
lettera mi serve per sollevare la questione di principio e cioè di
stabilire una volta per sempre se questa gente è dello Stato o è
della Regione.
Caveri (U.V.)
- Au chapitre 659 on prévoit une dépense de
100 millions et demi par an pour une chaire de droit régional. Je
ne demande pas de savoir le nom du Professeur qui enseigne de cette
chaire de droit régional, pour ne pas personnaliser le problème, je
préfère ignorer le nom de ce personnage, mais je voudrais savoir
qu'est-ce que ça donne sur le plan de la collaboration avec
l'Administration régionale de l'élaboration d'un droit régional
etc.? J'attends une réponse pas des hochements de tête. Très peu ou
rien, fixer ce n'est rien ...
Lustrissy (D.P.)
- Ma per quanto riguarda Chincheré io
torno a dire una cosa: il problema del decentramento, l'azione
intentata delle altre Regioni nei confronti del Ministero è nata a
seguito di una serie di riunioni fatte dal Ministero con i
responsabili regionali dell'Assessorato alla Pubblica istruzione,
nella quale si era affermato più volte che tutto il problema
dell'assistenza scolastica sarebbe stato decentrato alle Regioni,
però di fatto tutto questo non è avvenuto e, fintanto che non ci
saranno questi decreti di trasferimento alle Regioni, la Regione
non potrà esercitare queste competenze, pertanto io dico e sostengo
che il problema è ancora di questo tipo a parte sul tipo di
pre-salario cioè sulla definizione se il pre-salario deve essere
erogato ancora con il sistema che abbiamo attualmente oppure
dobbiamo intravvedere altri sistemi ma, sul principio generale
dell'assistenza scolastica, noi ci dobbiamo sostituire
completamente allo Stato. Ora lo Stato dovrebbe decentrare almeno
per questa parte di competenza, delegare alle Regioni tutto questo
problema con i rispettivi finanziamenti è questo il problema di
principio, ... le Regioni si sono mosse, ci muoveremo anche noi nel
richiedere al Ministero della Pubblica Istruzione il trasferimento,
non solo di questi fondi, ma di tutti i fondi che il Ministero
gestisce dell'assistenza scolastica sia borse ministeriali di
studio, sia assegnazioni di libri gratuiti di testo; ma tutto il
problema dell'assistenza scolastica deve essere risolto in modo
unitario con il decentramento da parte del ministero alla Pubblica
Istruzione alla Regione di determinate funzioni e non solo di
relativi finanziamenti. Per quanto riguarda Tonino e Tonino mi
dice: qua la Regione dovrebbe imporre così la cessazione delle
scuole materne private, trasferirle con provvedimento autoritario
alla Regione, sotto un profilo, diciamo così, democratico. Intanto
non è possibile perché ognuno può, se vuole gestire determinate
cose nel nostro paese, noi dobbiamo solo dimostrare un'altra cosa:
che la scuola materna pubblica è migliore di quella privata, cioè
se vogliamo pervenire a questi risultati in via indiretta, ma non
possiamo imporre la chiusura delle scuole materne private e dire:
tu da oggi non puoi più esistere, ma sei trasferito alla Regione.
No, noi nello stesso Comune, nella stessa Amministrazione comunale,
può istituire una scuola materna comunale e chiederne il
trasferimento alla Regione oppure chiedere alla Regione
l'istituzione di una scuola materna regionale in concorrenza anche
con la scuola materna privata. È questo il problema, ma non è che
noi possiamo oggi disporre di colpo e abolire la..., no, non
possiamo farlo questo perché la libertà c'è e ognuno la può
interpretare secondo i modi di legge.
Finalmente dalla Regione non ne hanno le scuole materne private,
non ne hanno, come dico, hanno solo un'integrazione di stipendio
per gli insegnanti di servizio, cosa che è disposta per tutte le
insegnanti di scuola materna in servizio. Ma quando la legge
regionale nel quinquennio avrà trovata completa applicazione, tutto
questo verrà poi a decadere, cioè non ci sarà più nessun
trasferimento di fondi o di contributi dalla Regione alle scuole
materne private, anche in via indiretta, con l'integrazione dello
stipendio all'insegnante, cioè il problema... questo non è di
trasferire tutto alla Regione, ma di dimostrare che le scuole
materne pubbliche funzionano bene e sono in grado di fare
concorrenza alle scuole materne private; tutto lì il problema, come
anche per altre istituzioni private, scuole di ogni ordine e grado
che esistono legalmente riconosciute. Il problema non è solo della
scuola materna, il problema è di tutto un ordinamento che esiste e
convive accanto alla scuola dello Stato, alla scuola pubblica e che
vive di vita propria senza con questo avere delle contribuzioni da
parte degli Enti pubblici.
Savioz ha ragione, e siamo d'accordo, siamo d'accordo,
bisognerebbe definire una volta per sempre questo problema,
diciamo, nel tempo, il problema è stato affrontato. Non è la prima
volta che se ne parla, saranno ben 20 anni che si parla del
problema generale dello stato giuridico del personale insegnante in
Valle d'Aosta; esiste già una legge regionale, peraltro mai
applicata, è ancora lì però e diciamo, se vogliamo risolvere il
problema, l'Amministrazione regionale - è un discorso che io ho già
fatto a più riprese con i Sindacati  della scuola -
l'Amministrazione regionale è disponibile per esaminare il problema
perché non possiamo neanche decidere noi, Consiglio e Giunta
regionale... oggi attuiamo lo stato giuridico regionale, no, la
discussione deve passare attraverso i Sindacati. Ora noi siamo
disponibili a questo, ma è tanto più urgente per l'Istituto
Professionale regionale perché, effettivamente, quelli sono in una
posizione atipica perché sono, per certi versi, retribuiti come i
dipendenti dello Stato e dall'altro esistono in quanto esiste un
Istituto Professionale regionale, perciò il problema è di definire
uno Stato giuridico, secondo me, di definire uno stato giuridico,
il tutto però passa attraverso la consultazione dei Sindacati. Se i
Sindacati saranno disponibili, secondo me, adesso esaurita la fase
dei corsi abilitanti, si stanno svolgendo gli esami in questi
giorni; esaurita questa prima fase, definito questo primo problema,
ritengo che l'Amministrazione regionale e la Giunta regionale
abbiano già dichiarato più volte la loro disponibilità per
incontrarsi con i Sindacati e per portare finalmente a soluzione
questo problema che non può essere più lasciato così in questa
situazione.
Riepilogo Titolo I delle spese correnti dell'Assessorato alla
Pubblica Istruzione...
Assessorato alla Sanità ed assistenza sociale...
Personnettaz (D.P.)
- Ah, un momento, un momento... La
parola all'Ing. Benzo, Assessore alla Sanità.
Benzo (D.P.)
- Siccome alcuni Consiglieri già stamani
hanno giustamente richiesto una relazione e hanno già...
illustrativa insomma del bilancio dell'Assessorato in fatto di
alcune richieste, ritengo opportuno, in modo che possano avere già
una visione più ampia, sottoporre loro alcune considerazioni. Con
il bilancio che si sottopone all'approvazione del Consiglio
regionale, l'Assessorato alla Sanità ed assistenza sociale si è
proposto di adeguare i servizi sanitari assistenziali e sociali che
gli competono nel vasto quadro delle necessità di una moderna, che
una moderna assistenza, sia sul piano sanitario che sul piano
sociale, esige, se si vuole essere all'altezza delle aspettative
della nostra epoca e sopperire nel contempo alle più urgenti
richieste di intervento della Regione che si sono rivolte dalla
popolazione valdostana che è l'utente di questi servizi e tutto ciò
nel quadro di un programma operativo basato su una realistica
impostazione di fare ciò che è fattibile in base alla conoscenza
della realtà sociale della nostra Regione.
L'Assessorato alla Sanità ha cercato oggi di individuare tutta
una serie di necessità a livello regionale e ha ritenuto di
predisporre i necessari interventi sulla traccia di uno strumento
tecnico di studio che può già trovare fin d'ora una sua giusta
collocazione nelle prospettive della legge quadro della riforma
sanitaria del paese.
Si affrontano in questo bilancio problemi connessi a una
molteplicità di servizi, il cui elenco potrebbe anche risultare
sterile, mentre, altrimenti, riconosciamo più utile rispecchiare
gli interventi di un bilancio nelle spese che intendiamo
realizzare. Sono interventi a livello sanitario e a livello
sociale: a livello sanitario si deve ancora fare una distinzione
fra i servizi a carattere puramente preventivo a quelli di
carattere eminentemente curativo e riabilitativo. I servizi
sociali, invece, intendono rivolgersi soprattutto tramite una fitta
rete di rapporti tra il personale specializzato alla grande massa
degli utenti che si potranno così giovare di un altro genere di
prestazioni di natura sociale altrimenti non concedibile sul piano
strettamente sanitario. Si è voluto così, per quanto attiene alla
medicina preventiva scolastica, portare quanto più possibile alla
periferia gli interventi dei medici generici specialistici, al fine
di individuare alla sorgente tutta una serie di disturbi propri
dell'età scolastica che fino ad oggi hanno costituito solo
l'oggetto di segnalazione da parte degli insegnanti al centro
regionale di medicina preventiva di Aosta.
In particolare la medicina preventiva scolastica, così come è
intesa nella nuova visione del bilancio, lascia grande parte di
impegno alla psichiatria infantile. Il prevedere l'istituzione di
centri periferici psico-medico-pedagogici non costituisce soltanto
un notevole impegno sul piano diagnostico di queste turbe
fisico-psichiche e anche sensoriali proprie dell'età evolutiva, ma
anche un certo impegno sociale e anche economico.
Sono ancora interventi sul piano dei servizi sanitari quelli
rivolti al potenziamento o addirittura alla realizzazione di
consultori ostetrico-materni e consultori pediatrici.
Si vuole solo far notare che la realizzazione di questi
consultori non è certamente soddisfatta dal solo reperimento di
ambienti - uno, due, tre ambienti - ma bensì comporta la
disponibilità di tutta una schiera di pediatri, ostetrici, di
assistenti sanitarie, visitatrici sociali, con impegni di spesa
altrettanto non indifferenti.
È appena il caso di accennare che il potenziamento della
medicina preventiva scolastica alla periferia non deve farci
dimenticare il centro regionale di medicina preventiva di Aosta,
che verrà nel 1973, soprattutto a livello del servizio di
neuro-psichiatria, un notevole potenziamento tramite l'estensione
dell'intervento degli psicologi del centro a livello di tutta la
scuola dell'obbligo e ai fini dell'orientamento professionale.
Il logico completamento di tutta questa serie di iniziative, a
livello della neuro-psichiatria infantile, è la prevista
costruzione di un Centro regionale aperto di servizi
psico-medico-pedagogici con funzioni diagnostiche, terapeutiche e
scolastiche, nonché di preparazione del personale specializzato,
destinato ad inserirsi nel contesto della scuola valdostana per
permettere l'assimilazione di soggetti meno dotati ed arrivare così
a una scuola diversa; pur non potendo essere assimilati del tutto
alle iniziative della medicina preventiva, è senz'altro opportuno
inserire a questo punto i servizi a carattere, a prevalente
contenuto socio-educativo, quali gli asili nido, le scuole materne
e alcuni servizi parascolastici tra cui, soprattutto, le
refezioni.
Non è del tutto fuori posto intravedere nella disponibilità di
un adeguato numero di asili nido e di scuole materne della nostra
Valle un elemento fondamentale di armonico sviluppo fisico e
psichico dei nostri bambini, così come è quasi superfluo accennare
l'importanza di certi servizi parascolastici intesi quasi validi
sussidi di un'alimentazione carente o quanto meno non perfettamente
bilanciata tra la nostra gioventù.
Nel 1973 si ritiene, dunque, di appoggiare le iniziative di
intervento nel settore della medicina preventiva alla periferia,
nelle sedi che alla periferia stessa vogliamo, ed è possibile dare
vita e così poter realizzare quel discorso troppe volte sentito, ma
mai concretato, di una medicina preventiva di primo e di secondo
livello, là dove per secondo livello intendiamo il centro
pluri-specialistica di medicina preventiva regionale di Aosta.
I doveri nel settore della medicina preventiva anche se questa
sarà una medicina del domani, non debbono comunque distogliere
dagli impegni della medicina curativa e di ciò che se ne riscontra,
e di ciò se ne riscontra conferma in questo bilancio: la
Commissione e i Consiglieri avranno certamente potuto vedere i
tanti capitoli dedicati agli ospedali, sia essi operanti, in fase
di costruzione o a livello di previsione, che attendono comunque
una pronta realizzazione.
L'Ente Ospedaliero Regionale che sta per affrontare un
ampliamento oramai approvato, è chiamato ad assolvere, entro limiti
di tempo ormai divenuti molto ristretti, nuove necessità di
soccorso per la nostra popolazione: il rene artificiale, l'unità
coronarica e di rianimazione, un servizio di anatomia, di istologia
patologica con compiti anche di "dépistage" dei tumori della sfera
genitale femminile, non costituiscono che gli aspetti più
macroscopici di una necessità assistenziale ospedaliera divenuta
urgente.
A questo proposito ritengo doveroso far presente che la Giunta
regionale, oltre allo stanziamento previsto sul bilancio in esame,
ha già provveduto a destinare i 200 milioni previsti sul bilancio
del 1972 per la ristrutturazione dei vari servizi e l'acquisto di
nuove attrezzature, in base alla richiesta ultimamente pervenutaci,
a fine anno, da parte dell'Ente Ospedaliero.
Per quanto riguarda l'Ospedale Geriatrico in fase di
costruzione, proprio ai fini di permettere un accelerato compimento
dell'opera stessa, oltre alla somma residua di circa 800 milioni di
mutui regionali, si è previsto un ulteriore stanziamento di 200
milioni con i quali è prevedibile, se effettuato con un unico
appalto, la possibilità di una messa in opera entro l'anno
1974.
Secondo la deliberazione del Consiglio regionale, nel quadro
della programmazione ospedaliera si prevede uno stanziamento per la
costruzione di un'astanteria con Pronto Soccorso in bassa Valle,
destinata a una serie di interventi di urgenza e a temporanea
degenza nell'attesa, se, del caso, al trasferimento del malato
presso l'ospedale regionale di più alto livello assistenziale.
Appare inoltre quanto mai opportuno prevedere l'istituzione di un
servizio poliambulatoriale collegato con l'astanteria stessa.
Nel settore specificatamente socio-assistenziale la previsione
programmatica che risulta nel bilancio in esame fonda la sua
indagine di interventi in due settori fondamentali: i servizi
sociali di base per i minori dell'età evolutiva e quelli per gli
anziani, secondo la relazione di ristrutturazione dei servizi
socio-sanitari approvati dalla Giunta e trasmessi ai Signori
Consiglieri regionali.
L'importanza che si intende concedere agli interventi nel
settore dell'età evolutiva trova giustificazione nelle moderne
prospettive della pediatria; se nel corso degli ultimi decessi
abbiamo registrato una progressiva riduzione della frequenza di
alcune malattie infantili, quali quelle infettive, le malattie
dell'apparato respiratorio e dell'apparato digerente, non
altrettanto possiamo affermare per quanto attiene alle malattie
congenite ereditarie. I problemi evolutivi devono quindi essere
affrontati dalle loro origini e seguiti fino alla fase terminale
dello sviluppo dell'organismo, ossia dell'adolescenza: è a partire
da questo momento che l'organismo, equilibrato nelle sue componenti
fisiche e psichiche, inizia autonomamente il proprio cammino sulla
strada della vita; si tratta, quindi, di preparare per il mondo del
lavoro e per la società di domani uomini sani nel fisico e nella
mente e per i quali si sia potuto programmare tutta una serie di
interventi non solo da parte del pediatra, dell'ostetrico, del
genetista, del biologo e degli operatori sociali, ma anche del
politico che, nell'aumento delle malattie ereditarie, non può non
intravvedere aspetti di notevole significato economico e
sociale.
In ogni singolo comprensorio l'assistenza agli anziani avrà
carattere prevalentemente di assistenza domiciliare: non è più
pensabile, infatti, il ricorso del ricovero dell'anziano bisognoso
quale sola soluzione dei molti problemi dell'età avanzata.
Contrastano con quest'impostazione assistenziale tre fattori che
incidono in senso negativo e cioè l'emarginazione dell'anziano,
l'aumento progressivo del numero degli anziani e l'alto costo del
ricovero. Occorre, quindi, pensare a forme nuove di assistenza che
agiscono da filtro periferico, trattenendo il più possibile
l'anziano al proprio domicilio ed evitandone la...
Nei nostri comprensori, prevalentemente di montagna e abitati da
una popolazione ricca di tradizioni e nella quale non è sopito il
concetto della famiglia popolare, non sono irrealizzabili quegli
interventi sanitari, assistenziali e sociali tali da ridurre al
minimo la sempre incombente minaccia di una più o meno grave
emarginazione.
Benzo (D.P.)
- Accanto agli interventi statali e
regionali operanti, intesi ad assicurare anzitutto il minimo
vitale, cosa di cui abbiamo già parlato in quella relazione alcuni
mesi or sono, per chi non è più in età di lavoro, dovranno
piantarsi iniziative quali la tempestiva oltre che adeguata
assistenza di malattia ad evitare che il male diventi inguaribile
ed obblighi l'anziano al tanto deprecato ricovero.
Molte esigenze sanitarie sociali dell'anziano possono trovare
risposta durante il giorno in centri sociali di zona o di quartiere
se in città o in piccoli ospedali diurni, ma ciò richiede peraltro
uno stretto collegamento con le strutture assistenziali a livello
dei comprensori.
Le strutture sanitarie si identificano nell'assistenza medica da
parte dei sanitari operanti nella zona e in quella
poliambulatoriale; le strutture assistenziali nel segretariato e
nel servizio sociale, nel servizio di assistenza economica in
quello di assistenza domiciliare e nell'aiuto domestico.
È tutta una serie di prestazioni che concorrono a favorire la
permanenza dell'anziano in seno alla propria famiglia o nel proprio
domicilio; è in tale maniera che l'assistenza domiciliare
dell'anziano risponde a una concezione di fondo e globale della
moderna politica previdenziale, sanitaria e assistenziale.
In un piano di ristrutturazione e di nuove iniziative di
soccorso all'anziano, nella giusta previsione dell'aumento della
popolazione anziana, che nel 1980 rappresenterà il 16% di tutta la
popolazione, oltre a quelle sopra accennate, è stata prevista in
bilancio la costruzione di un moderno pensionato per persone
anziane, indipendenti, in località Plan de Brun nel Comune di
Perloz; rientra anche tra le provvidenze di soccorso all'anziano la
prevista nuova costruzione di una casa di riposo in Aosta in
sostituzione dell'attuale Ospizio di Carità di antiquata struttura,
per il quale la Regione è intervenuta come i Consiglieri sanno
acquisendo i terreni dell'Ospizio stesso.
Ritengo opportuno far presente sin d'ora la necessità per un
completamento di questi servizi, di un analogo intervento a favore
degli anziani in alta Valle.
Il settore della riabilitazione che travolge tutta una serie di
iniziative nei confronti dell'anziano, quale l'Ospedale Geriatrico,
i pensionati per anziani e le case di riposo è particolarmente
seguito dall'Assessorato che da un biennio provvede alla
preparazione, presso la sede universitaria italiana, di quel
personale cui faranno capo in Valle d'Aosta precise mansioni nel
settore della riattivazione motoria degli arti,
fisiochiroterapisti, e della parola, logopedisti; il problema
dell'invio di giovani valdostani desiderosi di acquisire la
specializzazione che possa costituire oggetto di lavoro e al tempo
stesso di rapporto sul piano medico-sociale con la popolazione
della Valle deve essere perseguito non solo a livello della
medicina riabilitativa, cui prima si è fatto cenno, ma anche ad
altri livelli, considerata l'estrema carenza che oggi si lamenta in
tutti i settori socio-assistenziali aventi rapporti con l'infanzia.
La preparazione di personale da destinarsi agli asili-nido è
problema urgentissimo, considerati anche i vigenti disposti di
legge nazionale e quelli regionali, che quanto prima saranno
sottoposti all'esame di questo Consiglio in merito alla costruzione
e alla gestione degli asili stessi, come già previsto d'altronde in
bilancio.
A mio parere sarà in ogni modo necessario studiare, unitamente
all'Assessorato alla Pubblica Istruzione, la possibilità di fare
effettuare ai nostri giovani dei corsi di preparazione e
specializzazione direttamente in Valle con l'istituzione di
apposite scuole.
Nel settore dell'assistenza sanitaria e a tutela della salute
pubblica, la Giunta regionale ha previsto per l'anno 1973 lo
stanziamento di ulteriori ed adeguati fondi per un totale di 300
milioni per far fronte alle spese occorrenti per un intervento
fondamentale e unico finora quale è quello dell'erogazione
dell'assistenza farmaceutica a favore dei lavoratori autonomi,
coltivatori diretti, artigiani, commercianti, disoccupati, tutti
coloro insomma cui detta assistenza non spetti in virtù di
assicurazione obbligatoria propria.
L'altro intervento di estrema urgenza e necessità è quello
concernente il problema dello smaltimento dei rifiuti solidi
urbani, che si è progressivamente aggravato negli ultimi decenni e
che è stato studiato globalmente mediante un intervento diretto
della Regione e si è concretizzato con la presentazione da parte
della Giunta regionale di un disegno di legge per la costruzione e
la successiva gestione di inceneritori, disegno di legge già
esaminato con parere favorevole dalla Commissione consiliare per la
Sanità ed assistenza sociale che quanto prima sarà sottoposto
all'esame all'approvazione di questo Consiglio.
La conduzione in porto di questi due ultimi importanti
provvedimenti legislativi costituirà senza dubbio il raggiungimento
di un'ulteriore tappa nella via della sicurezza sociale dei
cittadini da una parte e dall'altra della salvaguardia
dell'ambiente naturale della nostra Valle.
Con queste previsioni programmatiche di interventi in campo
sociale che assommano ad un totale di circa quattro miliardi e
mezzo, oltre beninteso a tutte le altre opere di carattere
sanitario di opere igieniche, fognature, acquedotti, e con
l'impegno costante di proseguire in questa politica sociale, la
Giunta regionale ritiene di venire incontro a tutte le categorie,
in particolare a quelle più bisognose, per il raggiungimento di una
vera giustizia sociale nella nostra Regione.
Mappelli (D.C.)
- Dunque io mi ero riservato fin da
stamane di fare alcune osservazioni sul bilancio e tutto bene la
relazione sulla moderna assistenza, questo programma operativo di
servizi sanitari, sociali, sia di medicina preventiva scolastica e
queste nuove visioni di assistenza alla comunità valdostana, però
io desidero, ed è per questo, per permettere all'Assessore una
risposta, io spererò chiara, in base ad alcuni problemi che ho
elencato, bisognerà avere delle garanzie in primo luogo - e ne ha
accennato nella sua relazione - sulla questione del Centro Tumori:
quando incomincerà a funzionare questo Centro di dépistage, che è
una legge che noi abbiamo approvato come Consiglio regionale il 21
di gennaio del 1970, dunque sono tre anni.
Del resto è già stato detto, ridetto, e dunque desideravo avere
una garanzia perché questo era l'impegno che l'Assessore, in
seguito alla mia, alla nostra ultima interpellanza, aveva preso, di
vedere col Consiglio di Amministrazione dell'Ente Ospedaliero per
mettere in funzione questo Centro Tumori e pertanto vorrei una
risposta definitiva su questo problema.
Desidererei, come secondo problema, avere una risposta in merito
alla colonia regionale; cosa pensa la Giunta in merito al problema
della colonia regionale?
Terzo problema, l'Ospedale regionale, quando, anche qui hai
abbordato il problema, ma io desidererei avere un chiarimento su
quando si pensa di dare inizio a questo famoso ampliamento del
Mauriziano.
Desidererei, come quarto punto, sapere che fine hanno fatto quei
mutui, in base al programma ospedaliero dello Stato, che davano dei
finanziamenti e che io, l'anno scorso, in questa sede assieme ai
miei amici della D.C. nel febbraio scorso, abbiamo sollevato la
possibilità della legge 183 del 1969 che permetteva di poter
usufruire di questi fondi e che l'allora Assessore mi ebbe a dire
che non era stato fatto quest'assorbimento provvisorio in quanto si
avrebbe rallentato l'ampliamento del Mauriziano e come, senza voler
essere profeta, il 1972 è già passato, questo doveva avvenire nel
1971, avremmo coperto, con quei 700-800 milioni dello Stato,
avremmo coperto il secondo e ultimo lotto del Geriatrico e
automaticamente lo Stato, in base all'articolo 4 della legge 183
del 1969, doveva reintegrarli.
Quinto: a che punto è la questione dell'Ospedale di
Saint-Vincent?
Sesto: a che punto è la trattativa - ne accennai stamane
all'Assessore alle Finanze - della Casa dei pensionati INPS?
Settimo: avevo a suo tempo - e l'avevo anche sollecitato di
nuovo in questa sede - vi è una questione, questa è più umana che,
ma ne approfitto, tanto per dire una volta per tutte quelli che
sono i miei punti di vista in merito al bilancio, senza dover
sempre star lì a rifare un'interpellanza, in merito, o una mozione,
quello giù di Saint-Clair. Non dimentichiamo che il Ru di
Saint-Clair, che è quello dell'Enel che parte dalla Centrale di St.
Marcel e che va a finire a Châtillon, abbiamo dei suicidi; è pure
vero che sono dei suicidi, però abbiamo anche avuto degli
incidenti, gente che è caduta accidentalmente perché le protezioni
non erano adeguate in base alla circolazione e sono morti in questo
Ru di Saint-Clair. Bisogna dire che, a suo tempo, avevo sollecitato
e fatto diverse riunioni da parte dei Sindaci di St. Marcel, Fénis,
Nus, Chambave, mi sembra Pontey, se ne ho dimenticato qualcuno,
chiedo venia, comunque assieme all'Enel, e l'Enel si era impegnata
ufficialmente in sede di riunione di fronte a questi Sigg. Sindaci
di esaminare eventuali modifiche sul Ru de Saint-Clair.
Ottavo: l'ONMI. Mi risulta che ultimamente vi è una volontà
politica da parte del Governo Centrale di - perché anche i suoi
finanziamenti sono quelli che sono - di decentrare, dovrebbero dire
le Province, ma per noi riguarda il nostro caso la Regione, la
questione dell'ONMI, so che quando nei due mesi o tre che, in
seguito alla nuova legislatura ho sostituito la Signora Tubère in
quell'organismo, si erano avvisagliati dei programmi in merito
all'ONMI e vorrei sapere se ultimamente e in futuro cosa pensa per
la questione dell'ONMI l'Assessore alla Sanità.
Nono: abbiamo il Capitolo 758 che, malgrado ci si abbia, abbiamo
preso atto della questione che il Natale sia per i bambini della
Regione e anche per i dipendenti della Regione non si è più fatto e
dunque quel Natale che erano 15 o 20 milioni si sono risparmiati e
noi vediamo che continuamente questo Capitolo attualmente è a 130
milioni.
Desidererei per l'anno 1973, e dunque questo lo richiedo che
gentilmente mi venga poi dato per iscritto, a gennaio e anche a
febbraio dell'anno prossimo, desidererei avere l'elenco di nome e
cognome di coloro, e degli Enti che hanno preso dei contributi sul
Capitolo 758.
Un'ultima cosa che desideravo sollevare in questa sede era che
fin dal maggio - e sono contento che qui quasi tutta la Commissione
Sanità è presente - a cominciare, è naturale, dall'Assessore, ma
anche dalla Siggia, dall'amico Pollicini e l'amico Macheda, ecc.,
sono tutti presenti, fino da Balestri, chiedo scusa, e fin dal
maggio-giugno scorso eravamo stati d'accordo in sede di Commissione
di riunire la Commissione Sanità, cosa che non è avvenuta, almeno
per questo specifico problema, quello di vedere una riforma di
tutto il sistema di assistenza all'interno dell'Assessorato, ecc.
ecc.
Ora è pur vero che l'Assessore Benzo ha voluto accennare nella
sua relazione che sono stati portati avanti dei servizi sociali di
medicina preventiva e scolastica, ecc. e questo va benissimo, ma,
evidentemente, forse sarebbe stato meglio tener conto anche di
quelle indicazioni, di quel contributo che noi serenamente e
amichevolmente potevamo dare in quel senso, anche perché così come
è strutturata la distribuzione degli interventi della Regione
tramite gli ECA non mi sembra che sia ancora ulteriormente
sopportabile.
E questo è un altro problema che affronteremo in un altro
momento, però desidererei anche questo: un impegno definitivo da
parte dell'Assessore.
Savioz (P.C.I.)
- Ho ascoltato con molta attenzione la
relazione fatta dall'Assessore, per quanto concerne il suo
dicastero, e, francamente, devo complimentarmi con lei per la
preparazione specifica nel campo.
Io mi permetto di intervenire soltanto per una raccomandazione,
e la mia raccomandazione è la seguente: da vari Convegni di medici,
da Congressi, da dispense che vengono pubblicate da diversi Stati
europei ed extra-europei che vanno per la maggiore per quanto
concerne il proprio tenore di vita, si dà e si continua a dare
un'enorme importanza al fatto delle cure preventive.
Io non sono un tecnico in materia, quindi parlo così come uomo
della strada, però da quanto si legge sulle riviste e da quanto si
sente, si capisce perfettamente bene che un individuo che è stato
preso in tempo, esaminato in tempo, curato in tempo, non solo viene
salvato, ma viene mantenuto attivo per la società. Quindi il
beneficio non è soltanto all'individuo che si è salvato, ma è anche
alla società nel suo complesso e sono questi i motivi per cui mi
fanno intervenire in questo delicato problema per chiedere,
innanzitutto per riconoscere che effettivamente qualche cosa si è
fatto e si sta facendo; io ho letto il bilancio e vedo dove ci sono
delle spese abbastanza interessanti per quanto concerne le cure
preventive, però ritengo che siano ancora insufficienti, non
soltanto per quanto concerne il bisogno che c'è, perché di fronte
al bisogno saranno ancora per molti anni e per molto tempo
insufficienti, ma le ritengo insufficienti proprio per le
possibilità finanziarie che ha la Regione della Valle d'Aosta.
Quindi la mia raccomandazione, la mia preghiera anzi, che
rivolgo, è questa: vedere, attraverso l'anno finanziario se non sia
possibile istituire nuove forme e potenziare quelle che già
esistono, perché, ripeto, la cura preventiva è la cura basilare,
fondamentale, almeno questo è stato detto da grandi maestri della
medicina e da insigni professori negli ultimi Congressi - e non li
cito per non commettere degli errori. La mia raccomandazione è
questa.
Siggia (P.C.I.)
- Altri interventi? Vuol rispondere
Assessore Benzo?
Benzo (D.P.)
- Prima rispondo al decalogo dell'amico
Mappelli. No, ma io rispondo, ho preso appunti di tutto, rispondo
al tuo decalogo, sono dieci punti.
Mappelli (D.C.)
- Alle mie domande.
Benzo (D.P.)
- Siccome sono dieci è un decalogo; rispondo
con quel punto che può interessare maggiormente: Centro Tumori
ginecologici femminile: il Consiglio regionale, penso che lo sai
anche tu, ha solamente il 31 agosto del 1972 provveduto alla
modificazione, diciamo, della parte che rispecchiava i medici e,
quindi, provvedendo a mettere un anatomo-patologo alla direzione di
questo Centro.
Noi ci siamo preoccupati e il Consiglio regionale sa già anche
che l'Assessorato ha provveduto all'acquisto totale delle
attrezzature necessarie, perché prima bisognava dotarlo di tutte le
attrezzature, in più abbiamo da tempo una corrispondenza, che
risale al mese di febbraio, con l'Ente Ospedaliero, proprio perché,
in base alla stessa legge ospedaliera e alle competenze, si dicesse
se questo servizio lo avrebbe effettuato.
Ad una mia ultima richiesta e ad una convocazione con i membri
dell'Ente, Sovrintendente sanitario, ecc., si è giunti alla
determinazione: la risposta dovrebbe essere proprio di questi
giorni; mi pare che il Consiglio sia stato effettuato ieri o verrà
effettuato insomma in questi giorni, con la decisione di assunzione
della gestione del Centro Tumori da parte dell'Ente Ospedaliero e
la sua messa in funzione col personale che già possiede.
Quindi noi su questo piano siamo lieti perché, effettivamente, è
un servizio interno all'ospedale specializzato materno e dotato di
tutto quanto necessita, sia dal punto di vista medico, paramedico e
di attrezzature, e quindi potrà diventare nel più breve tempo in
funzione e sarà anche questo un grosso servizio sociale.
La Regione metterà a disposizione totalmente i locali e li
destinerà al Centro.
Colonia regionale marina, ne abbiamo parlato mi pare circa
solamente un mese e mezzo fa, due mesi fa; era stato dato appunto
mandato nuovo di ricerche nonostante quelle da noi effettuate, che
purtroppo, nonostante la vasta gamma di offerte e di terreni e di
costruzioni, casermoni, ecc., non avevamo né io, né il collega
Chantel, potuto, come vi abbiamo già detto in quella lunga seduta,
ritenere o addirittura ci erano state denegate le possibilità di
acquisto e quindi l'Assessore Chantel, che ultimamente sta ancora
seguendo e so che ha già scritto, potrà dire, dirci, qualche cosa
ancora di più forse attuale, di più preciso, comunque so che ha già
preso altri contatti con agenzie come era stato detto; non abbiamo
avuto tempo forse per il lavoro che giornalmente sviluppiamo di
recarci ancora, per quanto il clima marino sia veramente salubre,
insieme a vedere quella zona che il collega Ramera ci aveva
individuato ed è bellissima vicino a Ventimiglia, non so se potremo
fare questo nemmeno nei mesi di gennaio e febbraio che sono i più
idonei per fare un giro.
Terzo: Ospedale regionale. Io ritenevo che l'amico Mappelli
conoscesse, fosse a conoscenza della città almeno, che da tempo, è
già circa un mese che sono stati appaltati i lavori, sono stati
presi da una ditta che è l'Impresa Galliano, con il 14,75% di
ribasso e, quindi, penso che l'ampliamento dell'ospedale, con la
ristrutturazione conseguente dei servizi, finalmente potrà avere
inizio.
Quarto: mutui. Noi abbiamo provveduto già l'anno scorso, perché
conoscevamo bene l'articolo 4 della legge del 1969 e in base a
quello ci siamo premuniti, avevamo stornato gli allora destinati
200 milioni all'Istituto Psico-Medico proprio per il Geriatrico, e
ci sono già stati ridati.
Ricordo ancora per quanto riguarda l'ospedale generale, en
passant, che appunto questo appalto, che stanno facendo, viene
fatto sulla base della fideiussione che il Consiglio regionale ha
già deliberato fin dall'anno scorso.
Per quanto riguarda l'ospedale di Saint-Vincent, ho già avuto
occasione di dire al Consiglio quali erano le determinazioni del
Comitato attualmente in fase di rinnovamento, del Comitato di
Programmazione Ospedaliera: era contrario, nella sua grande
maggioranza, alla costruzione a venti Km. da Aosta di un Ospedale
civile che come, e non sto a ripetermi ma forse è bene ripetere
certe volte, presuppone quattro divisioni quanto meno, per legge,
una divisione pediatrica, ostetrica, chirurgica e medica, con tutto
il personale medico e paramedico di un ospedale di quella forza
lì.
Non solo, ma poi di fronte a una indicazione, una proposta della
Commissione Tecnica del Comitato che prevedeva una sua
trasformazione in un convalescenziario, anche questa proposta non è
passata al Comitato di Programmazione Ospedaliera e nella prossima
seduta del Comitato verrà esaminato cosa si può individuare di fare
in quel di Saint-Vincent per quanto riguarda un presidio di quel
genere.
Per quanto riguarda l'ONPI, non ho mai avuto quella pratica, la
casa di riposo dei pensionati ritengo, quella Casa dell'ONPI, sì io
non l'ho mai avuta perché la pratica, come faccio per tutte le
pratiche che riguardano acquisizioni di terreni e quindi non di mia
competenza, salvo prima proporre se riteniamo utile, diciamo, non
solo l'individuazione di un settore di intervento ma poi la
necessità di intervenire, aveva già risposto Chantel qualche mese
fa, non so se anche qui ha delle ulteriori novità.
Per quanto riguarda il Ru Saint-Clair, forse il Presidente, mi
riservo perché in questo momento non ho la pratica, ho le pratiche
grosse, investivano i grandi problemi socio-sanitari, e non ho
questa pratica che ricordo di avere visto che c'era stata una serie
di corrispondenza fra l'amico Mappelli e l'Enel. Ricordo altresì di
essermi preoccupato anch'io di scrivere ulteriormente, per
continuare a tenere, per cercare di ottenere una risposta da parte
dell'Ente.
L'ONMI: è una cosa che mi stupisce, Mappelli, sentire dire da te
che c'è una volontà politica del Governo, quanto meno quello
attuale, di passare alle Regioni l'ONMI. Direi che è quanto mai
audace, ecco, audace un'affermazione di quel genere, perché il
Governo in questo momento, a parte l'aver insabbiato la riforma
sanitaria e soprattutto non avere ancora avviato un piano di
riforma assistenziale, tant'è vero che nell'ultima seduta dei
grandi Enti assistenziali di Torino, presieduta dal Senatore
Signorello, che oltretutto mi pare sia il Segretario Nazionale
Amministrativo o Organizzativo della D.C., non sono riusciti
neanche a trovare una base di unione per individuare come si poteva
riunire e unificare tutti questi centinaia di Enti assistenziali e
demandarli dopo l'unificazione, delegare certe potestà alle
Regioni.
Io credevo fossero solo sette i Ministeri che si interessavano
di assistenza sociale; purtroppo dal Convegno di Torino ho appreso
che sono undici, il più importante è il Ministero dell'Interno, ma
quello, indubbiamente, con molta difficoltà di pensiero, prima che
di azione, penserà a passare le sue competenze, come del resto non
l'ha fatto per le leggi delega, perché ha passato delle
piccolissime cose alle Regioni a Statuto ordinario; meno male che
noi come Regione a Statuto speciale abbiamo avuto nel 1945, per
Decreto luogotenenziale, il passaggio di alcune fondamentali
funzioni amministrative in certi settori chiave della vita
politico-economico-sociale della Regione, vedi sanità e assistenza,
assistenza pubblica, vedi commercio, industria e commercio, Camera
di Commercio, vedi turismo, vedi altri settori.
Quindi, ripeto, per quanto riguarda l'ONMI, noi abbiamo cercato
di fare quello che purtroppo legislativamente non possiamo fare,
non avendo una facoltà primaria e secondaria discutibile in quel
settore; però di fatto, visto che c'è questa colleganza di
direzione politica tra l'Assessorato Sanità, nella persona che
occupa in quel momento, quel determinato posto, almeno io ho avuto
questa volontà politica di fare, io sì, non il Governo, ho fatto in
modo che di fatto si funzionasse unitariamente, e me ne possono
dare atto chi fa parte del Comitato regionale ONMI, perché adesso
c'è tutta una équipe che lavora proprio nel settore particolare
dell'adozione speciale e in altri settori con i mezzi limitatissimi
che l'ONMI nazionale eroga all'ONMI regionale, e noi siamo i primi,
e ritengo di essere stato il primo qui nell'ottobre del 1970, a
parlare di unificazione di tutti gli Enti assistenziali e del loro
passaggio all'unica autorità governativa che è quella regionale e
noi questo stiamo cercando di dare, ripeto, operativamente, di
fatto, perché, di fatto, conduciamo questo tipo di politica
sociale, però dal fatto a scriverlo, a formalizzarlo,
giuridicamente, purtroppo non ci è ancora possibile: eliminazione
di ENAOLI, ecc. ecc., perché ci sono talmente tanti Enti che si
preoccupano della vita dei bambini, degli anziani, e, a forza di
preoccuparsi di cinque o sei né il bambino, né l'anziano trova né
le cure preventive né quelle riabilitative. Come Regione, invece,
abbiamo cercato di fare una certa politica e di portare avanti - e
qui risponderò al collega Consigliere Savioz - per il Capitolo 756,
amico Mappelli, io ritengo che ogni persona che sia stata in un
certo Assessorato, io sono già stato Assessore all'Industria e
commercio, ma il domandare in questo Capitolo, che tutti conoscono,
come il calderone di questo Assessorato Sanità ed assistenza
sociale, dove vengono effettuati i più vasti e disparati
interventi, e domandarmi l'elencazione, io pensavo l'avessi a
memoria, io ce l'ho a memoria, quindi ti do già da adesso una
risposta come ho fatto l'anno scorso, me l'hai già chiesto l'anno
scorso: gli interventi fondamentali di questo calderone sono stati
gli interventi che abbiamo fatto di nuovo per gli operai della
Bassa Valle - e voi capite che quando si portano via 50 milioni
vedete che di questi 130 - ci sono tutti i contributi ai Patronati,
alla Croce Rossa, alle Associazioni Mutilati e Invalidi Civili,
agli ECA, alle Organizzazioni Sindacali. Ma questo lo sai, che
sindacalista saresti sennò! E alle Sezioni AVIS, ecc., l'AVIS
regionale e via dicendo, al Rifugio dei poveri, alle Sezioni
Mutilati, associazioni, fondazioni, a tutti coloro, gli spastici,
che chiedono, sovente forse sai anche tu che addirittura
l'Assessore alla Sanità qualche volta si trova già pescato un certo
gruppo di centinaia di biglietti da mille, di milioni, da parte di
altri colleghi, del Presidente. Perché? Perché ci sono determinate
iniziative che vanno prese; è l'unico Capitolo in cui possono darsi
questi contributi, e via dicendo, al Secrétariat Valdôtain de
Paris, serve ai nostri emigrati, alla Casa di San Giuseppe, alle
Associazioni, agli ECA di Verrès, per le famiglie bisognose di
nuovo abbiamo dato quest'anno e via dicendo.
Ecco è tutta questa serie di elencazione, salvo per quanto
riguarda gli altri interventi che sono effettuati in favore di
certi nostri concittadini, però particolarmente bisognosi, e quindi
con interventi più diretti veramente a sopperire certe necessità, e
purtroppo non possiamo ancora individuare, come bene ha fatto
Aosta, seguendo il nostro piano di ristrutturazione, nel prevedere
per certe particolari categorie, un minimo vitale, non so,
legislativamente, come potremo fare e l'avevo detto allora ai
Signori del Comune di Aosta.
Ultimo, decimo, qui ho capito meno, perché hai parlato di
assistenza, di servizi sociali, di ECA. Tu sai che l'ECA è un
servizio, un servizio particolare, demandato ai comuni; questo che
tu hai chiamato ben fatto opera nella strutturazione di certi
servizi sociali è un'altra cosa, diversamente incidente proprio
sulla, su un servizio che vogliamo dare al cittadino in questi
centri comprensoriali, che ci auguriamo, se ci sarà la volontà da
parte di tante categorie, e professionali e non, di seguirci su
questa strada e di portare veramente in tutte le zone di questi
comprensori una più diretta rispondenza alle esigenze, ai bisogno
dei cittadini e agli interventi, di cui loro veramente
necessitano.
Questo, mi pare, è quanto ho da dire in merito all'amico
Mappelli.
Consigliere Savioz, mi permetta di dire che la sua
raccomandazione è una preghiera che accetto più che volentieri,
perché è una spinta la sua, è una spinta mi permetta; noi ci siamo
avviati su questa strada che è la strada forse difficile ancora da
individuare per tanti, perché ce ne accorgiamo magari diventando
meno giovani tutti che è bene stare in salute; prima vedere per
tempo fin dall'anno zero, non quello del film, perché quello
ricordava brutti momenti, dall'anno zero, dalla nascita di ogni
cittadino e quindi fin da quel momento il predisporre certi servizi
e certe possibilità diagnostiche di individuazione o di malattia o
di carenze, anche dell'alimentazione come ho fatto notare, che
permettano poi, successivamente, come per esempio porteremo in
Consiglio, avete visto la questione della carie, per esempio, per
il fluoro, ecc., dei metabolismi, cioè di cose che intervengono in
queste, diciamo, differenziazioni o diversificazioni che abbiamo
noi nel nostro interno, nello sciogliere determinate materie, e
quindi ad un certo momento noi cercheremo di proseguire, di
potenziare ancora.
Io le dico solo una cifra che possa servirle di conforto: che
quanto abbiamo destinato per azioni ed interventi nel campo sociale
e sanitario del nostro bilancio, escluse le spese correnti,
rappresenta il 70% in più di quanto c'era precedentemente, è già
uno sforzo notevole; la sanità e l'assistenza sociale che
presuppongono poi la sicurezza sociale dei cittadini è certamente,
abbisogneranno negli anni a venire, sotto la frustata che c'è stata
nella Nazione in questi ultimi tempi che ha risvegliato come ho
detto due mesi fa un po' gli spiriti e gli animi, speriamo che
risvegli non solo i cervelli, risvegli anche un po' i cuori della
gente, per far sì che tutti capiscano che è un grosso, grosso
settore in cui dobbiamo intervenire e noi abbiamo cercato di fare
questo e lo sottoponiamo all'approvazione dei Signori
Consiglieri.
Siggia (P.C.I.)
- Consigliere Mappelli, con preghiera
vivissima di essere telegrafico, possibilmente, grazie.
Balestri (P.S.I.)
- Io vorrei sapere se il Consiglio
decide di arrivare fino alla votazione del bilancio, se pensa di
rimandarlo; si decida qualcosa, che si abbia una linea di
condotta.
Siggia (P.C.I.)
- Consigliere Balestri, pensavo già di
fare questa domanda al Consiglio, ma immaginavo di arrivare verso
le otto, in maniera da vedere a che punto arrivavamo e di fare una
previsione in quel momento; mi riservo in un attimo di interruzione
di sentire le intenzioni del Consiglio.
Lo ripigliamo il discorso alle otto.
Consigliere Mappelli.
Mappelli (D.C.)
- Desidererei prima di fare qualche mia
valutazione, desidererei sapere dall'Assessore Benzo se i 200
milioni dell'Istituto Psico-Medico-Pedagogico sono stati stornati
in base alla legge 183.
Benzo (D.P.)
- ... ci sono già stati ridati.
Mappelli (D.C.)
- Perfetto, e allora io ringrazio di
questa dichiarazione e devo prendere atto che abbiamo perso oltre
mezzo miliardo di contributi e perché? Perché, se la legge è uscita
come è uscita fine del 1969, e se la Giunta, in particolar modo tu
fossi stato a conoscenza di questa legge, questo storno doveva
avvenire nel... no, no, è uscita a fine del 1969, ed è diventato
decreto legge e per favore lasciami andare avanti, è uscita alla
fine dell'anno 1969, se nel 1970, perché la legge fra l'altro
prevede all'articolo 4 "qualora vi siano in costruzione ospedali
per cui si possono finanziare i successivi", si possono stornare
per finanziare i successivi stralci dell'ospedale stesso.
Dunque nel 1969 il Geriatrico non era incominciato, dunque non
si poteva fare nessun stralcio e dunque qui ognuno si assuma le
proprie responsabilità, amico Benzo!
Perché la consegna dei lavori è avvenuta nel marzo, esattamente
il 25 marzo 1970, e dunque lo storno doveva avvenire entro la fine
dell'anno 1970, usufruendo dei 400 milioni di quello di
Saint-Vincent e del Pedagogico che sono 600 milioni e, in caso di
mancanza, come mi pare in base al progetto, doveva essere di
800-900 milioni. Si poteva, anzi con qualche riserva - e qui è
stata la risposta di un anno fa - quello del Mauriziano, ma dato
che quello del Mauriziano, secondo le tue indicazioni, non si
potevano assolutamente toccare perché avrebbero ritardato, io non
voglio neanche toccarli quelli del Mauriziano, ma tutti gli altri
che non vi erano ancora progetti, appalti, nel giro di alcuni mesi,
come sono stati stornati nel 1971 e sono già reintegrati questi
200, dovevamo fare per tutto il resto del finanziamento sul piano
ospedaliero regionale, e dunque sono contento di avere ancora dato
un contributo a questa Giunta, mettendola a conoscenza di questa
possibilità e abbiamo almeno recuperato 200 milioni, e quelle
dichiarazioni fatte, e sono a verbale, e se sarà necessario con il
permesso della Presidenza andrò a prenderle; in parte le ho già
nella mia borsa perché le avevo registrate in ordine alla
discussione di quella nostra interpellanza, dichiarazione sia
dell'Assessore alle Finanze sia dell'Assessore alla Sanità.
E dunque noi non abbiamo utilizzato oltre mezzo miliardo, primo
discorso.
E qui un'altra dichiarazione che, mi spiace per Benzo, ma non
corrisponde, almeno se ho capito bene, non vorrei aver capito male,
il che chiederei scusa, ma in questa tua dichiarazione hai detto
che per la questione della legge del Centro Tumori per le donne,
quando abbiamo avuto occasione di sollevare in questa sala, oltre
un anno fa, la questione di mettere in operazione questo Centro, ti
sei scaricato, dicendo che l'avevate; la gestione era stata assunta
dall'Ente Ospedaliero, mentre questa sera vengo, con mia somma
sorpresa, ha dichiarato che questa gestione del Centro non è ancora
stata assunta dall'Ente, ma verrà quanto prima assunta dall'Ente
Ospedaliero.
Dunque qui abbiamo voglia di scherzare! Perché questa legge, io
l'ho già detto una volta, l'abbiamo fatta al 21 gennaio 1970; ci
sono stati finanziati i quattrini, abbiamo comprato le
attrezzature, andiamo avanti, non solo le attrezzature, queste
attrezzature, ebbi già a dirlo una volta, che certi armadi che
erano stati comperati in quel periodo non si sapeva manco che fine
avessero fatto; e questo, se vuoi appurarlo, prendi nota perché è
serio ed è vero quello che sto dicendo...
(voce) ...
Oh
bravo, vai tu che devi rispondere, perché hai detto che già l'Ente
un anno e mezzo fa lo aveva preso a carico.
Poi io già quando è venuta qui la modifica della legge
apportata, mi sembra dalla Signora Siggia, mi sembra, in seguito ad
una mozione, sono stato zitto; ho detto: "Voglio vedere, perché ha
detto sei mesi fa che era già a carico dell'Ente e adesso noi
modifichiamo la legge". Comunque i verbali sono lì e andremo a
vedere anche questo.
Per la colonia marina prendo atto che qualcosa è stato fatto,
anche se però dalla tua dichiarazione è stata negata la possibilità
di acquisto. Acquisto di che cosa? No, ma vi è un programma di
quello che si vuol fare? Perché io ho chiesto quale è, per
gentilezza, qual è il programma in merito alla colonia, e
giustamente Dujany ebbe a precisare "marina", perché bisogna avere
un programma di quel che si vuol fare, non c'è una lira di
stanziamento, non c'è niente.
Ramera (D.C.)
- Hanno votato la mozione all'unanimità e
non c'è lo stanziamento in bilancio.
Mappelli (D.C.)
- Signor Presidente, noi avevamo, no è
Dujany, chiedo la tua attenzione, devo chiamare Presidente Dujany o
Dujany? Va ben, bene? Volevo dirti, tu sai che in questa sede
abbiamo prima fatto un'interpellanza, e l'avevamo fatta noi come
gruppo della D.C. in merito a questo problema; in un secondo tempo,
mi sembra da qualche gruppo, è stata presentata una mozione che
all'unanimità noi chiedevamo di portare avanti questo problema,
qui, però, l'unica risposta che ho avuto è stata la non possibilità
di acquisto, ma di che cosa? Io non lo so.
L'ONPI: chiederei gentilmente a Chantel, all'Assessore Chantel,
se, perché stamattina involontariamente forse le è sfuggito di
rispondermi, la questione dell'ONPI, se ha poi avuto altre
relazioni con la Segreteria della Presidenza dell'Opera.
Poi, per quanto riguarda il Ru Saint-Clair, mi riservo,
evidentemente queste riserve, Assessore Benzo, non vorrei essere un
profeta, ma è così facile perché non ho ancora visto muoversi
niente; io ho parlato con alcuni sindaci e mi hanno riferito che
del Ru di Saint-Clair Benzo non ne aveva mai parlato con loro.
Per l'ONMI, qui è serio quello che dico: mi risulta, anche se tu
oramai è logico non hai più tanta fiducia nella Democrazia
Cristiana, ma guarda un po' neanche la Democrazia Cristiana ha
molta fiducia in te; ti volevo dire che l'ONMI, guarda che vi è una
volontà di decentralizzare. Questo discorso vorrei che tu
gentilmente ne prenda nota, perché poi, evidentemente, ne
riparleremo.
Per il Capitolo 758 io ti ringrazio, mi hai dato alcune
informazioni; mi dispiace, non ne sono per niente soddisfatto,
comunque sarà mia premura chiedertelo per iscritto e voilà, per il
momento basta così.
Chantel (P.S.I.)
- Dunque all'ONPI, quando il Consiglio
mi ha invitato ad occuparmene, ho scritto; la risposta è stata
molto chiara: che si sarebbero occupati del problema dopo le
elezioni, quelle avvenute allora, ecco, il 7 maggio.
Finite le elezioni ho scritto un'altra lettera e non ho ricevuto
nessuna risposta.
Mappelli (D.C.)
- Almeno hai scritto due lettere,
bene.
Benzo (D.P.)
- Brevissimamente. Per quanto riguarda lo
storno di fondi che abbiamo fatto se, come è a conoscenza del
Consiglio, avessimo dovuto provvedere alla costruzione di questo
ospedale di Saint-Vincent che era all'esame del Comitato di
Programmazione Ospedaliera, se si doveva fare o non fare, e c'erano
presenti non solo ma fra questi il Vice Provveditore Dr. Rispoli di
Torino, ad un certo momento non potevamo stornare quei fondi, come
si sarebbe fatto se il Comitato avesse deciso favorevolmente alla
costruzione dell'Ospedale civile di Saint-Vincent; quindi la
risposta è questa.
Mentre per l'Istituto Psico-Medico l'abbiamo fatto e sono stati
reintegrati.
Seconda risposta, per quanto riguarda la gestione hai chiesto
dell'Ente? No, dell'ONMI, l'ONMI no perché non può decentralizzarsi
più di quello che ha già fatto con le sedi periferiche,
provinciali, quindi non potrà mai, o distrugge le sedi periferiche
provinciali, ma è lo Stato, è una legge nazionale che provvede a
dare alle Regioni, cioè prima unificando tutti gli Enti, abolendoli
e poi demandandoli alle Regioni, come ho detto prima, oppure non si
può fare diversamente che di fatto operare unitariamente.
Ah ecco, per quanto riguarda il Centro Tumori, sia ben chiaro
che, come ho detto - e qui ho tutta la corrispondenza, pensavo di
fare venia, ma comunque ho detto fin dall'inizio dell'anno, prima
ancora che il Consiglio regionale deliberasse una modificazione
addirittura della legge nostra e dopo aver provveduto, già subito
nell'anno scorso, all'acquisto delle relative attrezzature, per
mettere in funzione, per mettere in funzione questo tipo di
servizio socio-sanitario necessita avere, oltre che il personale
medico, quello paramedico.
Quindi era un problema che la Regione, di cui la Regione si
preoccupava, quale era l'Ente Ospedaliero che era il più idoneo,
adatto alla bisogna; noi ci siamo subito preoccupati, abbiamo
scritto all'Ente Ospedaliero se intendeva, non potevo dire
diversamente perché ho qui appunto la corrispondenza, la relazione.
Io dissi un anno fa che avremmo chiesto all'Ente Ospedaliero di
prenderlo in gestione, cioè col suo personale, medico e paramedico.
L'Ente Ospedaliero ha risposto solamente a fine anno perché
all'inizio dell'anno mi ha detto che aveva nominato una Commissione
apposita che studiasse il problema; a metà dell'anno io ho
richiesto un sollecito di questo problema, dopo la legge regionale
mi sono preoccupato più intensamente ancora e finalmente ho
convocato il Presidente, il Sovrintendente dell'Ente e abbiamo
concordato e loro di massima mi hanno dichiarato che avrebbero
portato in Consiglio di Amministrazione l'accettazione da parte
dell'Ente Ospedaliero della gestione, con loro personale medico che
hanno all'interno dell'Istituto specializzato e col personale
paramedico.
Questa è la realtà di fatto.
Siggia (P.C.I.)
- Chiusa la discussione, passiamo
all'esame delle singole, dei singoli titoli, pagina 108.
Assessorato alla Sanità ed assistenza sociale - Titolo I -
Spese correnti - Sezione III - Azione e intervento in campo sociale
- Categoria II - Personale - Uffici centrali per un totale di
194.400.000 - Servizio regionale di assistenza all'infanzia per un
totale di 50.700.000 - Centro di medicina preventiva per un totale
di 10.000.000 - Laboratorio regionale di Igiene e Profilassi per un
totale di 92.100.000 - Totale della Categoria II - Personale -
347.200.000 -
Categoria IV - Acquisto di beni e servizi - Sanità e
Assistenza - Totale delle spese Sanità e assistenza 271.500.000
-
Servizio regionale di assistenza all'infanzia - Totale 14
milioni -
Laboratorio regionale di Igiene e Profilassi per un totale di
12 milioni - Totale Categoria IV 297.500.000 -
Categoria V - Trasferimenti - Sanità Totale di 171.800.000
Assistenza specifica totale di 1.798.500.000.
Assistenza generica 130 milioni - Totale della Categoria V -
Trasferimenti - 2.090.300.000 - Totale della Sezione III
2.735.000.000.
Siggia (P.C.I.)
- Siamo a pag. 114...
(Voce del
Consigliere Bordon) ...
La colpa è del Consigliere Mappelli che
invece di seguire le pagine ha fatto un tafferuglio iniziale di
tutta una serie di domande; l'Assessore ha risposto a tutte.
Bordon (D.C.)
- Volevo chiedere due informazioni, e Benzo
già lo sa, penso che sia preparato a rispondere, perché io penso
che Benzo abbia letto il giornale, la Gazzetta del Popolo: l'altro
giorno c'era un'intervista, dove ci ha dipinti tutti un po'
malamente, il dr. Adam della Cassa Mutua, assistenza sanitaria, la
legge regionale nuoce i coltivatori diretti, ecc.; io non entro in
tutto questo articolo, fatto bene, non fatto bene, non mi
interessa.
Io volevo soltanto chiedere a Benzo: qui noi abbiamo due
articoli, uno è il 754 "Spese per la corresponsione di un assegno
integrativo di natalità", poi avevamo 755, 765, siccome dovrò
rispondere ad analoga domanda che mi verrà fatta in altra sede,
come mai il Consiglio regionale ha votato questo il 26 di luglio
1972 e non è entrato in vigore? E quando entra in vigore? Quindi
giustificarmi questo perché mi si dice non è stato pubblicato sul
Bollettino Ufficiale, non so delle leggi, della Valle, ecc. ecc..
Ora mi sembra un po' strano, un po' grossa, se è così! Quindi
vorrei delucidazioni in merito, ma piuttosto esaurienti perché devo
darle a mia volta e quindi non vorrei dire delle baggianate.
Siggia (P.C.I.)
- Consigliere Freppaz.
Freppaz (U.V.)
- ...756 "Contributi per l'assistenza
farmaceutica a favore dei coltivatori diretti, degli artigiani e
degli esercenti attività commerciali - legge 31.8.1972" - Qui ci
sono 150 milioni, se non vado errato, da ripartire alle tre; 18
milioni aspetterebbero alla Cassa Mutua Commercianti, rimangono
quelle due altre mutue 132 milioni.
È dovere nostro - e qui mi riferisco anche al collega Quaizier,
quali membri rappresentanti della Cassa Mutua Commercianti -
nell'anno 1967 la Regione ha corrisposto alla Cassa Mutua
Commercianti, in base alla legge 7.12.1967, n. 30, Lire 10 milioni,
e cioè il 25% sui contributi suppletivi - art. 2, legge n. 30 -
previsti a carico degli assistiti che per tale anno ammontavano a
circa Lire 41 milioni. Nell'anno 1971 venne modificata la
sopracitata legge n. 30 e il contributo venne portato a Lire 13
milioni, cioè rappresentante circa il 38% di aumento; la cifra
raggiungeva, nel 1971, 100 milioni e 67 milioni.
Si propone, pertanto, un aumento del contributo regionale alla
Cassa Mutua Commercianti di Lire 12 milioni, cioè al fine di
rimanere nello spirito della sopracitata legge n. 30, che prevede
un contributo del 25% sui contributi suppletivi a carico degli
assistiti.
Un altro fatto importante da segnalare è che con il previsto
bilancio preventivo 1973 la Cassa Mutua Commercianti per coprire il
deficit dovrà elevare il contributo suppletivo a Lire 160 milioni,
e cioè quattro volte superiore a quelli del 1967, mentre il
contributo regionale fosse erogato e mantenendo la percentuale del
25% corrisponderebbe a 40 milioni.
La richiesta di aumento deve quindi essere benevolmente presa in
considerazione dalle Autorità regionali, cioè al fine di desumere
ai contributi a ogni assistenza; per risanare in parte il bilancio
della Cassa Mutua Commercianti l'Amministrazione Cassa Mutua
prevede di dover chiedere un contributo che comporterà poi, a suo
tempo, uno storno di bilancio di 7 milioni più 5 uguale 12
milioni.
Siggia (P.C.I.)
- Altri interventi? Risponde l'Assessore
Benzo.
Benzo (D.P.)
- Alla prima domanda del Consigliere Bordon:
per quanto riguarda l'assistenza farmaceutica, in base alla legge
nostra, si doveva provvedere ad una convenzione; c'è un articolo 4,
per poterla portare in atto, una convenzione con i farmacisti e poi
anche sentito l'Ordine dei Medici. Noi abbiamo provveduto subito
prima a scrivere all'Ordine e poi all'Associazione titolare di
farmacia, perché l'Ordine ha detto che non dipendeva dall'Ordine di
farmacia, ma dall'Associazione nazionale di farmacia, con la quale
abbiamo esaminato e battagliato per una, diciamo, logicamente la
stesura di una convenzione che va nell'interesse della Regione,
sono due parti contraenti volenti o nolenti per certi servizi
insomma, è un servizio regionale quindi; adesso la convenzione è
stata già esaminata anche dalla Giunta ed è in fase di approvazione
da parte dei due organismi.
Identicamente per quanto riguarda l'Ordine dei Medici ci è
arrivata il flatting al tipo, diciamo, di servizio nell'interno
stesso della convenzione.
Quindi noi pensiamo che dall'inizio del mese di gennaio si possa
dare inizio a questa assistenza farmaceutica; questa è la risposta
alla prima e alla seconda domanda.
Consigliere Freppaz, abbiamo già avuto occasione di incontrarci
con Lei, con il Consigliere Quaizier e col Presidente della Cassa
Mutua; mi avevate già accennato e io conoscevo i bisogni, diciamo,
le esigenze della Cassa Mutua; vorrei solo che Lei notasse che c'è
una differenza tra i contributi per assistenza malattia e non i
contributi, ma l'assistenza farmaceutica, una cosa sono i
contributi per l'assistenza malattia per cui noi diamo sia alla
Coltivatori Diretti che agli artigiani e commercianti una
determinata cifra in rapporto alle loro esigenze, una cosa è
l'assistenza farmaceutica.
Per la farmaceutica non sono 150, se lei prende nota sono 300 i
milioni, perché ce ne sono di 150 nelle leggi in corso di
approvazione.
Per quanto concerne la sua richiesta dei 12 milioni che è un po'
superiore in quanto non mi avevate detto presente il Presidente
della Cassa Mutua, comunque io Le posso dare assicurazione che la
Giunta prenderà in esame questo: sarà bene che la Cassa Mutua
faccia pervenire questo rendiconto ufficialmente, in modo che noi
alla prima variazione di bilancio potremo stanziare quei fondi
ritenuti necessari.
Bordon (D.C.)
- Io prendo atto di quella data del 1°
gennaio, gennaio va beh, non sarà con l'orologio alla mano che noi
guardiamo, però lei ha accusato, Signor Assessore, sei accusato
Benzo di aver fatto un errore, di aver commesso un errore
gravissimo, perché, non avendo affidato questo a delle mutue, tu
hai perso il 25%; ora, anche su questo io vorrei sentire qualche
cosa, perché vi faccio grazia di tutta questa lunga roba, ma ad un
certo momento per non dire delle inesattezze, a parte la consegna
di questa proposta di legge che tu non hai voluto seguire, ma che
hai manipolato, perché ti dà la possibilità - questo non è scritto
qui sopra lo dico io - ti dà la possibilità di firmare un sacco di
libretti con la tua riverita firma e che quindi può farti una certa
campagna elettorale; ma questo passi, l'abbiamo sempre fatto tutti,
ho detto io, sono più bravo di te, quindi tutti, la verità è
un'altra che qui dice che in quell'occasione feci presente fra
l'altro che in base all'articolo 32 delle leggi ecc. ecc. solo gli
Enti mutualistici, fra cui evidentemente la Cassa Mutua ecc., ai
propri assistiti il diritto allo sconto del 25%.
Io mi auguro che con quella convenzione che tu stai partorendo
adesso, dopo una gestione un po' difficile perché, insomma sono
passati diversi mesi; io capisco agosto, settembre, capisco sono
due parti da mettere contro, ma speriamo che non continui
quell'iter lì, perché sennò andiamo al 1974; però io penso che con
questa convenzione tu abbia recuperato qualche cosa di quel 25%,
perché sennò sarebbe un danno non lieve per l'Amministrazione
regionale; quindi vorrei solo una risposta su questo.
Siggia (P.C.I.)
- Consigliere Bordon, consente pure a me
una battuta? Non mi è piaciuta l'espressione alla legge
dell'Assessore Benzo, questa legge è passata in Consiglio il 31
agosto ed è stata votata all'unanimità, è una legge regionale, è
nata dalla volontà di 35 Consiglieri regionali.
Bordon (D.C.)
- ...spesso per me che non ho il dono della
parola dell'Avvocato Siggia, dell'Avvocatessa Siggia, di rendermi
infelice nelle mie espressioni; io stavo leggendo l'articolo che
c'è scritto qui sopra.
Siggia (P.C.I.)
- Ah, benissimo.
Bordon (D.C.)
- Per cui dice questo articolo che questa
legge è stata portata e proposta da un membro della maggioranza del
Consiglio che noi conosciamo e chiedeva questa proposta di legge
presentata allora di dare la gestione alle mutue, invece per farla
propria della Giunta, ecco perché dice questo e dico io questo, la
legge Benzo, perché io penso che Benzo passerà alla storia con
questa legge; io glielo auguro.
Siggia (P.C.I.)
- Noi lo rettificheremo, lo
rettificheremo Assessore Benzo!
Bordon (D.C.)
- Poi questo lo vediamo dopo, ma io glielo
auguro di cuore.
Benzo (D.P.)
- Con quella gentilezza con cui Bordon ha
sempre parlato in questa seduta, almeno da quando è entrato, gli
risponderei questo; prima di tutto, Bordon, prima di tutto vorrei
precisare una cosa: che effettivamente non è che io sia accusato
perché stavo per rispondere la stessa cosa alla Signora Siggia,
sarà accusato il Consiglio regionale che io ritengo responsabile
dei suoi atti, nelle persone dei Signori Consiglieri e che quando
tra due tipi di interventi e di legge e con nessun altro scopo, per
essere franco e sincero, abbiamo ritenuto che fosse un servizio da
fare come Regione, in quanto la Coltivatori Diretti era
disponibile, ma, come dissi in Consiglio in quella seduta gli
Artigiani, non erano disponibili e la Cassa Mutua Commercianti
nemmeno, quindi abbiamo proposto un tipo di intervento, forse unico
in Europa, questo sì, però è un tipo di intervento che fa
direttamente questo servizio, la Regione. Non mi è passato nemmeno
lontanamente, posso assicurartelo veramente e non mi risulta
neanche adesso dagli studi che fanno i miei uffici, che io debba
firmare delle lettere, caso mai forse era un pensierino che
potevano fare quelli delle Casse Mutue. Io questo non lo so, non
voglio neanche pensarlo. Noi non abbiamo pensato a quello, abbiamo
pensato nell'interesse di tutta una categoria, di 34.000 cittadini,
di cui metà sono coltivatori, non dimentichiamo che l'altra metà
sono artigiani, per cui mi sono sempre battuto, e i commercianti, e
quindi soprattutto questi disoccupati noi ci siamo preoccupati, era
una grossa richiesta che veniva da tanti settori, no, no, io voglio
precisare questo, è bene che queste cose siano chiare, molto
chiarite.
Secondo punto, Bordon, dicevo, per quanto concerne l'assistenza
non è dovuto a noi, ad un certo momento questi organismi, come
ripeto i farmacisti che devono svolgere questo servizio, c'è stata
questa trattativa di convenzione, questa convenzione è ormai
all'esame e all'approvazione dei due organi e si fanno gli sconti
che sono effettuati dall'INAM, quindi su questo piano possiamo
essere tranquilli.
Abbiamo anche richiesto, perché questo sappia il Consiglio, ci
siamo anche preoccupati di richiedere quella parte di sconto che
riveste il 18% circa da parte delle case farmaceutiche; anche qui
vedremo un po' le risposte che ci perverranno e sappiate però
questo: che in campo nazionale, addirittura, in sede di Comitato di
programmazione nazionale, si sta pensando di toglierlo, si parla
che a marzo questo sconto verrebbe tolto a tutti, ecco perché
questo sia a conoscenza. Ci siamo premurati di richiederlo e
potremmo anche trovare altre soluzioni, sempre per poter
beneficiare di questo.
L'importante è che il beneficio vada ai nostri concittadini e
sono contento che siano tutti i Consiglieri regionali che donino -
come è giusto che sia - quest'ulteriore servizio a queste categorie
che non le avevano, non le hanno tutt'ora anche in Italia e forse
neanche all'estero e che quindi non sia una questione...
Io ho portato avanti perché ricopre questa carica, cerco di
studiare, di esaminare i problemi, di portarli avanti nel miglior
modo possibile di quanto è nelle mie possibilità.
Bordon (D.C.)
- Siamo d'accordo. Mi spiace, io non volevo
fare nessuna politica, sta polemica, sta storia qui io voglio che
sia ben messo chiaramente a verbale, perché è dal mese di luglio,
quindi: agosto - settembre - ottobre - novembre - dicembre, sono 5
mesi per fare una convenzione. E prima ha detto: coi primi o al
mese di gennaio, e ben, pazienza, non siamo qui, come ho detto, con
l'orologio alla mano, però mi sembra che qui si porti il can per
l'aia, si porti il problema troppo alla lunga e, quindi,
protestiamo perché per fare una convenzione, 5 mesi, anche se ci
sono state le ferie di agosto e di settembre, avevate tutto il
tempo, o avevi, tutto il tempo per portarlo avanti.
Quindi io chiedo che venga messo integralmente a verbale la
nostra protesta, perché non è assolutamente logico che questo
problema si trascini avanti ancora così, quando tutto il Consiglio
ha approvato questo alla fine di luglio.
Benzo (D.P.)
- Se la protesta è rivolta all'Associazione
Farmacisti e ad altre categorie, va bene, se è rivolta
all'Assessore alla Sanità, io non l'accetto!
(Voci) ...
Allora non ha neanche capito quello che ho
detto.
Assessorato alla Sanità e assistenza sociale - Riepilogo del
Titolo I - Spese correnti - Totale del Titolo I:
2.735.000.000.
Titolo II - Spese in conto capitale - Sezione III - Azione e
intervento in campo sociale - Totale Sezione III - Lire 264.500.000
- C'è da aggiungere il Capitolo 770 -
Riepilogo del Titolo II per un totale di 264.500.000 -
Riepilogo generale delle spese dell'Assessorato Sanità e assistenza
sociale per il Titolo I: 2.735.000.000 - Per il Titolo II:
264.500.000 per un totale di 2.999.500.000.
Siggia (P.C.I.)
- Signori Consiglieri, assunto l'impegno
di riproporre una domanda alle ore venti, sono le ore venti e otto;
siamo, però, mi permetto di esprimere il mio parere personale,
ormai quasi alla fine, abbiamo solo più un Assessorato, io mi
permetto di chiedere lo sforzo ai Consiglieri perché immagino che
in un'ora e un quarto possa essere terminato l'esame del bilancio e
possa entro stasera essere votato. Se il Consiglio è d'accordo io
ritengo di andare avanti.
Nessuno risponde? Avanti.
Assessorato al Turismo, antichità e belle arti. Titolo I -
Spese correnti - Sezione I - Amministrazione generale - Categoria V
- Trasferimenti - per un totale di 60 milioni - Sezione II -
Istruzione e cultura - Antichità e belle arti - Categoria II -
Personale - per un totale di 170.700.000 - Categoria IV - Acquisto
di beni e servizi per un totale di 112 milioni - Totale della
Sezione II 282.700.000 -
Manganoni (P.C.I.)
- Io mi aspettavo da parte
dell'Assessore interessato una relazione, come ha fatto il suo
collega alla Sanità, relazione che ha esposto e ha illustrato
l'orientamento che si propone l'Assessorato, relazione che
indubbiamente io ho apprezzato e dalla quale non posso che
felicitarmi.
Purtroppo il suo collega al Turismo forse ha giudicato bene non
farla.
Io intendevo esprimere, in seguito alla relazione non avvenuta,
alcuni pareri su una politica, chiamiamola, seguita da questo
Assessorato.
Vi premetto che, sempre per ragioni di brevità, accorcerò
notevolmente il mio intervento e vi prego di darmene atto di questo
fatto, anche se io parto dal principio, che non serve il fatto, che
lì segnino le venti e 15, perché, se si è verificato un fatto nel
passato, che un certo Presidente della Giunta voleva imporre al
Consiglio l'inizio dell'esame del bilancio all'una dopo mezzanotte,
e, naturalmente, noi gli abbiamo risposto per le rime, abbiamo
iniziato l'ostruzionismo, quel Presidente della Giunta ha capito e
dopo un'ora ha detto andatevene a casa; questa è la sede in cui i
problemi, tutti i Consiglieri hanno il diritto e il dovere di
esporre i loro punti di vista e gli apprezzamenti e anche le
critiche alla Giunta, anche se qualche volta certe critiche a
Chantel prudono un pochino.
Comunque, quale è stato l'indirizzo della politica regionale
fino adesso? Gli interventi sono stati diretti esclusivamente verso
i grandi centri turistici, già affermati, trascurando le altre
zone; il limitato numero dei centri turistici su cui sono stati
concentrati gli interventi finanziari della Regione hanno favorito
una specie di monopolio con tutte le conseguenze negative: prezzi
esosi, pessimo servizio, tutto esaurito nella stagione di punta,
concentrazione di enormi edifici con deturpazione del paesaggio,
vedi Breuil e Courmayeur, mancanza di piani regolatori con via
libera alla speculazione edilizia la più sfrenata, Courmayeur e
Breuil i condomini vengono venduti a 200-250.000 il mq., non
parliamo dell'Alpila, che vende gli alloggi al modico prezzo di
350.000 lire al mq., no?
Ciò che ha portato ad una selezione della clientela, le classi
meno abbienti sono state escluse dai prezzi proibitivi e
dall'ambiente frequentato dall'élite; i lavoratori si possono
permettere il turismo domenicale con il pranzo al sacco.
È necessario ed urgente rimediare a questa errata politica
turistica, spostando gli indirizzi degli investimenti regionali dai
grandi centri ormai saturi alle altre zone suscettibili di sviluppo
che vanno innanzitutto dotate delle infrastrutture di base,
acquedotto, fognatura, strade, piazzali, ecc..
I grandi centri turistici, cui si è accennato sopra, vanno
mantenuti e vanno anche potenziati, frenandone però l'attuale
disordinato ed irrazionale sviluppo, che potrebbe portare ad una
saturazione dannosa, e qui non dimentichiamo che altri hanno
affermato che Courmayeur si è strozzata da sola, anzi Courmayeur si
è strangolata da sola - questa frase non è mia, l'ho copiata - e mi
stupisce lo stupore dei miei colleghi da quella parte, i quali
dimostrano in questo caso di non essersi neanche presa la pena di
sfogliare quella bozza di piano regionale, perché sennò non
avrebbero abbozzato quel sorriso! E allora, se l'aveste letto, non
sorridereste perché non è una frase mia!
Ed allora vi parlavo di una saturazione dannosa come già avviene
in altri centri fuori Valle, causa di un progressivo, anche se
lento, dirottamento delle correnti turistiche. La Liguria dovrebbe
insegnare, continueranno, queste zone continueranno a costituire il
polo di attrazione del turismo selezionato che vuole emergere e
disdegna il contatto con le classi meno elevate nella scala
sociale.
Esiste un'altra tendenza che da noi viene ignorata, ed è quella
della seconda casa; c'è una tendenza a considerare, vi è una
tendenza qui nell'Amministrazione, a considerare sviluppo turistico
esclusivamente la costruzione di alberghi e ristoranti, il turismo
si sviluppa anche con la costruzione di ville, di condomini che
deturpano il paesaggio; è da evitare in avvenire, con la
sistemazione di alloggi in case esistenti - e ne abbiamo parlato -
con l'attrezzatura di campeggi, ecc..
Va presa in considerazione anche un'altra forma di turismo,
recente, ma che si sta sviluppando in un modo impetuoso: la seconda
casa. Oggi si tende ad evadere dalla città, non solo nel breve
periodo delle ferie, ma in tutto l'arco dei 12 mesi, approfittando
dei giorni festivi di fine settimana ed anziché affittare
l'alloggio per i soli 15 giorni estivi di villeggiatura lo si vuole
a disposizione tutto l'anno; le classi abbienti gravitano sui
grandi centri turistici, ove possiedono od affittano ville e
appartamenti nei lussuosi condomini; i lavoratori, esclusi da
questi centri per l'esosità dei prezzi, sono ben lieti di reperire
una seconda abitazione, considerate anche le attuali facilità di
comunicazione, in qualsiasi zona, in qualsiasi altra zona della
Regione, anche nella Bassa Valle, ove il già limitato turismo di
transito è stato annullato con la costruzione dell'autostrada.
Tutta la Valle d'Aosta costituisce potenzialmente una zona
turistica, anche se la mancanza di infrastrutture ne ha impedito lo
sviluppo, conseguenza della errata politica turistica perseguita e
per ovviarvi è necessario:
1°) i rilevanti stanziamenti dell'Assessorato al Turismo anziché
destinarli ad opere di prestigio nei centri già affermati ed ormai
prossimi alla saturazione, non lo dico io, leggete lì, dovranno
essere indirizzati alla costruzione delle infrastrutture nelle
altre zone della Regione il cui sviluppo non potrà essere immediato
e contemporaneo ma programmato in un arco limitato di anni;
2°) dovranno avere la precedenza assoluta le incentivazioni
regionali alle iniziative in queste zone da sviluppare, con
priorità per la sistemazione in alloggi di vecchie case rurali.
Si aprirebbe così la possibilità, anche a queste zone, di uscire
dal loro isolamento e ai montanari di quei villaggi la prospettiva
di partecipare ai benefici dello sviluppo turistico generosamente
sovvenzionato con i fondi regionali e riversato oggi a pochi centri
privilegiati.
Questo nuovo indirizzo della politica turistica regionale, pur
conservando ed incrementando il turismo di élite nei centri
affermati, permetterà lo sviluppo del turismo popolare, la
valorizzazione delle zone oggi depresse, garantendo un introito
complementare per le famiglie ancora dedite all'agricoltura,
rallentando con le attività dell'operaio-contadino lo spopolamento
della nostra montagna.
E vengo ad un esempio concreto; dopo aver preso visione delle
tavole esposte, ho considerato tre comprensori, comprensori di
sviluppo turistico previsti da quel piano: primo Verrayes - St.
Denis, Pignane, Grand Ville, Lozon, Ceresoulaz, Viel in Comune di
St. Denis che costituiscono un solo comprensorio di sviluppo
turistico; ebbene, come pretendiamo di sviluppare il turismo quando
in quelle zone manchiamo di acquedotto? Il Comune, diligentemente,
si è interessato, ha acquistato, spendendo tre milioni di tasca sua
- e noi sappiamo le possibilità di quel Comune - ha acquistato una
sorgente a St. Barthélemy, il costo della costruzione
dell'acquedotto è di diverse centinaia di milioni, passerà
attraverso quel tunnel già scavato per canale irriguo. Ebbene,
naturalmente, come può quel Comune chiedere alla Regione il
contributo su 200 milioni quando questo graverebbe per 60 milioni,
tenuto conto del 70% del contributo, per 60 milioni sulle finanze
del Comune come può il Comune affrontare una spesa di 60 milioni?
Pertanto il Comune è nell'impossibilità di costruire l'acquedotto,
e allora parliamo di sviluppo turistico quando il Comune non può, è
nell'impossibilità finanziaria, di affrontare il problema
dell'acquedotto. Quelli non chiedono il Palazzo del Ghiaccio,
chiedono l'acquedotto, acqua potabile.
Vi è un altro comprensorio estivo-invernale, sempre previsto da
quelle tavole, che io penso i Consiglieri avranno preso in visione:
les Druges, zona St. Marcel-Fenis; ebbene, vi è un albergo, vi sono
delle ville, l'albergo e le ville vanno avanti col gas perché non
c'è la corrente elettrica; il Comune ha chiesto l'installazione,
tramite l'elettrodotto rurale, tenuto conto dei mayens esistenti,
e, dicevo stamattina, le possibilità finanziarie dell'Assessorato
non permettono, non hanno permesso di prendere in considerazione
questa richiesta, ed allora lì, con tutte le possibilità di
sviluppo, si continua ad andare avanti col gas, non più con la
lucerna di molti anni fa, comunque siamo a quel livello.
Ora manca di acquedotto, manca di piazzale; ora io mi dico: come
si può pretendere che questi centri si sviluppino, quando non hanno
le infrastrutture le più elementari, e questi non chiedono una
pista del bob, chiedono la luce elettrica.
Chevrère-Champdepraz - ed è l'ultimo - sempre quelle tavole
prevedono un comprensorio di sviluppo turistico.
Ebbene la strada per Chevrère, iniziata almeno 15 anni fa, non
si può portare a termine. Perché? Primo vi è la questione degli
espropri, secondo luogo il bilancio dell'Assessorato ai Lavori
Pubblici non può essere destinato tutto a Chevrère; bisogna
suddividere la torta ed allora si va avanti con tronchi di 20-15
milioni all'anno, e a Chevrère si arriverà non so quando.
Ora non possiamo pretendere che si sviluppi quella zona
depressa, quando la Regione non ha i mezzi per costruire le
infrastrutture di base? E questi non chiedono una piscina coperta,
chiedono l'ultimazione della strada.
Ora si era parlato questa mattina, anzi particolarmente nella
relazione del Presidente, di evitare l'accentuarsi dello squilibrio
esistente fra le diverse zone della Valle, nel campo
dell'agricoltura si fa effettivamente qualcosa, si stanno facendo
degli sforzi per, non dico eliminare, ma almeno evitare l'aumento
di questo squilibrio perché, vedete, noi qui nella nostra piccola
Valle, succede a noi quello che succede nella più grande patria,
sud e nord, sud depresso, Cassa del Mezzogiorno, migliaia di
miliardi sprecati e sperperati, il divario continua ad aumentare
tra la situazione del sud e la situazione del nord; questo è dovuto
alla politica del Governo nazionale e a quel carrozzone che è una
corruzione che è la Cassa del Mezzogiorno.
Noi, nella nostra piccola Valle, abbiamo avuto, abbiamo le zone
depresse e i poli di sviluppo, cioè le zone non depresse, e,
parallelamente, quanto avviene in campo nazionale avviene qui. Le
zone depresse sono sempre più depresse, quelle cui accennavo non
hanno la luce, non hanno l'acquedotto, neanche quello, non hanno
l'acqua potabile, le altre zone si possono permettere il lusso di
palazzi del ghiaccio.
Ora io vorrei dire al Presidente, è assente, io voglio sempre
richiamarmi alla relazione del Presidente, che stamattina ha
rilevato questi fattori: se le parole del Presidente - ah c'è,
scusi - se le parole del Presidente, la relazione, allora io ripeto
quanto già ho detto, quest'enunciazione a parole del Presidente che
io ho approvato e mi sono felicitato, vuole il Presidente tradurre
queste parole in fatti?
Ebbene, nel campo del turismo stiamo seguendo una politica,
perseguendo una politica in direzione esattamente opposta ai
principi enunciati dal Presidente questa mattina.
Ecco le contraddizioni esistenti nell'Amministrazione regionale,
contraddizioni che vanno corrette e vanno corrette presto.
Io vorrei sapere, sentire cosa ne dice la Giunta su questo
orientamento.
Balestri (P.S.I.)
- Vorrei interrogare l'Assessore al
Turismo per sapere se c'è qualche studio dell'Assessorato, qualche
indirizzo, anche per la carenza di cui si parlava della famosa
programmazione, sui poli di indirizzo turistico della Valle d'Aosta
e se intende fare degli sforzi in quel senso per lanciare le zone
prettamente turistiche a svantaggio forse di altre zone che
dovrebbero comprendere altre considerazioni e altre attività.
Quindi io credo che qualche cosa nell'Assessorato ci sia, ma
vorrei sapere dall'Assessore se intende muoversi in quel senso lì e
veramente fare qualche cosa di positivo e di razionale in senso
delle varie zone. Non so ora rammentarle, ma insomma a me asta come
indirizzo.
Milanesio (P.S.I.)
- Io ho fatto grazia al Consiglio
prima di una relazione, penso di essere stato apprezzato una volta
tanto per il mio silenzio, Manganoni ha rotto questo incantesimo;
io, però, sarò breve, contrariamente alle abitudini. Dunque
Manganoni, tu hai svolto delle considerazioni che sono ampissime,
che a mio avviso meritavano di essere svolte in sede di discussione
generale, perché il tuo intervento non si riferisca tanto al
turismo, quanto piuttosto alla politica delle infrastrutture che la
Regione sta facendo e anche quella del turismo di conseguenza.
È vero, ci sono delle aree forti e ci sono delle aree deboli;
cosa succede? Che è molto più facile intervenire nelle aree forti,
anche perché qualunque intervento che tu fai nelle aree forti è un
intervento marginale, cioè aggiunge dei servizi, delle attrezzature
complete; è difficile fare dal nulla qualche cosa, ecco.
Quindi quello che tu dici è vero, non è vero, il tutto sia ben
chiaro, comunque tu hai denunciato il fenomeno che si riscontra a
livello nazionale, che si riscontra in piccolo anche a livello
regionale.
Obiettivo del piano regionale, obiettivo della programmazione
deve essere di creare un certo equilibrio, riequilibrio; però
questo riequilibrio si può ottenere non nei tempi brevi, ma nei
tempi lunghi, cercando, però, di fare degli interventi che non
siano contradditori fra di loro, d'accordo.
Ora, perché molto sovente si interviene nelle aree forti, per
esempio nel settore del turismo? Perché queste aree forti hanno
avuto uno sviluppo congestionato, l'intervento della Regione non è
per aumentare il grado di congestione, ma è per razionalizzare
quanto è successo fino ad oggi.
Ora noi riteniamo che in questo momento certe aree forti siano
quelle che danno in realtà il reddito turistico alla Regione. Ora
riteniamo che sia più opportuno, nei tempi brevi, non nei tempi
lunghi, ma nei tempi brevi, razionalizzare queste zone affinché
consentano il mantenimento di un certo livello di presenze
turistiche e addirittura le potenzino senza però arrivare agli
inconvenienti che tu hai lamentato, cioè senza arrivare
all'intasamento. La ragione è una ragione direi economica, dettata
dalla necessità; sul piano programmatico, sul piano degli obiettivi
finali il tuo discorso non fa una grinza, cioè l'obiettivo è quello
di una diffusione dello sviluppo turistico laddove è possibile sia
pure differenziandolo in sviluppo turistico così più intenso,
sviluppo turistico meno intenso, comunque graduando questo tipo di
sviluppo.
Io così, la domanda che tu hai fatto era rivolta a me,
d'accordo, ma penso che doveva essere rivolta a tutta la Giunta e
quindi io do una risposta in questo momento relativa a questo
settore e ritengo che comunque il tuo discorso vada approfondito,
ma, soprattutto, in sede di piano urbanistico regionale, dove
questi discorsi sono visti, così, in una visione globale e dove è
possibile anche dare delle indicazioni, sia nel medio che nel breve
che nel lungo termine.
Balestri ha fatto una domanda, diciamo così, di semi-opposto,
cioè Balestri si è rivolto al discorso dei tempi brevi, cioè vi
sono delle aree forti, dice lui. che cosa sta facendo la Regione
per razionalizzarle, per fare in modo che questi poli di sviluppo,
chiamiamoli così, possano dare dei frutti buoni, migliori di quelli
che non hanno dato per lo meno fino adesso?
Beh, uno studio c'è, ed è quello del Piano Urbanistico, dove si
individuano queste aree, questi comprensori e dove si indica anche
che tipo di intervento è opportuno fare, sia sul piano delle
infrastrutture che sul piano del tipo di residenza e del tipo di
economia.
Questa discussione, però, io sono pronto a farla anche adesso in
sede di bilancio, ma credo che sia più opportuno trasferirla al
momento del Piano Urbanistico Regionale. Io per il momento non
risponderei, non direi altre cose, ho qui delle risposte da dare ad
alcuni Consiglieri che le avevano fatte in precedenza, man mano che
si procede ve le darà queste risposte.
Siggia (P.C.I.)
- Avanti, pagina 121 - Sezione IV.
Sezione IV - Azione e intervento in campo economico -
Categoria II - Personale - per un totale di 95.200.000 - Categoria
IV - Acquisto di beni e servizi - Totale Categoria IV 434.000.000 -
Categoria V - Trasferimenti.
Freppaz (U.V.)
- Dunque Categoria IV n. 801 - Spese
propaganda turistica, azione promozionale per partecipazione ...
Ora qui vedo 270 milioni solo per propaganda; la propaganda è
necessaria, però oltre alla propaganda vedo anche, adesso mi
riferisco al n. 812 "Contributi e sussidi ad Aziende di Soggiorno,
Enti, Sodalizi vari, attività nel settore del turismo", abbiamo le
Aziende Autonome e le Pro-loco, Assessore, che non danno
soddisfazione come ufficio di propaganda, ufficio di informazione;
io volevo chiedere a che titolo noi diamo il contributo alle
Aziende di Soggiorno e su quale base.
Proporrei che il contributo alle Aziende di Soggiorno venga dato
a proporzione dell'incasso o delle denunce fatte nei riguardi della
tassa di soggiorno, uno; e poi, prima di dare questo contributo,
pretendere che questi uffici si organizzino come uffici di
propaganda turistica e che abbiano un personale addetto, almeno a
conoscenza di due lingue, il francese e l'italiano, in certi posti
anche il tedesco e l'inglese, perché noi la propaganda va bene, ma
poi l'accoglienza nostra che manca.
Io mi sono accorto che tanti turisti si lagnano per mancata
informazione soprattutto.
Milanesio (P.S.I.)
- Questo punto del bilancio è anche
una risposta che fece in sede di discussione generale l'Avvocato
Caveri.
Io ho qui tutti i dati relativi per l'aggregazione alle spese
del settore della pubblicità. Se vuole, gliele leggo oppure gliele
trasmetto. Ecco, allora Fournier, ecco ne vuole dare questo
riepilogo all'Avvocato Caveri.
C'è il riepilogo per categorie di queste spese.
In ordine alla richiesta avanzata dal Consigliere Freppaz, devo
dire questo, intanto, le Aziende autonome che abbiamo sono...
(non si sente più)
... arrivando a delle aziende di vallata
che in Valle d'Aosta, il discorso si pone geograficamente, in modo
direi egregio e comunque con aziende di comprensorio, con una
dimensione più grossa, con un numero di presenze turistiche
maggiori è possibile dare una struttura adeguata e quindi un
funzionamento opportuno.
Oggi abbiamo delle aziende autonome che sono
sottodimensionate.
Per intendersi non abbiamo sufficiente ricettività per
giustificare un'azienda autonoma. Del resto, il fatto che non ci
sia sufficiente ricettività per giustificare un'azienda autonoma
stessa perché le presenze su cui c'è un'evasione media che è
inutile stare ad illustrare in questa sede, le presenze non sono
sufficienti e quindi le imposte di soggiorno non sono sufficienti a
reggere il bilancio dell'azienda stessa. Quindi l'integrazione
della Regione diventa non solo doverosa, ma direi necessaria per
questo fine.
Ora, l'obiettivo che io propongo, e sarà bene che questo venga
discusso in Commissione Turismo, è quello di arrivare a delle
aziende di comprensorio e aziende di vallata che siano minori delle
attuali con delle disponibilità economiche, con una capacità
operativa anche di personale di un certo livello superiore
all'attuale.
Manganoni (P.C.I.)
- Sui contributi 813 Società Sportive,
mi pare che è già stato detto, comunque lo ripeto, qui da parte
delle piccole squadre si sentono le piccole lamentele. No, non so
se fondate o meno, comunque bisognerebbe vedere un po'. Secondo ed
ultimo: Spese 801 per la propaganda turistica, non vi ripeto quanto
ho già detto altre volte qui in Consiglio. Io vorrei solo attirare
l'attenzione dei Consiglieri su questa pubblicità. Noi spendiamo
250 milioni per scrivere su tutti i giornali del mondo "Visitate la
Valle d'Aosta che è bella, accogliente ecc." poi, quando voi
leggete su un giornale fra i più importanti d'Italia questa
pubblicità sulla Valle d'Aosta che dice: "Prezzi nelle più
importanti località di villeggiatura, alimentari, inchiesta sui
prezzi", non vi leggo tutto solo per tre cose "carne a Torino 4.180
al Kg., Courmayeur 6.000; pesche a Rapallo, quindi una zona
turistica, 160 lire, a Courmayeur 500; susine a 140 lire, a
Courmayeur 680"; ebbene, credete che questa pubblicità gratuita, ma
obiettiva, sulla Valle d'Aosta annulla tutta l'azione dei 250
milioni della pubblicità turistica dell'Assessore perché la gente
non guarda solo "visitate", ma guarda anche e particolarmente a
queste cose e questa è la pubblicità che noi ci facciamo fare,
pubblicità purtroppo obiettiva; nessuna colpa al giornalista che ha
fatto questa inchiesta, perché questa è la realtà.
Ed è questa, scusa Milanesio, ed è questa pubblicità che
costituisce il danno della Valle d'Aosta, ma è vera, ma è
giusta.
Siggia (P.C.I.)
- Andiamo avanti, pagina 123 Categoria
V.
Ah! No, scusa, scusa, mi spiace Consigliere Savioz.
Savioz (P.C.I.)
- Non ha importanza, non ha importanza.
Beh! Il problema del turismo naturalmente, se si vuole aprire le
pagine e incominciare a guardare e sindacare, si potrebbe parlare
per diverso periodo, per diverso tempo perlomeno, ed è un fatto che
adesso in questi anni si incomincia a vedere un qualche cosa che
muove nell'ambito del bilancio regionale per potenziare il turismo,
poi, sul come viene speso questo denaro e su che cosa si fa
nell'ambito del turismo, beh lì potremmo aprire, ripeto la pagina e
incominciare a discutere molto, ma è indubbio che il turismo
rappresenta per la Valle d'Aosta sia al presente come al futuro la
parte forse principale per la continuità della Valle stessa
nell'ambito delle sue, della sua popolazione e della sua
possibilità.
Quindi per me, per quanto mi concerne e per quanto conosco
nell'ambito del turismo con quell'esperienza che abbiamo potuto
fare, ritengo che bisognerebbe andare oltre nello stanziamento, ma
nello stesso tempo sono anche del parere che anche qui siamo un po'
vecchi.
Le esigenze turistiche del giorno d'oggi sono diverse dalle
esigenze turistiche di dieci anni fa, di quindici anni fa, di venti
anni fa. Quindi bisognerebbe aggiornare e non voglio fare un lungo
discorso in merito, mi limito soltanto a fare un'osservazione su
quanto ho sentito poc'anzi in merito alle aziende di soggiorno.
L'azienda di soggiorno è una bellissima istituzione e va molto
bene, ma va molto bene laddove il turismo ha effettivamente una
certa importanza perché laddove il turismo è soltanto, io vi cito
un esempio, vi cito l'esempio di St. Vincent, facciamo l'esempio di
St. Vincent che non è delle maggiori, non è neanche delle minori,
però, un'azienda di soggiorno che possa funzionare deve avere per
forza di cose dei dipendenti. E quando incominciano ad avere dei
dipendenti cosa succede che diversi milioni vanno spesi per pagare
questi dipendenti, i quali nell'ambito di un piccolissimo Comune
cosa volete che facciano col bilancio che dispongono. Ecco qui
l'anacronismo della nostra, io francamente sono contrario
all'istituzione di nuove aziende di turismo e soprattutto sono
contrario all'assunzione di personale sia pure qualificato perché,
secondo il mio modesto parere, è meglio avere un Comitato turistico
comunale con della gente del posto che sa molto bene che cosa
occorre per sviluppare il piccolo turismo di piccolo cabotaggio che
abbiamo noi nella nostra Regione e non illudiamoci di arrivare al
grande turismo di carattere internazionale e soprattutto non
parliamo più di classi turistiche perché le classi turistiche, per
fortuna, quasi non esistono più. Oggi il turismo è portato su una
linea di carattere generale e le statistiche dicono e l'esperienza
insegna che ormai il turismo non è più il turismo di cinquant'anni
fa, quando erano soltanto i lords inglesi che arrivavano in Valle
d'Aosta o erano soltanto gli Agnelli o altri che potevano
permettersi il lusso di fare il turismo. Il turismo, grazie al
cielo, oggigiorno lo fanno un po' tutti.
Quindi non siamo forse al turismo di massa, come qualcuno
vorrebbe, però siamo a un buon punto.
Ecco perché io mi permetto di dire che a un certo punto bisogna
rivedere un po' le strutture turistiche su tutta la linea, cioè
studiare attentamente i problemi di carattere turistico per essere
aggiornati nel momento in cui sviluppiamo questo turismo perché lo
sviluppo futuro dovrà essere fatto con dei criteri diversi e per
tornare al punto di aziende di soggiorno, io ripeto, bisogna dare a
questi comitati turistici due cose essenziali: il denaro necessario
per poter fare in modo che il turismo della località abbia,
perlomeno da parte di tutti coloro che vengono, la possibilità di
distribuire quegli opuscoli necessari ad illustrare che cosa è il
loco in cui si trovano e poi avere della gente con una certa
preparazione senza andare ad eccellere nelle ricerche di
specialisti in materia.
Ma, soprattutto, bisognerà continuare l'opera di controllo per
quello che concerne le imposte di soggiorno. L'imposta di soggiorno
è un'imposta barbina perché in genere i clienti, i turisti, la
pagano però non viene quasi mai versata, o perlomeno non viene
versata integralmente nella casse perché ci sono troppi operatori
turistici che credono di avere il diritto di incassare la parte che
viene devoluta da parte del turista stesso come imposta di
soggiorno.
Perciò, io direi, rivediamo, vediamo un momento e penso che la
Commissione del turismo possa dare un valido aiuto all'Assessorato
a rivedere non dico tutto, ma una parte delle impostazioni e
vederle con uno studio approfondito in materia in modo da prendere
dei provvedimenti che siano nuovi per la nostra Regione, proprio
per ottemperare anche a quelle mancanze che vengono registrate
dallo studio fatto, e in questo caso, dalla programmazione.
Ci sono determinate carenze che abbiamo rilevato, le conosciamo
da tempo, non da oggi, non abbiamo mai potuto prendere dei
provvedimenti soprattutto per la mancanza di fondi perché, siamo
sempre lì, si potrà fare del turismo di una certa qualità e di una
certa quantità e tenere conto però delle possibilità finanziarie
che si ottengono dalla Regione stessa.
Milanesio (P.S.I.)
- Sarò brevissimo, dunque, io prendo
atto con piacere delle osservazioni che ha fatto il Consigliere
Savioz che ha avuto esperienze molto lunghe nel settore del turismo
e quindi parla con cognizione di causa.
Devo dire che il settore del turismo in questo momento, pur
essendo il più discusso, il più dibattuto, lo abbiamo visto anche
questa sera da parte di Manganoni, però, con tutti i difetti è
l'unico settore in espansione della nostra Regione.
Difatti da un po' di anni a questa parte e anche quest'anno,
cioè nel corso del 1972, abbiamo registrato un ulteriore incremento
del 6% nelle presenze annue. Per cui abbiamo ampiamente superato i
tre milioni di presenze che ci eravamo posti come un traguardo,
come obiettivo qualche anno fa.
Ora, il fatto che ci sia questo sviluppo non significa però che
sia tutto rose e fiori e che quindi si debba fare del trionfalismo,
tutt'altro; dobbiamo intervenire per razionalizzarlo per dare una
giustificazione, diciamo così, economica a questo settore che non
si riferisca solo alle presenze congestionate in alcuni periodi
dell'anno, ma che possa svolgersi in un arco di tempo più lungo,
consentendo un tasso... di utilizzazione delle attrezzature
maggiore.
Ora, tutti questi discorsi dovranno essere approfonditi
successivamente, io ritengo che l'ausilio della Commissione al
turismo sia indispensabile, sia utile. Il bilancio di quest'anno è
quantitativamente superiore di qualcosa a quello degli anni
precedenti, però non muta sostanzialmente un'impostazione che forse
è il caso di modificare, di mutare, ma anche per questo ci vogliono
delle scelte di politica economica generale che non si possono fare
nell'ambito di un solo dicastero, ma devono essere fatte ad un
livello generale.
Quindi io prendo atto delle osservazioni e, diciamo così, delle
considerazioni fatte da Savioz, che in gran parte condivido, però
dico che questo bilancio, così com'è, rigido, non consente, almeno
allo stato attuale, dei grossi voli pindarici; il problema si deve
porre a livello di programmazione regionale, di scelte a livello
generale.
Siggia (P.C.I.)
- Pagina 123 - Categoria V -
Trasferimenti - Totale Categoria V 904.200.000.
Assessorato al Turismo, antichità e belle arti - Riepilogo
del Titolo I - Sezione I - Amministrazione generale 282.700.000 -
Chiedo scusa, ho sbagliato - Sezione I 60 milioni - Sezione II -
Istruzione e cultura 282.700.000 - Sezione IV - Azione e intervento
in campo economico 904.200.000 - Totale del Titolo I
1.246.900.000.
Pagina 125 - Titolo II - Spese in conto capitale - Sezione II
- Istruzione e cultura - Categoria I - Beni e opere immobiliari a
carico della Regione - Totale Categoria I 420 milioni.
Borrel
Tubère (D.C.)
- Io volevo chiedere
all'Assessore a che punto si trovano i lavori di restauro della
Chiesa di Sant'Orso, iniziati 4 o 5 anni fa, vanno avanti veramente
a singhiozzo; ogni 4, 5, 6 mesi arriva lì un gruppo di operai, 5/6
operai lavorano per 15-20 giorni, scavano poi ricoprono tutto e se
ne vanno per tre, quattro mesi e non si vede più nessuno.
D'estate bisogna vedere la gente, i forestieri, i turisti che
arrivano, arrivano dall'America, con dei pullman completi, per
visitare questo monumento, uno dei migliori monumenti che abbiamo
ad Aosta e cosa si trovano davanti? Che cosa? Direi un cumulo di
detriti, qualche cosa di simile. Io proprio raccomanderei
all'Assessore di vedere di definire nel modo migliore, al più
presto possibile, questi lavori di restauro della Chiesta di
Sant'Orso.
Milanesio (P.S.I.)
- ...Progetto di discussione e di
deliberazione un anno fa circa in questo Consiglio e in quella sede
si stabilì un piano di interventi e si indicò anche grosso modo la
misura finanziaria dell'intervento stesso. Difatti quest'anno al
Capitolo 827 noi passiamo da 120 milioni a 200 milioni, questo
perché? Perché questi 200 milioni verranno in gran parte spesi
proprio per la sistemazione di Sant'Orso e i denari che avevamo in
precedenza in questo Capitolo, che erano 120 milioni, sono andati
quasi tutti per l'ultimazione del restauro della chiesa di
Saint-Vincent, che finalmente è terminata e sono costati proprio
così troppi quattrini questi lavori di sistemazione.
Ora quest'anno possiamo concentrare - e non ho difficoltà a
dichiararlo fin da adesso - possiamo concentrare, quindi, i nostri
interventi esclusivamente, essenzialmente, su Sant'Orso, cioè nella
misura almeno del 70% di quello stanziato.
Caveri (U.V.)
- Ma, l'Assessore al Turismo parla di un
piano per questi lavori di esplorazione e archeologica e di
restauro della Chiesa di Sant'Orso. La parola "piano" è una
bellissima parola che ormai è di moda, di gran moda, ma in che cosa
consiste poi questo piano? Noi siamo curiosi di saperlo.
Mi scusi, c'è stata una conferenza alla quale hanno partecipato
esperti italiani, esperti svizzeri, francesi, stranieri ecc., però
la conclusione è una conclusione molto magra; c'è stato un
dibattito molto nutrito, la conclusione era magra, però, e non si
dava nessuna indicazione sulle intenzioni di questi grandi esperti.
Quindi saremmo tanto più curiosi di sapere che cosa veramente si
vuol fare.
Milanesio (P.S.I.)
- Ma, io mi riferisco ad una
deliberazione che il Consiglio regionale aveva assunto un anno fa
circa, alla quale, tra l'altro, lei ha partecipato attivamente alla
discussione della quale era una deliberazione nella quale si
fissavano i principi di questo intervento e le indicazioni di
questo intervento.
Penso che il Segretario del Consiglio, così nel giro di qualche
minuto, la potrebbe tirare fuori. Era una deliberazione precisa,
dove si rinviava a tempi, diciamo così, successivi il finanziamento
dell'iniziativa e si fissava un plafond finanziario.
Caveri (U.V.)
- Ho notato che lei non ricorda gli estremi
di quella delibera, tanto è vero che chiede l'aiuto del Segretario
del Consiglio perché vada a cercare questa delibera; evidentemente
lei non si ricorda in che termini fosse questa delibera. Io mi
ricordo questo: che abbiamo fatto una discussione vivissima e, alla
fine, in quella seduta del Consiglio, che mi pare che sia stata
verso giugno, luglio del '62, si è rimandato tutto e non si è
precisato un bel niente e lei ha detto che si sarebbero sentite
delle consulenze ecc. che lei, effettivamente, ha sentito, ma da
quelle consulenza, da quel simposio, altra parola alla moda, oggi,
non è uscito fuori proprio niente, e vedo che lei è imbarazzato a
dire delle cose precise al riguardo perché idee chiare non ci
sono.
Milanesio (P.S.I.)
- Non sono emerse delle indicazioni in
ordine alle esplorazioni di carattere archeologico, non in ordine a
quelle indicazioni di restauro che si potevano riscontrare per
esempio nello scalcinare i muri, nello scrostare com'è già stato
fatto in gran parte. Cioè non sono uscite delle indicazioni precise
in ordine alla possibilità concreta di trovare qualcosa di molto
sconvolgente, di molto interessante, scavando sotto, diciamo così,
il piano di calpestio della chiesa.
Invece, per quanto si riferisce alla parte emergente, che è
conosciuta ormai, le indicazioni di restauro ci sono già ed erano
già state deliberate; do ragione a lei, quando dice che non sono
emersi dei fatti nuovi che ci aspettavamo in definitiva per quanto
si riferiva ai sondaggi di carattere archeologico, che lei voleva
escludere e che io non volevo escludere e oggi ne sappiamo quanto
ieri, cioè non ne sappiamo molto di più. Su quello le do
perfettamente ragione.
Caveri (U.V.)
- Egli dice, cioè che non c'è niente di
precisato per quello che riguarda l'esplorazione archeologica, ma
allora, arrivati a questo punto, lei dice che, invece, ci sono le
idee precise sul modo di restaurare la facciata, ma allora io la
prego di dire in che cosa consiste questo restauro della facciata,
come la vedete questa facciata nuova, così come risulterà dai
restauri.
Esempio: vorrei sapere, siccome attraverso quell'opera di
scrostamento si è scoperto quel campaniletto a sinistra, cioè a
nord, nella parte nord della chiesa, cosa ne fate di quel
campaniletto? Lo mantenete? Lo inglobate nella facciata? Lo fate
scomparire? Che cosa ne volete fare?
Prima nella chiesa c'era quel disegno così che voleva
riecheggiare un po' più o meno lo stile gotico in modo anche un po'
goffo; lo mantenete quel motivo? Cosa fate delle nuove aperture che
sono state trovate?
Noi vogliamo delle cose precise, delle cose concrete perché è
ora di finirla con questo linguaggio fumoso da programmatori che
poi nasconde il vuoto delle idee, il vuoto delle cose precise.
Milanesio (P.S.I.)
- Io non sono un archeologo né un
esperto di archeologia né medioevale né di altri periodi; ad ogni
buon conto, io ho parlato chiaro, mi pare avvocato, la prego di
attenersi alle cose che ho detto, non alle cose che lei pensa che
io posso dire o che avrei detto.
Caveri (U.V.)
- Alle cose che lei non ha detto.
Milanesio (P.S.I.)
- Ma alle cose che non ho detto
evidentemente non le ho dette perché, evidentemente, non ero in
grado di darle delle indicazioni più precise, è chiaro. Ora esiste
un'indicazione di restauro che è stata approvata nelle linee
generali, a proposito di questo angolo di campanile che è stato
riscontrato, le indicazioni che sono emerse, le indicazioni sono
quelle di fare in modo che si possa leggere la preesistenza, però
senza, diciamo così, sconvolgere tutto quello che c'era prima. Per
intenderci a Saint-Vincent è successo qualcosa di analogo: la
chiesa è stata restaurata in modo tale che si possano leggere le
epoche successive che sono trascorse.
Ora spiegarlo così verbalmente non è molto semplice, si
dovrebbero dare degli esempi visivi, degli esempi pratici. Io non
sono in grado qui su una lavagna di tratteggiare queste cose.
Comunque mi riservo di farlo con lei o con altri assieme
all'architetto Prola e il Sovraintendente in qualunque momento. Non
credo in questo momento di poter dare delle spiegazioni più
esaurienti.
L'intenzione è quella di fare in modo che questo momento si
possa leggere nelle epoche successive, nelle epoche successive,
nelle trasformazioni successive; non è un compito semplice,
certamente non è un compito che posso risolvere io, non sono né
archeologo né architetto.
Caveri (U.V.)
- Se c'è un progetto, un disegno, un
qualche cosa di grafico, non so.
Milanesio (P.S.I.)
- Dunque, Avvocato, lei sa meglio di
me che fino a che non sono ultimati i lavori di scrostatura, non si
può fare un progetto; ci sono delle intenzioni in questo momento,
ma un progetto non c'è, perché il progetto lo si può fare quando
c'è la prospezione, diciamo così, completa dal momento, quando è
stato letto questo monumento in tutte le sue epoche, quando si sono
individuate tutte le aperture preesistenti.
A questo punto si fa il progetto, a questo punto si decide, in
questo momento ci sono delle intenzioni, delle opinioni, non vi è
nulla di più preciso.
Caveri (U.V.)
- Io, data l'ora tarda non volevo più
parlare, ma lei mi sta tirando veramente per i capelli, eh sì,
perché lei ci sta prendendo bellamente in giro, ci sta menando per
il naso, perché prima lei parla di un piano poi adesso cosa viene
fuori? dice sono soltanto delle intenzioni! Quindi siamo in piena,
guardi mi basta quello che lei ha detto ultimamente, perché quello
che lei dice dimostra che c'è la nebulosa, la sola nebulosa che, la
sola cosa che non è nebulosa, ciò che non è nebuloso è quello
stanziamento di 200 milioni nel bilancio, 200 milioni messi lì che
non si sa nemmeno quello che si vuol fare; speriamo solo una cosa:
che non crolli la chiesa di Sant'Orso.
Milanesio (P.S.I.)
- Io mi riferisco solo, cito solo la
deliberazione, non voglio continuare in questa discussione anche un
po' polemica, per, data l'ora tarda, cito diciamo così la
deliberazione: - Adunanza del Consiglio regionale in data 22 e 23
luglio 1971, cioè era due anni fa - sì un anno e rotti fa - e vi è
una relazione abbastanza lunga, vi è una deliberazione dove appunto
si approva il programma di cui alle premesse, predisposto dalla
Sovraintendenza, ed è un programma abbastanza lungo; qui non è
tutto contenuto perché questo è solo l'estratto di deliberazione,
ma il programma dovrebbe essere qua, a quanto pare, e si citano dei
tempi tecnici di esecuzione, si indicano quelle cifre. È inutile
che io esponga questo al Consiglio, però, se vorremo in altra sede,
io sono pronto a continuare questa discussione, io non voglio
assolutamente prendere in giro né tantomeno lei che questa cosa
l'ha sempre seguita con una certa attenzione, fra l'altro.
Siggia (P.C.I.)
- Categoria II - Beni immobili, macchine,
attrezzature a carico della Regione per un totale di 20
milioni.
Categoria III - Trasferimenti - per un totale di 10 milioni -
Totale Sezione II 450 milioni - Sezione IV Azione e intervento in
campo economico - Categoria I Beni e opere immobiliari a carico
della Regione per 310 milioni - Categoria II - Beni mobili,
macchine, attrezzature a carico della Regione per un totale di 25
milioni - Categoria III - Trasferimenti - per un totale di 415
milioni - Provvidenze per i territori montani dell'Italia
centro-settentrionale per memoria - Totale Categoria III
Trasferimenti 415 milioni - Totale Sezione IV 750 milioni - Sezione
V - Azione e intervento nel campo dell'abitazione - Categoria III -
Trasferimenti per un totale di 110 milioni - Totale Sezione V 110
milioni - Riepilogo dell'Assessorato Turismo, antichità e belle
arti del Titolo II - Sezione II - Istruzione e cultura per un
totale di 450 milioni - Sezione IV Azione e intervento in campo
economico per un totale di 750 milioni ecc..
Riepilogo generale Titolo I 1.246.900.000 - Titolo II
1.310.000.000 - Totale generale delle spese di Assessorato
2.556.900.000.
Siggia (P.C.I.)
- Qui è finito, chiusa la discussione
generale su bilancio nel suo complesso e in tutte le voci dei
singoli Assessorati. Io prima vorrei richiamare l'attenzione del
Consiglio sul metodo di votazione e di chiusura di questa
discussione che è avvenuta.
Sono ammessi a parlare un oratore per ciascun gruppo, gli
Assessori e infine il Presidente della Giunta regionale.
Seguita la votazione articolo per articolo prima della votazione
finale di un progetto di legge è consentita a un Consigliere la
dichiarazione di voto che non può eccedere i dieci minuti.
Caveri (U.V.)
- Io vorrei fare una proposta di natura
pratica: siccome abbiamo, siamo tutti intervenuti numerosi e a
lungo nella parte generale, nella parte speciale. Io chiederei che
si addivenga senz'altro alla votazione, saltando le dichiarazioni
di voto e risposta del Presidente della Giunta e degli Assessori,
perché ormai tutto quello che c'era da dire su questo bilancio
l'abbiamo detto.
Siggia (P.C.I.)
- Consigliere Caveri, io ripeto la sua
richiesta ma non credo che sia accettabile perché penso che una
dichiarazione di voto i Gruppi la vorranno fare, possiamo anche
chiedere.
Caveri (U.V.)
- Per me, io non pretendo di fare
un'imposizione è soltanto una proposta così, di natura pratica.
Siggia (P.C.I.)
- Io la trasformo, chiedendo
possibilmente una breve dichiarazione di voto.
Dujany (D.P.)
- Sono d'accordo con la proposta
dell'Avvocato Caveri per quanto mi riguarda.
Siggia (P.C.I.)
- Possiamo fare un'altra proposta
conciliativa, la dichiarazione di voto fatta prima della votazione
a scrutinio segreto della legge, se il Consiglio è d'accordo. Come?
Sì, su questo d'accordo, su questo non c'è discussione, si vota
articolo per articolo, d'accordo? Articolo 60 del Regolamento
"prima della votazione a scrutinio segreto è ammessa ancora una
dichiarazione di voto".
D'accordo? I Gruppi consiliari sono d'accordo sulla
proposta?
Allora passiamo alla votazione articolo per articolo del
testo.
Andrione (U.V.)
- Si fa la dichiarazione di voto prima
della votazione della legge nel suo complesso.
Siggia (P.C.I.)
- Sì, io ho fatto una domanda: se i
Gruppi acconsentono che la dichiarazione di voto sia fatta prima
della votazione a scrutinio segreto...
(voci)
...Io
aspettavo la risposta. D'accordo, d'accordo. Chi intende fare la
dichiarazione di voto?
Dolchi (P.C.I.)
- Ma, noi riteniamo che, se l'ora è
troppo tarda, se i Consiglieri sono troppo stanchi, si può
sospendere e fare domani mattina, ecco, no, perché qui c'è una
questione di serietà, di onestà, di rispetto del Presidente della
Giunta, del pubblico che è stanco quanto noi; c'è una questione di
rispetto dell'importanza del bilancio a cui tutte le forze
politiche danno, a cui danno un particolare rilievo e poi per una
questione di stanchezza, una questione di fretta, le forze
politiche non possono esprimersi e quello che è più grave, secondo
me, non possono sentire le repliche e la presa di posizione del
Presidente della Giunta regionale sia sulla discussione generale
che sulla discussione capitolo per capitolo. Sono d'accordo che i
Consiglieri siano stanchi però mi sembra che nei confronti di chi
ci ha eletto, mi sembra che nei confronti della nostra
responsabilità nello svolgere il mandato troviamo il mezzo migliore
per poter continuare fino in fondo, in modo completo, la
discussione sul bilancio. Come direi, continuiamo fino alla fine
dell'ordine del giorno perché troppe volte questo Consiglio ha dato
l'impressione che gli argomenti vengano messi per memoria e poi si
rinviano alla prossima seduta.
Credo che questo non va a favore di quella credibilità delle
assemblee elettive.
Comunque, per quanto riguarda il Gruppo Comunista, noi riteniamo
di aver portato in sede di discussione generale nel corso
dell'esame del documento, capitolo per capitolo, il nostro
contributo al dibattito per l'approvazione del bilancio, e abbiamo
nel corso del dibattito espresso il nostro giudizio, la nostra
posizione, cioè una posizione di critica costruttiva, di analisi,
sia politica che amministrativa del documento e della proposta
politica che essa contiene.
Proposta politica che per noi comunisti deve concretarsi in
un'aperta partecipazione alla gestione della cosa pubblica da parte
di tutte le forze che intendono collocarsi sulla via del progresso
e del rinnovamento della Regione per mezzo dello Statuto e di tutti
gli strumenti politici e amministrativi che la situazione
valdostana mette loro a disposizione.
Il bilancio preventivo del '73, al di là della stessa proposta
politica contenuta nell'introduzione del Presidente della Giunta,
contiene luci ed ombre, carenze ed elementi positivi.
L'intervento diretto dell'Ente pubblico nel campo delle riforme
è un elemento che consideriamo positivo assieme a quello
dell'agricoltura, nel settore terziario e nell'industria per la
difesa dell'occupazione.
Abitazione urbana e rurale, scuola, salute e trasporti sono
problemi che attendono decisioni ed iniziative e riteniamo che il
bilancio '73 contenga degli stanziamenti che possono caratterizzare
l'intervento urgente della Regione in tale settore.
Secondo il Gruppo comunista non tutte le istanze che
scaturiscono dalle esigenze e dalle aspirazioni dei lavoratori e
della comunità valdostana sono state raccolte, ma il bilancio che è
un momento di confronto contiene un primo sforzo per l'avvio a
soluzione dei problemi più urgenti ed importanti.
Pertanto il Gruppo Comunista opererà, e l'ho già detto ieri in
sede di discussione generale, affinché le somme stanziate vengano
spese e sarà presente e vigilante affinché le indicazioni e
l'azione del Presidente della Giunta e le scelte contenute nel
bilancio si realizzino e si trasformino celermente in opportune
iniziative legislative e in concrete realizzazioni. Così come non
tralasceremo di usare gli strumenti assembleari per portare avanti
in Consiglio regionale le istanze e le ispirazioni della
popolazione che non trovano ancora posto o sufficiente posto nel
bilancio '73.
Per tutte queste considerazioni e, rilevando che il bilancio '73
costituisce una valida contrapposizione aderente alle necessità
avanzate regionalistiche e popolari ad una tendenza conservatrice
di destra in atto a livello regionale, il Gruppo Comunista voterà a
favore del bilancio preventivo per 1973.
Chamonin (M.A.V.)
- Ma déclaration de vote vue l'heure à
laquelle nous sommes arrivés sera très brève et je dirai même
télégraphique.
Evidemment nous aurions préféré un budget plus conséquent à
notre attente, à nos idées, aux propositions que nous avions
énoncées pendant cette dernière année surtout et insisterons jamais
assez sur ces points dans l'attente toute la population campagnarde
valdôtaine sur la question agricole et sur ce que l'Administration
régionale devrait faire dans domaine et pourrait faire vu les
moyens dont nous disposons, nous avions un peu plus de volonté, je
dirai même un peu plus de courage. La Junte m'excusera mais ce sont
des choses que nous devons dire, ce sont des choses peut-être même
désagréables que, quand même, nous devons dire. Un effort, je
dirais même un gros effort a quand même était produit, nous avons
des assurances précises que de fonds supplémentaires, si
nécessaires, pourront être alloués. Je prierais la Junte de
poursuivre sur la voie d'une recherche continuelle de
l'amélioration du niveau de vie de notre communauté campagnarde
afin de lui permettre si non de prospérer au moins de survivre dans
les conditions humaines de vie et d'habitation.
Je disais qu'un effort en ce sens a quand même était produit et
que le budget que nous sommes appelés à voter aujourd'hui nous
propose quand même quelque chose de valable dans le secteur
agricole. C'est pour cette raison que nous voterons à faveur de ce
budget.
Pollicini (D.P.)
- Io dal dibattito, indubbiamente
importante, che è avvenuto in questi due giorni, ho tratto alcune
considerazioni che mi paiono molto valide e però debbo dirvi che su
queste dichiarazioni dei vari gruppi per quanto concerne alcuni
argomenti fondamentali contenuti nel bilancio avevo preparato un
intervento che indubbiamente sarebbe troppo lungo a leggere.
Io chiedo così, se il Consiglio è d'accordo, che questo
intervento che mi è costato tutto il pomeriggio, come avete visto,
di lavoro, fosse acquisito agli atti del Consiglio e in questo caso
vi rendo grazia della lettura del documento. Però mi pare
importante che le considerazioni che io ho tratto rimangano in
questo lavoro di votazione del bilancio del 1973.
Vorrei solo dire una cosa a conclusione, a conclusione, cioè che
da questa discussione...
(voce)
...prego? No, no, parolacce
non ne ho scritte, non sono Bordon io, neanche fatto disegni
osceni...
(voci) ...
Esatto.
Comunque mi è parso che da questa discussione ancora una volta
sia parsa la necessità di modificazione di rapporti fra maggioranza
e minoranza.
È indubbio che la minoranza, secondo noi, dovrebbe uscire da uno
schematismo negativo, seguendo il quale, così, nega in modo
aprioristico il suo apporto costruttivo a qualsiasi iniziativa
della maggioranza, la quale indubbiamente, ritengo nel suo dovere
anche, intende avvalersi della collaborazione delle minoranze per
l'impostazione e la soluzione dei problemi regionali.
Mi pare giunto, quindi, il momento, nell'interesse superiore
dell'istituto autonomistico, richiamare tutti, maggioranza e
minoranza, prima ancora la maggioranza, se volete, alla
responsabilità che ci deriva dal nostro compito.
In questo appello chiedo alle minoranze un cambiamento della
loro posizione che da critica negativa dovrebbe assumere la
funzione di critica costruttiva.
L'opposizione si lamenta che il bilancio è tradizionale, mi pare
che sia stato ampiamente dimostrato il contrario, al di là e al di
sopra delle polemiche chiediamo al Consiglio tutto di valutare con
obiettiva serenità le scelte proposte dal bilancio, superando la
visione parziale che nasce da un partito di parte.
Colleghi, si tratta di un bilancio che con le dovute proporzioni
ci ... sicuramente tutte le altre ragioni per nostra fortuna.
Chiedo se il Consiglio è disponibile, se accetta che sia agli
atti il resto dell'intervento.
Siggia (P.C.I.)
- Consigliere Pollicini, io non pongo
neanche questa domanda al Consiglio, perché non è consentito, non è
possibile inserire a verbale della roba che non è stata
pubblicamente letta o detta in aula. L'ho cercato, fatta la sua
domanda, ma non lo trovo nemmeno sul Regolamento. Con pazienza e
con interesse lei lo legga che noi lo ascoltiamo.
Caveri (U.V.)
- Si fa alla Camera.
Siggia (P.C.I.)
- Io non l'ho mai visto fare.
(voci)
Caveri (U.V.)
- No, no, questo è masochismo.
Pollicini (D.P.)
- Agli atti, il Consiglio è
d'accordo.
Siggia (P.C.I.)
- Ecco, a me pare...
(voci)
...ecco, allora siamo arrivati a un'altra posizione di compromesso,
agli atti ma non ai verbali, dice il Segretario Generale.
Pollicini (D.P.)
- Allora, io chiedo sette minuti di
tempo.
Siggia (P.C.I.)
- Glieli concediamo volentieri e mi tolgo
la responsabilità di dare vita a una nuova...
Pollicini (D.P.)
- No, mi paiono considerazioni che ho
tratto da tutto il bilancio che sono di ordine politico in
particolare e che ritengo, proprio perché questo è l'ultimo
bilancio di questa legislatura, abbiano così il diritto di essere
dette al Consiglio e chiedo scusa, veramente credetemi sincero, se
vi porto via i sette minuti che vi ho promesso.
Da quando nel maggio del '70 i Democratici Popolari, lasciando
la Democrazia Cristiana, hanno scelto la via di una coraggiosa
libertà d'azione, la Regione valdostana è guidata assieme ad altri
da uomini del nostro Movimento.
Da allora la Regione valdostana ha trovato un ruolo nuovo nella
lotta per l'autonomia, per l'attuazione delle riforme sociali, per
un diverso modo di impostare e condurre il discorso e il contatto
con lo Stato.
Abbiamo raggiunto in poco tempo quanto altri in 20 anni non
erano riusciti a dare ai valdostani, cioè l'autonomia finanziaria,
questa grande conquista basata sulla ripartizione delle imposte fra
Stato e Regione, fatta in modo prefissato in base ad una quota
fissa prestabilita che permette di predisporre i bilanci senza
ricorrere annualmente alle lunghe trattative con gli organi
romani.
Abbiamo raggiunto l'autonomia finanziaria e un bilancio
praticamente raddoppiato rispetto a quello dell'ultimo governo
regionale democristiano.
Abbiamo realizzato opere, innovazioni che la Valle d'Aosta
attendeva da anni, abbiamo suscitato la partecipazione del popolo,
abbiamo aspettato tabù a vecchi schemi dando inizio alla
collaborazione con i partiti progressisti e regionalisti pur
conservando, anzi affondandola ancor di più la nostra radice
nell'ambiente cattolico e in quello della popolazione agricola che
lavora, che risparmia legata alla tradizione, ma ansiosa comunque
di un rinnovamento e di progresso.
Non abbiamo esaurito il nostro compito, siamo solo all'inizio
perché troppe erano le carenze e le omissioni dello Stato nella
nostra piccola e periferica Regione.
Quando abbiamo incominciato il nostro lavoro la situazione ci
proponeva in termini precisi e non abbiamo avuto dubbi, si trattava
e si tratta di operare in un ambiente sofferente e tormentato da
secoli, abbandonato da problemi vitali che riguardano anche in
questa parte d'Italia il Nord, la più vicina al benessere dell'alta
Europa, il lavoro, il pane, l'abitazione, l'ospedale, l'acquedotto,
i trasporti, la scuola.
In un ambiente del genere ci sembrava che il primo e prevalente
scopo di un organismo come il nostro che si andava formando più su
istanze culturali che su quelle rigidamente e schematicamente
organizzative, fosse di agire in senso politico di fornire cioè
alla gente le basi di una coscienza civica, in altre parole, gli
strumenti per una vita sociale più consapevole e per una reazione
operosa non attratta alle attuali e imperfette strutture della
società e alle costruzioni violenti e ... del centralismo.
Questa è stata la nostra risposta a certe manovre e a certe
propagande interessate a mettere in luce quello che veniva definito
un tradimento nei confronti della nostra precedente appartenenza a
un grande Partito.
Ma in quest'azione, in questa risposta abbiamo cercato di non
cadere in un altro schema più utile, ma comunque sempre preciso e
definito senza ampiezza, senza aperture.
Conciliare il bisogno di un atteggiamento e di un orientamento
politico concreto con la maggiore e possibile apertura diciamo, con
la massima liberalità, era il nostro problema e lo è tuttora nel
lavoro che giorno per giorno svolgiamo ed è una ricerca di
difficile equilibrio, la ricerca, crediamo di una forma veramente
democratica che promana la coscienza di una comunità locale
forgiata da secoli di particolarismo.
Ogni lavoro per essere valido si incomincia con un atto di fede,
e noi abbiamo incominciato il nostro con la fede nel valore
profondo e superiore della nostra cultura regionale.
Quella cultura che può nascere in un ambiente di alta montagna,
però questa cultura l'abbiamo riferita ad un contenuto politico
preciso, ad una visione nuova dei rapporti sociali ed economici al
tempo stesso critica e aperta, ma senza nulla in sé d'intemperante,
di fazioso, di corporativo, di campanilistico.
Non siamo noi i migliori giudici dei frutti derivanti da questo
atteggiamento e forse è troppo presto perché chiunque giudichi dei
frutti. Ma una cosa possiamo dire con correttezza: l'aver creduto
nella nostra cultura locale, riferita ad un contenuto di progresso
e di apertura sociale ed umana, ha favorito la presa di coscienza
della nostra autonomia. Ha fatto capire che l'autonomia è una
conquista dovuta al fatto di essere il contrario di eteronomia che
significa dipendenza di volontà esterna, l'essere, cioè, soggetti
passivi senza spina dorsale, senza coraggio senza libertà.
Ha favorito la presa di coscienza che l'autonomia non è un
regalo, non è una concessione, ma è un diritto, il diritto di
essere sé stessi, di agire anche nella struttura stessa dello Stato
come soggetti responsabili a una coscienza e a una dignità.
L'equilibrio della nostra azione, quella conciliazione a cui
accennavo prima, è stato in gran parte raggiunto e l'attenzione
della popolazione che ci segue in Valle d'Aosta e che ci aiuta è
diventata sempre maggiore. Il che depone per una partecipazione
della base alla nostra azione, questo in ultima analisi fa parte
del risultato ultimo che volevamo e vogliamo raggiungere.
Questo modo nuovo di far sentire l'autonomia ci ha permesso di
stabilire con lo Stato contatti e collaborazioni insperate che
hanno lasciato esterrefatti i nostri amici democristiani e
centralisti.
I Democratici Popolari stanno agendo in una realtà locale quanto
mai complessa e delicata al centro della quale sta il nostro
impegno di lavorare nell'interesse della Valle.
La nostra posizione attuale, anche se non corrisponde all'ottimo
delle nostre aspirazioni ideologiche, è una scelta storica e come
uomini agenti nella realtà la affrontiamo senza complessi di
inferiorità e con piena coscienza di fare il nostro dovere per il
futuro della Valle migliore dell'attuale.
Per fare la storia del paese occorre agire in modo concreto e
nella realtà contingente; quindi le nostre scelte attuali non
possono essere scelte ideologiche, ma storiche, per dare, in
futuro, la nostra ideologia, un futuro però che si inizia a
costruire oggi con gli strumenti e con le forze che se non altro
non si oppongono alla realizzazione del tipo di società che noi
concepiamo.
Noi scegliamo liberamente un tipo di società che non è di
nessuno, una società che sia democratica e popolare con un
contenuto cristiano.
La via per raggiungere questo fine è la via di ogni scelta.
Avremo potuto scegliere altre vie, ma avremo fatalmente snaturato
l'obiettivo.
È stata finalmente sfatata la leggenda secondo cui, se non si è
amici dei governanti dei democristiani romani, non si ottiene nulla
dal Governo centrale e tantomeno il rispetto dei nostri diritti
statutari.
Ora, finalmente, la popolazione valdostana sa che per
ottemperare, o meglio, sa che per ottenere il rispetto della
propria dignità politica, prima di tutto occorre lavorare in modo
serio, concreto e continuativo come ha fatto questa Giunta in
questi due anni e mezzo. Ma se questo è un doveroso riconoscimento
all'attività della Giunta Dujany e, nel contempo, un titolo di
merito per il Governo Colombo che ha concordato con le altre forze
politiche della Regione un nuovo riparto fiscale e aumentando i
generi contingentati in esenzione fiscale, ha saputo superare una
visione veramente partitica dei problemi della Valle d'Aosta.
Colleghi Consiglieri, non ci pare, anche con tutta la vena
polemica di cui è dotata l'opposizione, sia possibile sostenere che
questo bilancio non sia un bilancio programmatico.
Innanzitutto in questa legislatura è la prima volta che viene
presentato in dicembre, nonostante tutti i grossi impegni politici
di due elezioni nazionali.
Siamo di fronte ad un bilancio che contiene delle grosse novità
rispetto ai bilanci delle Giunte precedenti, innanzitutto oggi
stiamo discutendo un bilancio con entrate certe e questo grazie al
nuovo riparto fiscale che rappresenta, ripeto, la più grande
conquista di questa Giunta dell'autonomia della sua fondazione.
Per la prima volta viene presentato un preciso ventaglio di
scelte nel campo economico e nei servizi con scelte prioritarie per
sostenere l'agricoltura, per riqualificare il settore industriale,
per controllare e indirizzare lo sviluppo dell'attività terziaria,
per potenziare le infrastrutture e i servizi sociali, per eliminare
gli scompensi territoriali.
Vi sono chiare scelte politiche quali sono la casa, la sanità,
la scuola e i trasporti, la cooperazione agricola, l'assistenza
tecnica in agricoltura, l'assistenza farmaceutica, le comunità
montane.
Tutte queste scelte sono state operate dentro una logica di
sviluppo regionale con orientamenti per le scelte settoriali, ai
fini del raggiungimento di un equilibrio tra i settori economici
principali, agricoltura, industria e settore terziario.
Si tratta di un bilancio leale, non gonfiato; ci sono denari
perché questa Giunta ha operato per poterli ottenere in modo
continuativo.
Da questa discussione, e mi ripeto, appare ancora una volta la
necessità della modificazione dei rapporti della maggioranza, fra
maggioranza e minoranza.
La minoranza deve uscire da uno schematismo negativo, seguendo
il quale nega in modo aprioristico il mio apporto costruttivo a
qualunque iniziativa della maggioranza, la quale intende avvalersi
della collaborazione delle minoranze nell'impostazione delle
soluzioni dei problemi amministrativi della Regione.
Mi pare però giunto il momento, nell'interesse superiore
dell'istituto autonomistico, richiamare tutti noi, maggioranza e
minoranza alla responsabilità che ci deriva dalla carica che
ricopriamo.
In questo appello chiedo alle minoranze un cambiamento della
loro posizione che da critico-negativa dovrebbe assumere la
funzione di critico-costruttiva.
L'opposizione si lamenta che il bilancio è tradizionale, ma mi
pare che sia stato ampiamente dimostrato che ciò non è vero.
Constatiamo al di là e al di sopra delle polemiche, chiediamo al
Consiglio tutto di valutare con obiettiva serenità le scelte
proposte dal bilancio, superando la visione parziale che nasce da
un'ottica di parte. Grazie.
Andrione (U.V.)
- Je serai très brève. La votation a deux
aspects: un aspect comptable administratif et je crois que nous
avons donné preuve lors de la discussion générale, que nous avons
fait, ces critiques constructives qu'on nous demande à la fin de la
discussion du budget. Nous avons apporté notre opinion en cette
matière et tout en étant pas là pour chanter comme Monsieur
Pollicini le fait, les louanges de ce budget, nous reconnaissons
que la répartition fiscale représente un avantage d'autonomie, mais
nous savons aussi que cette répartition fiscale n'a été demandée
avec cohérence que par certains groupes politiques auxquels
Monsieur Pollicini n'appartenait pas.
Cela dit et sans aucune polémique, je voudrai revenir sur le
deuxième aspect de la votation du budget, qui est celui
politique.
Le budget, voter le budget signifie en même temps donner une
confiance à la Junte en charge pour ce qui est de notre part ne
pouvons pas le faire et ceci n'exclut pas le respect que nous avons
pour nos adversaires politiques pour ceux qui pensent différemment
que nous, mais dire que à notre avis cette Junte, la composition de
cette Junte, n'est pas à même de gérer politiquement la Vallée
d'Aoste selon celles qui sont ...
C'est pourquoi que nous voterons contre.
Ramera (D.C.)
- Avrei dovuto certe cose dirle ieri in
sede di discussione generale, inutilmente ho chiesto la relazione
del Presidente; normalmente, quando un Consigliere fa delle
proposte, vengono messe ai voti, vengono accolte. Comunque,
nonostante la voce mi sia mancata, ho il dovere che accolgo
l'invito fatto ieri dal Presidente per un impegno di tutte le forze
politiche nell'interpretare le esigenze, le attese della
popolazione poiché il bilancio rappresenta un momento particolare
in quanto non è solo un atto amministrativo - egli ha detto - ma
rappresenta l'occasione per ampliare l'orizzonte della realtà
regionale.
Avevo riempito sei cartelle di appunti sulla sua relazione,
però, scorrendola ieri sera con molta calma, ho cambiato certe idee
che avevo avuto nel momento in cui l'avevo ascoltata.
Direi subito che ascoltandola mi erano sfuggite delle sfumature
che, se non fosse perché il Presidente della Regione, direi quasi
che è una relazione a due mani, in questo caso direi che è una
relazione fatta in due momenti diversi perché manca quel
collegamento chiaro, perché da una parte politica iniziale che
vedremo subito, fa riscontro poi una parte programmatica che però
alla fine non si condensa in conclusioni chiare e concrete.
Ha detto molte cose interessanti, chiaro e non possono i dieci
minuti concessimi rivedere il tutto. Tuttavia per la parte politica
è chiaro che respingo quanto è stato detto dal Presidente e
ripetuto ora dal capogruppo comunista che la Democrazia Cristiana
abbia operato una svolta a destra.
La Democrazia Cristiana, dopo le elezioni del 7 maggio, ha
dovuto colmare un vuoto di potere.
Vi era l'indisponibilità del Partito Socialista, indisponibilità
che rimane tuttora, ma noi non siamo certo né sordi né tantomeno
non vogliamo riaprire, non riaprire certi dialoghi, ma tutto
questo, naturalmente, occorreva del tempo e occorreva che vi fosse
un Governo. Un Governo che doveva, per forza di cose, sopperire
alla grave congiuntura economica e cercare di realizzare una
ripresa produttiva in attesa che forse, magari le stesse, o forse
diverse concorrono alla gestione del Paese.
Quindi respingo queste accuse che il Presidente ha voluto farci
in questa relazione del programma.
Certo che noi siamo in un Consiglio strano: io l'ho ripetuto
tante volte, noi anche in questa occasione del bilancio, abbiamo
visto il nostro Gruppo piuttosto tranquillo, no, no, quasi che
naturalmente fosse d'accordo sull'impostazione del programma
presentatoci, mentre dall'altra parte il Gruppo comunista ha
attaccato, ha criticato per due giornate questo bilancio e io,
un'ora fa, seguivo il dramma di un uomo, il dramma del Consigliere
Manganoni che per mezz'ora ha demolito, ha squinternato questo
bilancio e io che lo seguivo attentamente, dicevo: "Ma guarda
quest'uomo, è lì che sfascia tutto un bilancio e tra un'ora sarà là
a deporre la pallina bianca perché così vuole la direttiva politica
del suo Partito".
Ora, noi ci siamo trovati appunto di fronte a queste cose
anomale, da una parte il Gruppo democristiano che avrebbe anche
potuto accogliere le tesi di un bilancio siffatto in quanto non è
altro che la traccia, nonostante quello che tenta di dire
Pollicini, dei bilanci ricorrenti ormai da secoli. Se noi avessimo
una storia secolare, sono cambiate le cifre questo è chiaro, è
cambiato, sono cambiate le scelte, sono tanto cambiate, amico
Pollicini, le scelte che il documento di scelta programmatica ci è
stato recapitato nel pomeriggio a discussione già iniziata, il che
vuol dire una cosa: guarda che io sono sempre uno che non crede
molto alle apparenze, guarda la sostanza; se questa fosse stata la
scelta programmatica del Governo regionale, sarebbe apparso in
questo documento; invece è stato fatto un documento all'ultima ora
e, se io avessi preso la parola ieri, avrei già spiegato ieri il
perché, anticipando tutte le dichiarazioni di voto, perché queste
tre voci per un miliardo e cento milioni sono la giusta ricompensa
per otto palline bianche che vi verranno dal settore di estrema
sinistra.
Voglio dire, però, ancora qualche cosa e mi spiace di dover
polemizzare perché, anche se siete usciti dalla Democrazia
Cristiana, io ritengo che certi rapporti, certi rapporti di
amicizia permangano, quindi il dover polemizzare con Pollicini, ad
esempio, con il quale abbiamo combattuto battaglie elettorali per
la Democrazia Cristiana sulle piazze, nei cortili della nostra
città, picchiando i pugni anche, perché abbiamo un carattere
suppergiù uguale, per fare che cosa? Per strappare voti all'altra
parte? Tu adesso vieni a dire, noi abbiamo un modo nuovo di
condurre la cosa pubblica; devo dire che hai ragione. Su venti
Regioni a Statuto ordinario e speciale il gioco politico avviene
regolarmente in diciannove Regioni, in sedici governiamo noi, in
tre governa il Partito Comunista, ma tutto avviene secondo una
logica che è quella logica risultante dell'elettorato che vota per
questi Consigli regionali.
Solo noi, la ventesima, noi siamo l'eccezione che conferma la
regola; noi abbiamo trovato un sistema nuovo, l'equidistanza a
parole, l'equidistanza dalla Democrazia Cristiana, allora siamo
tutti d'accordo, amico Pollicini, ma non l'equidistanza da noi e
dal Partito Comunista, perché, se così fosse, ad un certo momento
mi verrebbe voglia, se i nostri fossero dei banchi regolarmente
colmi di Consiglieri democratici cristiani, di chiedere al
Capogruppo comunista se vuole o se volesse continuare a rimanere
nel limbo assieme a noi, perché insieme penso che faremmo la
maggioranza in un risultato normale e voi e noi dovremmo essere
equidistanti da questa somma più o meno aritmetica di uno più mezzo
più due, i quali condizionano i più grandi partiti con
l'equidistanza alla ricerca di un appoggio di volta in volta per
portare avanti la politica.
Ora, tutto questo io non lo capisco. Lo capirei se avvenisse un
fatto del genere anche in altre Regioni, ma noi siamo l'unica,
condotta come una società per azioni, dove normalmente una
maggioranza relativa governa la società sfruttando appunto o
l'assenza degli azionisti o altrimenti alleandosi con determinati
gruppi e formare la maggioranza assoluta.
Mi spiace di dover parlare a fatica, scusatemi, è una
dichiarazione di voto che devo fare, è il dovere che me lo impone,
però non posso neppure accettare quando da parte vostra continua ad
essere sbandierata questa vittoria per il riparto fiscale, come se
fosse cosa unicamente vostra, perché qui appunto sono le cose
anomale di questo Consiglio; in certe cose c'è l'equidistanza, in
altre si chiede invece la partecipazione unitaria di tutte le forze
che esistono in questo Consiglio per portare avanti e per portare a
soluzione determinati problemi.
Ora non mi venga a dire che si ignora che i parlamentari che
hanno presentato la legge del riparto fiscale che hanno portato
avanti i contingenti erano gli scomparsi amici Ollietti e Berthet,
che hanno collaborato con questa Giunta e all'operato di questa
Giunta e di questi provvedimenti legislativi abbiamo partecipato
tutti, caso strano ho partecipato un pochettino anch'io, e forse ho
fatto bene. C'era qualcuno che non condivideva forse questo mio
operato, ma, dato che io in politica alle volte lo sento a distanza
le cose, dicevo se la Democrazia Cristiana, solamente per un senso
di rivalsa nei confronti dei suoi ex amici, rifiuta la sua
collaborazione, che figura facciamo? Mentre, invece, noi potremmo
dire in Consiglio, lo potremmo dire su tutte le piazze, lo potremmo
dire in tutti i paesi che la nostra partecipazione è stata al meno
di quella degli altri e determinante perché al Governo del paese,
se non vado errato, siedono amici nostri e tu hai fatto bene,
Pollicini, a ricordare che il Presidente del Consiglio dei
Ministri, che ha firmato questa legge, era il Presidente del
Consiglio Colombo.
Ora, per concludere, dicevo che per noi questo dovrebbe essere
un bilancio da raccogliere, perché, pur modificato nelle cifre,
ricalca certi sistemi ricorrenti, li chiamava l'Avvocato Caveri, a
cui sono stati costretti i vari amministratori, noi invece diciamo
che non è vero, diciamo che non è vero che noi dobbiamo accogliere
questo bilancio, perché siete stati voi ad insegnarci che questo
bilancio non andava bene, perché su un bilancio uguale a questo,
modificato solo nelle cifre, si è rotta la nostra amicizia,
praticamente si è rotta la collaborazione di tanti anni tra uomini
che avevano militato nelle stesse file e avevano portato avanti uno
stesso discorso; quindi non possiamo dire oggi che va bene, così
come non dovreste dirlo voi, perché due anni e mezzo or sono voi
faceste una crisi proprio su un bilancio, tranne quelle tre voci
che ho già detto che devono pur pagare il prezzo di otto palline
bianche, noi non possiamo accogliere questo indirizzo.
Io mi ricorderò sempre le dichiarazioni programmatiche del
Presidente Dujany che disse: questo sarà l'ultimo bilancio votato
in maniera come questa, in maniera tradizionale, dal prossimo anno
entrerà in funzione, ci sarà la programmazione, e non voglio
entrare adesso per carità nel capitolo della programmazione, mi sia
consentito solo l'accenno, però abbiamo votato il bilancio del
1971, del 1972 e oggi votiamo il bilancio del 1973, senza un
indirizzo di programmazione.
Io vorrei che questo bilancio fosse stato visto sotto
quell'aspetto che ieri il Presidente diceva, nell'armonica
convivenza dei tre settori principali che costituiscono l'economia
e cioè l'agricoltura, l'industria e il settore terziario, ma tutto
questo non è avvenuto, tutto questo è avvenuto così, secondo le
varie richieste, come avviene sempre dei singoli Assessori per le
loro necessità ed essendo affluito maggior denaro, dove c'era 150 è
diventato 180, dove era 200 è diventato 220, ma dico sempre senza
quella parte del miliardo e 100 milioni. Noi ci troviamo di fronte
a un bilancio tradizionale e, mi spiace, per chiudere, di dover
dire all'amico Pollicini questo: che voi ringraziate coloro che
sono venuti con voi, che seguono una vostra politica, ma noi non
siamo mai stati interpellati, noi non siamo mai stati interpellati
per, semmai, per indicare cifre diverse, anche noi, magari un
miliardo anche per noi, gruppo di minoranza democristiana, nel
programma visto nei settori vari dello sviluppo della Regione.
Voi avete interpellato una parte, questa parte vi ha detto quale
prezzo dovete pagare con questo bilancio, quindi prendetevi le
palline bianche del Partito Comunista, ma non venite a dire se
abbiamo riscosso il rispetto del mondo cattolico perché non credo
che il mondo cattolico possa accogliere benevolmente questa vostra
alleanza di oggi.
Balestri (P.S.I.)
- Io non ho da mettere agli atti nessun
documento, quindi sarò brevissimo.
Come atto amministrativo questo bilancio, non sto a dilungarmi,
il Consiglio ha fatto molti interventi attraverso i loro
Consiglieri, e alcuni negativi ed altri positivi, ci sarebbero da
fare dei rilievi, ma non è questo il momento né il caso. Penso che
se caso dai rilievi fatti da alcuni Consiglieri se ne possano
trarre dei vantaggi per le prossime discussioni e per le prossime
argomentazioni: c'è un fondo di rotazione che non ci soddisfa in
pieno, insomma almeno non vediamo ancora una collocazione.
Però, caro Ramera, ci sono dei fondi dell'edilizia popolare, ci
sono dei fondi dei trasporti, ci sono dei fondi sulla sanità che
almeno dovrebbero dare un inizio di una riforma sanitaria che
volendo, in parte almeno, in Valle d'Aosta si dovrebbero fare; è un
inizio, è una volontà e non credo che siano solo questi che hanno
pagato i voti di otto palline bianche, perché c'era la volontà
anche da parte di altre forze, penso di tutta la maggioranza per
arrivare a dare almeno questo indirizzo. Ma non voglio dilungarmi
sul lato amministrativo del bilancio, voglio farne una valutazione
politica e, come valutazione politica, dirò che votiamo a favore,
ma mi auguro una cosa, principalmente, non so se sia l'ora tarda,
se sia la giornata, se sia qualche influsso benefico o malefico
della Giunta non so, che ha determinato sul Consiglio. Quest'oggi
la discussione è stata una discussione serena, insomma abbastanza
tranquilla e abbastanza vasta, toccati i vari punti, ma non siamo
esplosi in manifestazioni come altre volte siamo stati
abituati.
Quindi da questo è un invito politico che faccio, penso di
trarne un auspicio per il futuro di questa Giunta e per il futuro
del prossimo Consiglio perché, effettivamente, si facciano dei
discernimenti, delle scelte di questa Valle d'Aosta per cui si
possano trarre dei vantaggi maggiori nell'interesse della rete di
tutta la popolazione.
Siggia (P.C.I.)
- Passiamo alla votazione articolo per
articolo della legge sul bilancio.
Articolo 1 - Chi è favorevole alzi la mano. Contrari? Astenuti?
Favorevoli diciannove, contrari unici. Il Consiglio approva. Dieci
soli contrari, rettifico.
Articolo 2 - Favorevoli? Contrari? Il Consiglio approva con
diciannove voti rispetto a undici.
Articolo 3 - Favorevoli? Contrari? Il Consiglio approva, lo
stesso risultato.
Articolo 4 - Favorevoli? Contrari? Il Consiglio approva, lo
stesso risultato.
Articolo 5 - Favorevoli? Contrari? Il Consiglio approva.
Articolo 6 - Favorevoli? Contrari? Il Consiglio approva.
Articolo 7 - Favorevoli? Contrari? Il Consiglio approva.
Articolo 8 - Favorevoli? Contrari? Il Consiglio approva.
Articolo 9 - Favorevoli? Contrari? Il Consiglio approva.
Articolo 10 - Favorevoli? Contrari? Il Consiglio approva.
Articolo 11 - Favorevoli? Contrari? Il Consiglio approva.
Articolo 12 - Favorevoli? Contrari? Il Consiglio approva.
Articolo 13 - Favorevoli? Contrari? Il Consiglio approva.
Articolo 14 - Favorevoli? Contrari? Il Consiglio approva.
Articolo 15 - Favorevoli? Contrari? Il Consiglio approva.
Articolo 16 - Favorevoli? Contrari? Il Consiglio approva.
Articolo 17 - Favorevoli? Contrari? Il Consiglio approva.
Articolo 18 - Favorevoli? Contrari? Il Consiglio approva.
Articolo 19 - Favorevoli? Contrari? Il Consiglio approva.
Articolo 20 - Favorevoli? Contrari? Il Consiglio approva.
Articolo 21 - Favorevoli? Contrari? Il Consiglio approva.
Articolo 22 - Favorevoli? Contrari? Il Consiglio approva.
Articolo 23 - Favorevoli? Contrari? Il Consiglio approva.
Articolo 24 - Favorevoli? Contrari? Il Consiglio approva.
Articolo 25 - Favorevoli? Contrari? Il Consiglio approva.
Articolo 26 - Favorevoli? Contrari? Il Consiglio approva.
Articolo 27 - Favorevoli? Contrari? Il Consiglio approva.
Articolo 28 - Favorevoli? Contrari? Il Consiglio approva.
Allegato B) con la modifica che è stata trasmessa per cui va
aggiunto Capitolo 287 quota di ammortamento mutuo INI? Favorevoli?
Contrari? Il Consiglio approva.
Allegato C) Favorevoli? Contrari? Il Consiglio approva.
Allegato D) Favorevoli? Contrari? Il Consiglio approva.
Allegato E) Favorevoli? Contrari? Il Consiglio approva.
Allegato F) con le modifiche che sono trasmesse ai Consiglieri
al n. 3 fondo di rotazione 3 miliardi 400 mila - inserimento di
altri tre Capitoli 14 - 15 - 16 per importi di 800 milioni - 200
milioni e 100 milioni - Favorevoli? Contrari? Il Consiglio
approva.
Allegato H) con le sette modifiche riportate al Capitolo 271 con
l'aggiunta di altri tre Capitoli con gli importi stessi detti
prima. Favorevoli? Contrari? Il Consiglio approva.
Allegato G) Favorevoli? Contrari? Il Consiglio approva.
Votazione a scrutinio segreto del testo intero di legge.
Dolchi (P.C.I.)
- Insieme ad alcuni Consiglieri abbiamo
presentato un ordine del giorno, l'ordine del giorno va
discusso.
Siggia (P.C.I.)
- Dopo la votazione.
Dolchi (P.C.I.)
- Un momento, un momento, io ho sentito
ventilare la possibilità che il Consiglio non si riunisca domani
com'è previsto all'ordine del giorno. Io chiedo al Consiglio la
responsabilità del Consiglio se quest'ordine del giorno che,
presentato in sede di discussione generale, va votato al termine
della discussione generale, comunque prima della votazione
complessiva? A termine di Regolamento, il Consiglio s'impegni a
discutere, a votarlo dopo, perché, se il Consiglio scappa, io non
sono d'accordo e mi richiamo e richiamo il Presidente al
Regolamento. Chiedo che la votazione avvenga prima della votazione
del bilancio.
Se il Consiglio s'impegna, faccio ammenda di aver pensato che il
Consiglio non ritenesse di ottemperare a questo provvedimento e
quindi sono disposto a recedere...
(non si sente più)
...
Ripeto, brevissimamente, se il Consiglio s'impegna e non ha
niente in contrario che quell'ordine del giorno che deve essere
votato a termine di Regolamento alla fine della discussione
generale prima della votazione complessiva avvenga anche dopo, ma
se il Consiglio ha intenzione di scappare e di non votare
quell'ordine del giorno per mancanza del numero legale mi appello
al Regolamento e chiedo che sia discusso prima.
Siggia (P.C.I.)
- Ne dà poi lettura il Segretario,
votazione a scrutinio segreto. Ah! No, scusato sì, ho ...
l'allegato B)
Allegato A) Chi è favorevole, alzi la mano. Contrari?
(manca
la corrente... ecco è ritornata)
Contrari? Il Consiglio
approva.
Risultati della votazione: presenti e votanti trenta, favorevoli
diciannove, contrari undici, il Consiglio approva.
