Classificazione
CONSIGLIO REGIONALE
Organizzazione degli uffici



Oggetto del Consiglio n. 888 del 18 novembre 2014 - Resoconto
OGGETTO N. 888/XIV - Approvazione del bilancio di previsione
del Consiglio regionale per l'anno 2015. (Reiezione di un ordine
del giorno).
Presidente -
Il bilancio di previsione del Consiglio
regionale per l'anno 2015 presenta 12.988.600 euro per le entrate e
spese effettive, oltre a 3.117.500 per partite di giro. Al fine di
contenere la spesa pubblica ed in accordo con la Regione autonoma
Valle d'Aosta, l'assegnazione a carico del bilancio regionale è
scesa in questa proposta a 10.400.000 euro, con la riduzione del
7,47, pari a 840.000 euro rispetto all'esercizio 2014. La
predisposizione del bilancio del Consiglio regionale è stata
effettuata con un lavoro collegiale in Ufficio di Presidenza, in un
clima di confronto sereno grazie al fattivo supporto delle
strutture e il costante raccordo con l'Assessorato delle finanze.
Preme in questa sede ricordare che il lavoro è stato svolto in modo
congiunto da tutti i componenti dell'Ufficio di Presidenza e questo
ha consentito di trovare le soluzioni più idonee nell'assicurare i
risparmi necessari al contenimento della spesa, così come le
esigenze del momento richiedono e pertanto ringrazio l'intero
Ufficio di Presidenza per il lavoro svolto.
Per quanto riguarda gli stanziamenti, la predisposizione del
bilancio, trattandosi di un atto amministrativo, deve essere
effettuata in conformità con le normative vigenti e pertanto le
previsioni di spesa devono rispettare nella loro quantificazione il
dettato normativo in essere. L'Ufficio di Presidenza ha quindi
provveduto ad effettuare sensibili tagli sulle spese variabili,
ossia quelle a carattere discrezionale e a definire puntualmente la
spesa fissa.
Per quanto attiene ad ulteriori riduzioni dei costi della
politica o, meglio, della democrazia, esse potranno essere
conseguite a seguito di una preventiva modifica legislativa delle
attuali disposizioni di legge. Sono già state avviate sia con la
Dirigenza che con la Conferenza dei Presidenti dei Consigli
regionali in questi ultimi mesi. Le verifiche sulla materia dei
costi delle democrazia, di cui ho sempre informato l'Ufficio di
Presidenza, in particolare sulle evoluzioni e gli ambiti in cui si
potrebbe lavorare, nonché quelli in cui la Valle d'Aosta ha già
anticipato da anni altre Regioni, quali età pensionistica, taglio
indennità, passaggio del sistema retributivo al sistema
contributivo, con l'istituzione di specifici fondi... Le spese
fisse per l'anno 2015 ammontano a 11.582.600, corrispondenti
all'89,18 percento della spesa generale. Tali spese hanno subito
una riduzione dell'1,57, pari ad euro 184.575 rispetto
all'esercizio precedente. Le spese variabili ammontano
complessivamente a 1.406.000 euro, corrispondenti al 10,82 percento
della spesa generale; tali spese hanno subito una riduzione del
31,79 percento, pari a euro 655.425.
Analizzando le spese aggregate per macrovoci e raffrontandole
con quelle dell'anno 2014, emerge che, per quanto concerne i costi
per il Consiglio regionale, la spesa per il trattamento
indennitario aumenta ad euro 3 milioni e mezzo e le altre spese
connesse: indennità di carica a fine mandato, IRAP, i contributi
IAV, indennità per i trasporti e pedaggi, contributi ai gruppi,
spese per attività formative, polizze assicurative, eccetera,
ammontano a 1.389.200, la loro riduzione è stata del 3,44 percento.
Dovendo tali costi fissi essere in linea con le disposizioni
vigenti, occorre quindi sottolineare che sul bilancio 2014 la gran
parte delle riduzioni di spesa fu introdotta con la legge regionale
n. 35 del 24 dicembre 2012: "Disposizioni per la riduzione della
spesa per il funzionamento dei gruppi consiliari e per il
trattamento indennitario e previdenziale dei Consiglieri
regionali", che consentì di operare una riduzione dei costi per i
Consiglieri regionali per il 44,4 percento, pari a circa 2.100.000
euro annuale. Una riduzione che abbiamo fatto da due anni,
2013-2014, c'è una riduzione voluta dall'intero Consiglio regionale
con l'approvazione all'unanimità di voti della legge sopracitata:
la n. 35. È stata ridotta, inoltre, dell'11,11 percento la spesa
variabile relativa alla partecipazione dei Consiglieri a convegni e
congressi, che ammonta in questa proposta ora a 80 mila euro. I
costi per il personale del Consiglio regionale ammontano a
4.273.000 euro e sono stati ridotti dell'1,49. I costi degli
organismi incardinati presso il Consiglio regionale: Consulta per
le pari opportunità, Associazione ex Consiglieri regionali,
Co.Re.Com. e Difensore civico ammontano ad euro 425.765 e sono
stati ridotti dell'1,16 percento, anche questa è una spesa fissa,
quindi abbiamo potuto limare pochissimo. I costi per il sistema
informativo ammontano, inoltre, ad euro 1.340.000 euro e sono
ridotti del 4,29 rispetto all'anno scorso. Ancora: i costi per il
finanziamento degli uffici, spese di ufficio, abbonamenti
periodici, acquisto di volumi giuridici, consulenze, spese per
l'adesione ad associazioni, acquisto attrezzature, spese su
immobili, spese per la manutenzione del Consiglio regionale, fondo
di riserva ammontano a 1.200.635 euro e sono state ridotte del 9,82
percento. I costi per le iniziative culturali, promozionali,
iniziative editoriali, acquisto pubblicazioni promozionali e spese
per rappresentanza e ospitalità, attività promozionali e iniziative
istituzionali e culturali, informazione, educazione e comunicazione
istituzionale ammontano ad euro 780.000 e sono state
complessivamente ridotte del 39,6 percento, con una riduzione, per
citare alcuni esempi significativi, del 55 percento delle spese per
iniziative editoriali, del 40 percento delle spese per acquisto di
pubblicazioni e del 41 percento delle spese per iniziative
culturali. L'ufficio ha altresì deciso che, entro il mese di
gennaio, provvederà alla definizione di una programmazione
preventiva delle attività, anche se le risorse sono, come avete
sentito, molto risicate. Il totale complessivo delle spese ammonta
quindi a 12.988.600, con una riduzione globale rispetto al 2014 del
6,07 percento, riduzione che, stante la rigidità del bilancio,
rappresenta comunque un segnale di volontà effettiva per il
contenimento della spesa pubblica, perseguendo inoltre i fini
istituzionali che sono propri al Consiglio regionale della Valle
d'Aosta. Dall'analisi complessiva del prospetto presentato, emerge
l'attiva partecipazione del Consiglio regionale, di concerto con
l'Amministrazione regionale, al contenimento della spesa pubblica,
riducendo per l'anno 2014 in modo significativo (del 31,79
percento) l'ammontare dei costi di natura variabile.
Qualcuno chiede la parola? Ricordo che siamo in discussione
generale. Rispetto ai documenti presentati su questo punto, ricordo
solo che in discussione generale vanno affrontati anche l'ordine
del giorno e i relativi emendamenti allo stesso e poi è stato
presentato un ulteriore emendamento. Chiaramente quindi c'è la
discussione generale e poi, prima di passare alla votazione
dell'atto, va analizzato e votato l'ordine del giorno. La
documentazione è già stata distribuita, quindi sia l'ordine del
giorno presentato da UVP e gli emendamenti allo stesso presentati
dal gruppo Movimento Cinque Stelle e anche l'emendamento presentato
da UVP. Qualcuno chiede la parola? Chiudiamo la discussione
generale e analizziamo l'ordine del giorno? Allora, non si chiude
la discussione generale, ma si deve discutere l'ordine del giorno
Qualcuno interviene per presentare i documenti? La parola al
collega Viérin Laurent.
Viérin L. (UVP) -
Merci Monsieur le Président.
Cercheremo di riassumere in un intervento organico le nostre
iniziative, Presidente Viérin, che abbiamo deciso di presentare
collegate al bilancio del Consiglio. Avremo nel giro di un mese due
bilanci: quello del Consiglio Valle e quello della Regione e
crediamo oggi si debba iniziare da un punto di vista organico a
discutere, come abbiamo iniziato a fare in commissione, di questi
due importanti atti per aprire anche una riflessione generale su
quello che è il momento che stiamo vivendo come comunità.
L'Assessore Perron e il Presidente Rollandin sono venuti in
commissione e ci hanno illustrato la situazione anche finanziaria,
ma non solo, che sta vivendo la nostra Regione. Il Presidente
Perron, che è impegnato in altre conversazioni, confermerà che il
momento che stiamo vivendo è un momento difficile. L'ordine del
giorno in parte e l'emendamento al bilancio ci danno la
possibilità, soprattutto l'ordine del giorno, di trattare di un
tema che fa parte per noi dell'Union Valdôtaine Progressiste delle
priorità che ci siamo dati all'inizio di questa legislatura nel
programma elettorale che abbiamo condiviso con altri gruppi e
soprattutto in questo momento in cui la crisi, rispetto al 2010, è
diventata molto pressante e che sta in qualche modo attanagliando
la nostra comunità, insieme ad altre comunità, ma che in Valle è
oggi in una fase critica.
Partendo dall'ordine del giorno, Presidente Marco Viérin, il
tema da affrontare oggi più che mai, visto anche il momento che la
comunità sta affrontando...la comunità sta affrontando un momento
difficile anche a causa delle scelte, obbligate o meno, che
l'Amministrazione regionale sta facendo. Abbiamo elaborato...si è
elaborato negli anni un sistema che si regge principalmente
sull'apparato pubblico, sull'amministrazione pubblica in termini di
indirizzi, in termini di aiuti, di sostegno, di pianificazione. È
chiaro che tutto ciò che si decide quando si discute un bilancio,
principalmente quello dell'Amministrazione regionale, ha incidenza
sul territorio e chiaramente sui nostri valdostani. La crisi è
arrivata a partire dal 2010, l'Amministrazione regionale, la
Regione, la Valle in generale ha cercato di reagire, più o meno in
modo tempestivo, secondo noi - su questo abbiamo visioni diverse -,
c'è stata una reazione alla crisi che non è stata sempre al passo
con i tempi, cioè la crisi si è sviluppata con una certa modalità e
con certi tempi e noi non siamo stati in grado, a nostro avviso, di
rielaborare, di rivedere un sistema, applicando uno schema vecchio
ad una società in evoluzione, allora il paradigma che non è stato
modificato ha fatto sì che questo sistema negli anni sia entrato
ancora di più in crisi.
Oggi arriviamo alla discussione di un bilancio di previsione del
Consiglio Valle per il 2015, come arriveremo a dicembre per un
bilancio di previsione 2015 su un bilancio di grandi sacrifici, per
usare le parole di chi ce lo ha illustrato e il momento, secondo
noi, impone una riflessione. Chiederei, intanto, Presidente Viérin,
i tempi accumulati sia sulla discussione generale che sull'ordine
del giorno per avere la possibilità di articolare questo nostro
intervento e anche l'emendamento in modo da spiegare tutto in un
intervento unico.
Allora, abbiamo voluto denominare quest'ordine del giorno sulla
riduzione dei costi della democrazia...spesso si parla di costi
della politica, soprattutto quando esistono dei momenti di crisi,
la politica è al centro chiaramente dell'attenzione di tutti gli
interventi che esistono all'interno dell'Amministrazione e fuori
nella comunità. L'Amministrazione e i costi della politica sono
oggetto di grande discussione, perché, prima di chiedere sacrifici
alla comunità, chiaramente la comunità dice: "beh, noi vorremmo che
i sacrifici arrivassero in primis da chi ci amministra e quindi
dall'alto" e noi abbiamo voluto denominare "costi della
democrazia", perché all'interno dei costi della democrazia troviamo
sì i costi della politica, ma troviamo anche i costi dell'apparato
pubblico e parapubblico: ecco perché il nostro documento è diviso
in due parti e i tre assi...uno non è esplicitato, ma verbalmente
ve lo vogliamo enunciare e annunciare affinché rimanga a verbale,
intesi come costi della politica. Cercherò quindi di articolare
quali sono, secondo noi, i primi interventi urgenti da mettere in
campo, alcuni sono già oggetto di interventi su atti normativi e
legislativi in commissione, che fanno parte di una parte di
condivisione che in questo periodo stiamo portando avanti, i costi
dell'apparato pubblico e parapubblico e poi la questione della
burocrazia e della semplificazione...che non sono indifferenti, che
sono collegati anche questi ai costi della democrazia e al fatto di
affrontare un momento di crisi in modo adeguato, quindi
contestualmente al bilancio dell'Amministrazione regionale: ecco
perché noi abbiamo chiesto che questo documento sia propedeutico ad
una discussione che poi formuleremo anche durante il bilancio della
Regione... Crediamo che i sacrifici che noi chiederemo e che stiamo
chiedendo come Amministrazione, che principalmente il Governo e la
maggioranza stanno chiedendo ai valdostani, non possano prescindere
in primis dai sacrifici che devono partire dall'apparato. Allora,
noi chiediamo che sia costituito un gruppo di lavoro che elabori
celermente e noi abbiamo formulato questa richiesta: che si arrivi,
se possibile, per il bilancio ad una prima proposta, però
l'attenzione noi la riponiamo soprattutto in proposte concrete e
celeri, perché di quest'argomento si è parlato tanto e si parla
tanto, ma concretamente non abbiamo ancora visto delle soluzioni
chiare.
Per quanto riguarda quindi il primo
volet
, i costi della
politica, le nostre richieste sono abbastanza chiare, noi chiediamo
che ci siano due interventi: uno è la riduzione del numero degli
Assessori regionali e che quest'intervento sulla riduzione del
numero degli Assessori regionali avvenga in questa legislatura, sin
da subito, differenziandolo rispetto ad altri interventi di cui
altri gruppi si sono fatti portatori...che è quello della riduzione
del numero dei Consiglieri regionali, perché sappiamo che l'iter
per ridurre il numero dei Consiglieri regionali è un iter
costituzionale, bisogna modificare lo Statuto, ci vuole una
maggioranza qualificata e sicuramente si arriva, se condivisa e se
con i numeri giusti, ad una riduzione che avrà decorrenza dalla
legislatura successiva, quando questa verrà comunque approvata da
questo Consiglio, per l'iter parlamentare che vede una certa
complessità. Noi chiediamo sin da subito: questo è stato messo in
tutti i programmi elettorali, compreso quello della maggioranza,
tutti hanno indicato nel programma elettorale la riduzione del
numero degli Assessorati, portandoli da otto, che erano già quelli
della scorsa legislatura, ad un numero inferiore, che non abbiamo
voluto specificare, perché sappiamo che ci sono delle sensibilità
diverse. Vogliamo dare un segnale che non si è ancora realizzato,
l'abbiamo detto tante volte quest'anno e vogliamo anche darlo in
senso di tetto massimo di spesa, inteso come fissare un tetto
massimo di spesa, affinché se si delibera e se si ha la
determinazione su un numero "X" di Assessori in un Governo
regionale...noi vogliamo che ci sia un tetto massimo numerico e un
tetto massimo di spesa, affinché questo sia modulato e si
sappia...in diminuzione chiaramente, che non ci sia un esubero
rispetto a ciò che esiste oggi, ma che ci sia una razionalizzazione
anche e soprattutto in questo settore.
Abbiamo preso atto in questi mesi che la maggioranza non c'è
più, quindi sarà ancora più facile ridurre il numero degli
Assessori regionali, crediamo che, quando si prende atto che
qualcosa non ha funzionato, non è sicuramente per il numero che
qualcosa può non aver funzionato, però è chiaro che si è in un
momento di discussione e sicuramente se c'è la volontà politica,
noi è questo l'impegno che vi chiediamo, noi su questo...è uno dei
principi irrinunciabili sulla questione della riduzione dei costi
della democrazia. Sarebbe un primo segnale per la comunità, che in
questo momento non è...e non sarebbe un segnale indifferente, ma
sarebbe un forte segnale per dire che la politica fa un
ragionamento di riduzione su sé stessa, ecco, in primis, prima di
chiedere sacrifici agli altri.
Chiediamo come anticipato la riduzione del numero dei
Consiglieri regionali, noi abbiamo una nostra proposta come gruppo,
che è quella di portare il Consiglio Valle a 25, come era il primo
Consiglio Valle, alla nascita del primo Consiglio Valle. Per quanto
riguarda invece il Consiglio Valle, il suo funzionamento e i suoi
costi, chiediamo che ci sia una razionalizzazione dei costi e dei
compensi con particolare riferimento a chi oggi non è ancora stato
oggetto di riduzione, in primis quindi il Presidente del Consiglio
e l'Ufficio di Presidenza e i Presidenti di commissione. Noi
crediamo oggi che il ruolo del Presidente di commissione, con tutto
il rispetto, sia un ruolo che è equiparato a quello degli altri
commissari in termini di presenze, in termini di lavoro e che
giustamente possa arrivare anche un segnale in questo senso,
eliminando quello che è un compenso ulteriore rispetto al
Consigliere semplice.
Il secondo
volet
, invece, adesso passiamo a quello che è
uno degli elementi che ci fa parlare dei costi della democrazia,
perché la politica è uno dei
volets
, ma noi siamo convinti
che numeri alla mano l'apparato, la macchina amministrativa abbia
tanti costi che si possono ridurre e che i costi della politica
siano solo una parte di questa riduzione possibile e vi spiegheremo
anche perché, almeno noi cercheremo di dire ciò che ci anima.
Chiediamo che ci sia il taglio dei compensi, dei premi, dei
benefit, dei manager, dei dirigenti delle società partecipate,
bisogna dire che in questo senso in II Commissione e d'intesa anche
con il Governo si sta già lavorando, noi l'abbiamo voluto
codificare, perché è qualcosa su cui abbiamo in quest'anno lavorato
tutti assieme, i gruppi principalmente di opposizione, raccogliendo
poi gli inviti anche in commissione di alcuni commissari e oggi non
possiamo più prorogare questa questione.
La politica ha negli ultimi mesi, negli ultimi anni dato dei
segnali, ma non abbiamo ancora visto un segnale che è arrivato da
questo mondo delle società partecipate e controllate
dall'Amministrazione regionale. Non c'è stata la riduzione di un
compenso, di un benefit, di un premio, di nulla che sia un segnale
che in questo momento non può più essere prorogato. L'abbiamo
quindi voluto codificare perché crediamo che non si possa più
aspettare su questo tema: enti, fondazioni, quindi abbiamo aggiunto
anche quel panorama di parapubblico che vive di contributi e di
emolumenti sulla cosa pubblica...e che quindi anche in questo senso
anche quel mondo deve fare un sacrificio, che poi sacrificio non è
in termini lessicali, ma un segnale deve arrivare anche da lì. Dal
2010 ad oggi la crisi è arrivata anche lì, non è che è arrivata ed
è stata percepita solo dal Consiglio Valle, noi crediamo che anche
le società partecipate abbiano percepito che una crisi è arrivata e
che oggi è arrivato anche il momento anche per i manager e i
dirigenti di queste società controllate e partecipate di dare un
segnale e di ridursi, sapendo che in tantissimi casi, partendo
dall'Amministratore unico del Casinò in giù, gli emolumenti sono
molto superiori ai massimi emolumenti che esistono in quest'aula:
quello del Presidente della Regione e quello del Presidente del
Consiglio. Non è quindi una questione anche indifferente, ma è un
mondo che ha dei costi, che sono molto più elevati rispetto al
mondo della politica. Chiediamo il taglio degli emolumenti e la
riduzione del costo dell'apparato amministrativo, del costo del
numero dei dirigenti, anche in questo caso un argomento che forse
abbiamo solo toccato in quest'aula in modo marginale, ma è arrivato
il momento di parlare anche di questo mondo, perché oggi abbiamo un
numero considerevole di dirigenti, che siano poi direttamente
dell'Amministrazione regionale o sempre di queste società, che
hanno emolumenti e costi aziendali che sono molto superiori a
quelli dei Consiglieri regionali e del mondo della politica e anche
per loro è arrivato il momento, compatibilmente con i contratti che
esistono, con le norme che esistono -ma nella maggior parte dei
casi, anzi, per non dire nella quasi totalità, sono contratti
regionali -, se c'è la volontà in questa regione di capire che
tutti dobbiamo fare un sacrificio, noi crediamo che...anche queste
persone diano una disponibilità, almeno la politica glielo dovrà
chiedere di fare un passo indietro in questo senso...e ridurre
anche per quanto riguarda queste figure, questi ruoli, gli
emolumenti e i costi.
Concludiamo con il divieto di cumulo di cariche e nomine
derivanti dalla pubblica amministrazione, è un tema che abbiamo
affrontato anche nel gruppo di lavoro sulle partecipate, ecco, la
moltiplicazione delle presenze nei consigli di amministrazione,
questo è un altro argomento, abbiamo cercato di inserire tutte
queste richieste, sicuramente è una base di partenza. Il Movimento
Cinque Stelle ha presentato un emendamento, altre proposte erano
state lette sugli organi di informazione, noi abbiamo cercato di
portare le nostre sensibilità, sicuramente se si costituisce un
gruppo di lavoro e ognuno porta le proprie sensibilità...se
riusciamo ad arrivare ad una sintesi, meglio ancora, perché oggi è
in questo senso che ognuno potrà portare le proprie sensibilità,
sicuramente noi abbiamo cercato di codificare le nostre, comunque
quelle che sono...che hanno serpeggiato in quest'aula, non solo in
questa legislatura, ma che si sentono già da parecchio tempo e che
abbiamo raccolto in un documento.
In conclusione non si tratta di mettere un settore contro
l'altro, non si tratta di voler scaricare da un punto di vista
politico su altri le responsabilità, ma si tratta di fare fronte
comune per capire che il periodo che stiamo vivendo - e che noi
speriamo sia un periodo transitorio - è un periodo che non può più
vedere procrastinate certe scelte e la comunità non capirebbe,
forse non capiremmo neanche noi. Oggi abbiamo bisogno di lanciare
messaggi anche positivi, anche se è un momento di difficoltà,
perché i messaggi negativi e i messaggi di crisi spesso portano
anche alla negatività sul territorio che non giova alla comunità in
generale. Noi però ci teniamo ad essere chiari nei confronti della
maggioranza dei gruppi che compongono la maggioranza: noi non siamo
più disponibili a rimandare quest'argomento, perché è giunto il
momento di affrontarlo, noi abbiamo bisogno e chiediamo che ci sia
un impegno politico che deve uscire oggi e non domani da questo
Palazzo ed è per questo, Presidente Marco Viérin, che abbiamo
scelto questo momento: semplicemente per dire che, quando si
discute del Palazzo, il Palazzo deve avere la forza di dire che da
quest'Amministrazione e da questa sala il messaggio che deve uscire
alla comunità è che tutti siamo disponibili a rinunciare a qualcosa
per il bene della comunità.
Sicuramente gli altri temi sono importanti, ecco, stiamo
discutendo e cercando delle convergenze sulla riforma degli Enti
locali e su altri temi, però noi crediamo che la gente non mangi
con la riforma degli Enti locali, la gente oggi si preoccupa della
grave crisi economica e, se noi oggi non siamo in grado di
rilanciare l'economia, di rilanciare il mondo delle imprese, di
rivedere un modello che oggi è superato...ma non è superato
semplicemente perché...o, meglio, non solo perché sono state fatte
scelte sbagliate, ma perché il mondo è cambiato e, se noi
continuiamo a non cambiare il modo di pensare, il modo di agire in
politica e in amministrazione, rischiamo che veramente una Regione
vada in crisi da un punto di vista definitivo e che non ci sia poi
via di scampo. Per quanto ci riguarda, noi ci siamo, ma senza
cambiamento noi non ci saremo. Noi chiediamo che ci sia un
cambiamento vero e in questo periodo in cui spesso i vecchi tempi
della politica o i tempi della vecchia politica non coincidono con
le esigenze della comunità, abbiamo delle difficoltà a risolvere i
problemi, sembra che tutti i dossier siano fermi. Noi siamo
disponibili a mettere le nostre idee, il nostro impegno solo se le
cose cambiano, perché abbiamo un po' l'impressione che tanto si
annunci, ma che nulla si muova. Magari non sempre per
responsabilità della politica, ma che ci si scontri sempre con
qualcosa: "questo non si può fare", "per quello però c'è una
norma", "il resto è impossibile", "questo è molto difficile", ecco,
oggi se c'è l'impegno politico e se c'è una condivisione, noi
crediamo che questa cosa si debba fare, si possa fare.
In conclusione chiediamo che da qui alla discussione del
bilancio si apra questo gruppo di lavoro, che apra anche poi una
discussione che noi affronteremo durante il bilancio. È vero,
abbiamo meno risorse, l'Assessore Perron ci ha parlato di 666
milioni dal 2010 ad oggi, quindi una grande fetta: su un miliardo o
poco meno che è rimasto è una grande fetta. Questa riflessione ci
aprirà una riflessione molto importante sul ruolo dell'autonomia e
sul valore dell'autonomia oggi. Abbiamo un'autonomia che è rimasta
solo un'autonomia finanziaria? Dipendiamo da altri solo ed
esclusivamente in base ai trasferimenti finanziari o abbiamo la
forza di elaborare un nuovo modello, nuove idee per rilanciare
questa Valle? Riprendendo un vecchio tema francofono, molto
conosciuto, che diceva:
"nous n'avons pas de pétrole, mais nous
avons des idées"
, forse oggi è arrivato il momento di dire che
sì, le risorse sono ridotte, ma fermiamo quest'emorragia e mettiamo
un punto finale ad una certezza di bilancio che oggi noi dobbiamo
avere come Amministrazione regionale. Poi però rivediamo questo
modello, vediamo che le risorse che ci sono...vediamo se sono
sufficienti a non solo "mantenere" - tra virgolette -, a far
funzionare un apparato e a continuare a foraggiare un modello, ma
soprattutto chiediamo se questo modello effettivamente ha un
margine di rilancio e di revisione e soprattutto se ci sono dei
margini di investimento. Questa sarà la grande sfida che oggi
anticipiamo, ma che non vogliamo troppo anticipare, nel senso che
sarà la discussione del bilancio, sicuramente quest'anno più che
mai sarà il tema, il
leitmotiv
per il futuro di questa
Valle, altrimenti noi non vediamo grandi soluzioni, perché il tema
della crisi economica e della riduzione delle risorse non deve
diventare un alibi per dire che non stiamo rielaborando un modello.
Questo modello che esisteva è un modello che è finito e il modello
Valle d'Aosta va rivisto completamente e magari anche in questi
anni è stato fatto gradualmente, ma oggi non regge più rispetto
alle sfide del futuro, quindi quello che noi oggi chiediamo è
quest'impegno politico di cui vi parlavamo...e ci aspettiamo che ci
sia almeno una disponibilità sulla codificazione dei contenuti,
perché, come abbiamo cercato di veicolare a qualcuno degli
interlocutori sulla discussione di questi documenti, gli impegni
generici oggi non ci bastano più, ma non sono più neanche utili
alla credibilità degli Amministratori, che oggi più che mai devono
dare un segnale più forte.
Sulla questione, invece, dell'emendamento, magari più
puntualmente entreremo nella discussione, ma per noi l'importante
su quest'ordine del giorno è che ci sia perlomeno una condivisione
che un mondo è finito e che da oggi si deve lavorare tutti assieme
o comunque chi lo condivide per costruire qualcosa di diverso.
Grazie.
Presidente -
Grazie collega Viérin Laurent. Altri che
chiedono la parola? Siamo in discussione generale, espressamente
sull'ordine del giorno. La parola al collega Cognetta.
Cognetta (M5S) -
Grazie Presidente.
Abbiamo letto con interesse l'ordine del giorno presentato dai
colleghi dell'UVP e illustrato un attimo fa dal collega Laurent
Viérin. Siamo consapevoli che le buone idee tendono a diffondersi,
sono pervasive, cioè sostanzialmente, anche se all'inizio non sono
accettate, poi col tempo diventano invece idee che possono essere
portate avanti dagli altri. A noi la primogenitura non ci
interessa, non ci è mai interessata, anzi siamo piuttosto contenti
che non è la prima idea che passa, abbiamo firmato leggi condivise
con gli altri colleghi, che magari presenteranno altri colleghi,
che magari provengono anche dal nostro programma, la cosa ci fa
sempre un estremo piacere, perché poi alla fine è nell'interesse
della popolazione che noi lavoriamo, non tanto nel nostro: questo
lo sapete è il nostro modo di far politica. Ci sono però due-tre
avvertenze che farei ai colleghi non solo dell'UVP, ma anche a
tutto questo Consiglio: la prima è che, come giustamente ha già
rimarcato il collega Viérin, le persone sono stanche di essere
prese in giro. Spero quindi sinceramente che poi alla fine di
questo famoso gruppo di lavoro si ottenga qualcosa di concreto: lo
spero perché potrebbe diventare fastidioso fare tanti gruppi di
lavoro e alla fine non ottenere mai nulla. Penso che condividiate
un pensiero così semplice, no? Perché sennò si mena il can per
l'aia. Sottolineo quindi...spero che poi passiamo all'azione in
maniera diretta. Avessimo condiviso meglio prima questa situazione,
probabilmente avremmo evitato di fare il secondo
emendamento...scusate, gli emendamenti a quest'ordine del giorno
che abbiamo fatto noi, dove entriamo subito nello specifico, perché
noi siamo abituati a non perdere tanto tempo in questioni di forma,
ma preferiamo andare subito alla sostanza, ma ci rendiamo conto che
ci vuole tempo per fare determinate cose, soprattutto per togliersi
dei soldi ci vuole tempo, non è mica una cosa facile! Giustamente
quindi poi decideremo, magari chiederemo una sospensione, il mio
collega ed io ci riuniamo...non l'ho ancora chiesta, magari la
chiediamo, ci riuniamo e decidiamo
entre nous
che cosa
votare e se votare o non votare visto che poi quest'ordine del
giorno è frutto di un accordo tra Union e UVP, al quale noi non
abbiamo partecipato, ma ci va bene lo stesso, non è un
problema.
Per quanto riguarda quindi la forma, a noi interessa poco, a noi
interessa la sostanza; di conseguenza, noi siamo favorevoli a
quest'ordine del giorno, siamo favorevoli ad abbattere i costi
della politica e chiaramente anche ad abbattere i costi della
democrazia, per noi sono sempre costi della politica, non li
dividiamo. Per noi è tutto un costo, quando si paga, quando si
pagano i dirigenti o quando il numero dei dirigenti, per fare un
esempio, eh, possiamo fare altri esempi, è spropositato rispetto al
numero dei dipendenti o quando si pagano molto di più di quello che
dovrebbero essere pagati o di quanto prendiamo noi Consiglieri
regionali, per fare un esempio, eh beh, allora lì forse c'è
qualcosa da sistemare, anche perché, come giustamente è già stato
detto in tante maniere, questa macchina ormai sta in piedi solo per
bruciare sé stessa, cioè ha delle risorse che brucia per
funzionare, ma alla fine non fa nulla. Ormai il bilancio dice
questo no? Non abbiamo più soldi per gli investimenti, vuol dire
che paghiamo solo stipendi.
Giusto per illustrare un attimo anche se non è il punto, ma ci
siamo...così facciamo più in fretta, anche noi avremmo pensato di
mettere un paio di cose, tre per la precisione, cioè per quanto
riguarda la riduzione del numero dei Consiglieri, perché aspettare
una legge costituzionale? Potremmo ridurre tranquillamente i nostri
emolumenti a 25, come avevamo fatto, questa è un'idea non nostra,
ma è un'idea presa dai colleghi del PD e noi già all'epoca dicemmo
che ci sembrava un'ottima idea e continuo a ribadire che è
un'ottima idea. Facciamo più in fretta, la rappresentatività resta
uguale, ma spendiamo come 25 Consiglieri e non più come 35, ad
occhio il risparmio è del 30 percento, quindi in un colpo si taglia
via il 30 percento dei costi. Posso poi diventare più preciso sulla
percentuale, ma più o meno...
L'altra cosa era appunto quella - e anche voi ne avete parlato -
di ridurre anche il costo dei gruppi, ma questa è una proposta che
avevamo già fatto, della quale stiamo discutendo da circa un anno,
giusto? E che non arriviamo a conclusione. Vede, è questo il punto,
il punto è sempre lo stesso: parliamo parliamo, ma alla fine,
stringi stringi, non concludiamo nulla e la cosa è snervante. Io
penso che voi vogliate prenderci per stanchezza, ahimè non ci
riuscite, perché, insomma, noi non abbiamo nessun problema ad
aspettare, prima o poi dovrete arrivarci, anche perché i soldi sono
quelli che sono, ormai l'avete chiaro. Questa discussione forse
andava fatta per il bilancio, direttamente, non sul bilancio del
Consiglio, ma va beh, qualcuno ci teneva a dirla subito, tanto vale
parlarne adesso. Sostanzialmente quindi la questione è questa,
l'ultimo punto che volevamo quindi evidenziare era quello di
determinare poi che cosa fare di questi fondi, perché l'ultima
domanda che ci facciamo è la seguente: risparmiamo risparmiamo, ma
poi dovremo darci delle priorità, cioè è più giusto sistemare
l'aeroporto o dare i soldi alle microcomunità? È più corretto...che
so? dare i soldi per gli assegni di studio per chi va a
lavorare...per chi va a studiare all'università fuori Valle oppure
fare il nuovo ospedale? E così via, potremmo discutere a lungo di
questo, ma a noi preme tanto quanto la riduzione sapere poi dove
andranno messi questi soldi, che se poi dobbiamo bruciarli in altre
cose inutili, insomma, che cosa li abbiamo ridotti a fare? Eh,
perché questo passaggio poi manca sempre, no? Ce li tagliamo, poi
dopo dove li mettiamo? Sono cose che non hanno nessun senso. Bene,
io non voglio perdere altro tempo, quindi fra un po' vedrò con il
mio collega come, diciamo così, decidere, cosa decidere rispetto a
questa cosa e vi ringrazio.
Presidente -
Altri che chiedono la parola? Ricordo che
siamo in discussione generale...e sull'ordine del giorno. La parola
al collega Donzel.
Donzel (PD-SIN.VDA) -
Mozione d'ordine Presidente, non è
ancora il mio intervento, semplicemente vi siete fatti una riunione
Stella Alpina, Union e UVP, ce lo dite cosa avete deciso in quella
riunione, così noi sappiamo come intervenire in quest'aula?
Semplicemente per chiarezza e trasparenza, dopodiché non si
preoccupi che ho molte cose da dire anch'io.
Presidente -
La parola al collega Laurent Viérin.
Viérin L. (UVP) -
Visto che nessuno della maggioranza
interviene, intervengo io per dire che quest'ordine del giorno
nasce, com'è stato nell'esposizione illustrato, da una volontà di
codificazione delle nostre sensibilità. Ha detto bene il collega
Cognetta che nessuno qui vuole primogeniture sugli argomenti, ma
avevamo intuito, almeno avevamo interpretato che l'importante era
di portare degli argomenti in Consiglio per vedere e valutare se ci
fossero elementi di condivisione. Per quanto ci riguarda, quindi
siamo stati chiamati dalla maggioranza per discutere la proposta di
cui eravamo firmatari e abbiamo semplicemente ribadito che ci sono
punti per noi irrinunciabili e che questo documento, per quanto ci
riguarda, contiene degli elementi che sono stati codificati perché
vogliamo essere concreti. Noi non sappiamo se i gruppi di lavoro
che si stanno costituendo daranno frutti, neanche quello dell'EXPO.
Speriamo che questi gruppi di lavoro diano dei risultati, perché,
quando si costituiscono, si spera che diano dei frutti, purtroppo,
essendo Consiglieri di minoranza, l'unico strumento che abbiamo
dopo che le nostre risoluzioni non sono state recepite...anzi sono
state votate, ma poi non hanno avuto l'esito sul territorio,
ricordo il premio a Frigerio, le dimissioni e tutte queste cose
qua. Noi crediamo che oggi, se c'è volontà come qualcuno ha
anticipato e speriamo che altri, diciamo, vadano in
quest'ottica...e noi abbiamo semplicemente cercato oggi di lanciare
un dibattito, anche perché crediamo che tanti in modo anche
autonomo lo abbiano fatto, qualcuno ha anche ricordato la legge del
PD di qualche tempo fa, di qualche mese fa, altre iniziative
nell'altra legislatura, tante iniziative sono arrivate, quindi noi
crediamo, come Union Valdôtaine Progressiste, di avere il diritto
di formulare le nostre di proposte, ma ripetiamo, se ci sono anche
altre proposte, che vengano poi dalla maggioranza o da altri gruppi
di opposizione...ben vengano. Oggi si trattava, visto che si parla
del Consiglio regionale, quindi di noi, oggi parliamo di noi...per
noi è importante che ci sia la volontà di vedere se si vuole
arrivare a qualcosa, forse poi il gruppo di lavoro non è l'idea
migliore, magari altre idee possono essere valutate in modo più
incisivo. Ci è venuto in mente il gruppo di lavoro e anche in modo
celere, affinché tutte le sensibilità siano rappresentate, perché
ogni gruppo porterà all'interno di questo gruppo di lavoro le
proprie idee, però, ecco, ripetiamo che per noi l'importante è
l'impegno politico, a partire dalla riduzione del numero degli
Assessorati, che in questa legislatura è stato più volte ribadito,
ma mai è stato accettato, noi non abbiamo oggi risposte, ma il
dibattito in quest'aula consiliare potrà arrivare e potrà portare
le risposte che noi tutti auspichiamo. Non è frutto di accordi o di
preaccordi, noi portiamo in questo Consiglio le nostre istanze,
aspettiamo che in questa direzione qualcuno ci dica qualcosa.
Presidente -
La parola al collega Farcoz.
Farcoz (UV) -
Sì, grazie Presidente. Chiediamo come
maggioranza ancora cinque minuti per una sospensione. Grazie.
Presidente -
Collega Chatrian per una proposta diversa? È
stata chiesta una sospensione, non si è mai rifiutata...per una
cosa diversa? La parola al collega Chatrian.
Chatrian (ALPE) -
No, grazie Presidente, mozione
d'ordine, poi il mio intervento sarà successivo: 50 minuti di pausa
richiesti dalla maggioranza per giustamente approfondire le
risoluzioni messe in campo; poi avete deciso di incontrare i
proponenti come maggioranza, a noi va tutto bene, però, dopo una
presentazione dell'ordine del giorno, superfluo per noi, scritto
nero su bianco, su proposte di legge, emendamenti in finanziaria,
contro-finanziaria, lavorato insieme attorno ad un tavolo in questa
legislatura, nella passata legislatura, va tutto benissimo.
Gradiremmo, colleghi di maggioranza, però che ci fosse un
intervento, magari del Presidente del Consiglio, che ci dica quali
sono le vostre intenzioni e poi entreremo nel merito...
Presidente
- Io non voglio entrare nella polemica e
quant'altro, perché in questo momento sto svolgendo il ruolo del
Presidente del Consiglio e quindi cerco di svolgerlo a nome e per
conto di tutta l'aula, poi lo posso fare meglio...peggio o
quant'altro. Non si è mai rifiutata una sospensione, a volte ne
abbiamo fatte tre o quattro, su certi argomenti. Credo che sia un
argomento delicato, è stata chiesta una sospensione di cinque
minuti come maggioranza e poi credo - ma non posso essere io a
determinare quest'intenzione - che le forze di maggioranza si
confronteranno con tutte le forze del Consiglio: questo mi sembra
che sia chiaro. Adesso diamo la sospensione...prego Donzel, mozione
d'ordine.
Presidente -
Mettetevi d'accordo.
Chatrian (ALPE) -
No, non è che deve...il Presidente del
Consiglio è lei, scusi.
Presidente
- Eh va beh, ha chiesto la parola adesso.
Chatrian (ALPE)
- No, l'ho chiesta prima.
Presidente
- Allora Chatrian prego.
Chatrian (ALPE) -
Con tutto il rispetto, io rispetto il
ruolo del Presidente del Consiglio, il Presidente del Consiglio è
lei, ribadisco il concetto, non spetta a noi dire: non potete
richiedere cinque-dieci minuti di sospensione, ci mancherebbe! Dopo
l'illustrazione del collega Viérin, che ha illustrato un ordine del
giorno, a seguito dell'interruzione, a seguito del fatto che avete
richiesto la presenza dei colleghi dell'UVP per immagino illustrare
l'ordine del giorno depositato, gradiremmo almeno che qualcuno,
Capogruppo o Presidente della Regione o Assessore, ci dicesse
qualcosa. Solo quello, poi se richiedete di fermare altri cinque
minuti, ci mancherebbe, non saremo noi a metterci di traverso.
Presidente -
La parola al Consigliere Donzel.
Donzel (PD-SIN.VDA) -
Mozione d'ordine. Faccio presente
che c'era un accordo dei Capigruppo che aveva previsto un certo
ordine dei lavori. Siccome l'ordine dei lavori, giustamente, per
questioni molto più importanti, su cui voglio fare un lungo
intervento anch'io nel merito...io credo che potete fare riunioni
di maggioranza anche tutta la sera, alle otto si sospende il
Consiglio regionale e ci vediamo domani per la prosecuzione dei
lavori, quindi vi potete... Perché cinque minuti? Riunitevi tutta
la sera a meditare, perché non penso che queste cose le risolvete
in cinque minuti. Sono le cose che diciamo da anni, quindi non
avremo problemi ad argomentare nel merito.
Presidente -
Allora, rispondendo al collega Chatrian,
credo ma non posso essere un profeta in questo senso...penso che la
richiesta della maggioranza sia appunto per poter fare un
ragionamento diciamo da proporre in aula, dopodiché condivido col
collega Donzel che facciamo subito una Capigruppo di due minuti per
capire come organizziamo i lavori, non c'è problema. Ricordo solo
che il Consiglio è convocato in notturna e quindi dovremo decidere
come procedere.
La parola al collega Borrello.
Borrello (SA) -
Grazie Presidente.
Solo per esplicitare un po' meglio quello che sta succedendo.
Sono stati depositati una risoluzione, un emendamento alla
risoluzione e un emendamento al bilancio del Consiglio regionale.
Abbiamo fatto una prima analisi come maggioranza, in una fase
successiva abbiamo ascoltato, abbiamo audito quelle che sono le
presentazioni da parte sia dei presentatori della risoluzione che
dei presentatori dell'emendamento alla risoluzione stessa,
chiediamo ulteriori cinque minuti per un confronto breve in modo
tale che possiamo definire una linea come maggioranza. Grazie.
Presidente
- Collega Chatrian, se è una mozione d'ordine,
l'ha già fatta prima...prego.
Chatrian (ALPE) -
Innanzitutto la richiesta è per fare
una Capigruppo subito, prima di eventuali altre riunioni. Solo per
chi ci segue dall'esterno, perché altrimenti forse ci prenderanno
per pazzi, ma ho ascoltato attentamente il collega Borrello, mi
risulta che l'illustrazione dei due ordini del giorno presentati
dai colleghi dell'UVP...
Presidente
- Uno...l'ordine del giorno è uno...
Chatrian (ALPE) -
...siano stati illustrati alla
maggioranza nel momento in cui il Consiglio era...la richiesta era
stata quella, comunque, di mozione d'ordine, quindi di fermare il
Consiglio. L'illustrazione quindi dei due ordini del giorno
presentati dai colleghi...sono già stati illustrati alla
maggioranza e nulla è cambiato. La richiesta mia e del collega
Donzel è conoscere e sapere solo qual è la posizione del Governo,
della maggioranza su questi due ordini del giorno...
Presidente
- Io credo...
Chatrian (ALPE)
- ...e poi, scusi Presidente, entreremo
nel merito.
Presidente
- ...come le ho detto prima, credo, ma non
posso essere un profeta, che la richiesta di sospensione dovuta
all'illustrazione dei documenti, due ordini del giorno, inoltre poi
il Movimento Cinque Stelle ha illustrato gli emendamenti in merito
a quell'ordine del giorno... Credo che la maggioranza, dopo aver
sentito in aula le spiegazioni, abbia necessità di capire come
affrontare quest'argomento in merito a quella che è una posizione
di maggioranza; dopodiché io le dico tranquillamente che possiamo
fare anche cinque minuti di Capigruppo prima, sono stati chiesti
prima cinque minuti di sospensione...e poi organizziamo i lavori
come vogliamo organizzarli, senza nessun problema, perché
altrimenti...io ribadisco che ognuno ha una sua visione, una sua
idea, però non è che possiamo procedere così rispetto a quelle che
sono le convocazioni del Consiglio.
Il Consiglio è sospeso per cinque minuti, non di più.
Si dà atto che la seduta è sospesa dalle ore 20,00 alle ore
20,28.
Viérin M. (Presidente)
- Colleghi, dalla Conferenza dei
Capigruppo è emerso che si sospendono i lavori fino alle ore 21 e i
lavori poi proseguono per chiudere l'ordine del giorno. Grazie.
Ripeto: i lavori riprendono alle ore 21.
Si dà atto che la seduta è sospesa dalle ore 20,28 alle ore
21,25.
Appello nominale
Viérin M. (Presidente)
- Con 27 presenti iniziamo i
lavori, ricordo che siamo in discussione generale del punto 30 e
siamo all'esame dell'ordine del giorno presentato dal gruppo UVP.
Prego colleghi...chiudo la discussione generale, poi si passa... La
parola al collega Donzel Raimondo.
Donzel (PD-SIN.VDA) -
Grazie Presidente.
Pensavamo che avesse la cortesia...visto che abbiamo interrotto
i lavori con una mozione d'ordine che chiedeva di conoscere
pubblicamente la posizione della maggioranza per poter intervenire
in questo dibattito...cortesia che non ci è arrivata, va beh,
andiamo avanti così, continuiamo i lavori lo stesso, non è che...si
vive anche senza gli atti di cortesia.
Per quanto ci riguarda, intanto preciso che non eravamo a
conoscenza di questi emendamenti, ordini del giorno, ma una certa
sorpresa l'ho provata nei suoi confronti, Presidente, perché io
nell'ultima riunione dei Capigruppo, proprio quando il Presidente
del Consiglio ha posto la questione del bilancio del Consiglio
regionale, ha presentato i tagli che erano fatti, io ho fatto
rilevare alla presenza di tutti i Capigruppo che, dal nostro punto
di vista, c'era il problema da affrontare sui costi della politica
e lei mi ha risposto: "ma veramente è un problema che deve
affrontare la Giunta, non il Consiglio" e ha rimandato la cosa al
Presidente e al Governo regionale, al che io ho replicato, le ho
detto: "beh, mettetevi d'accordo, perché siete la stessa
maggioranza, fa prima il passo l'uno o prima il passo l'altro".
Fatto sta...silenzio generale, mi permetto di dire anche degli
altri Capigruppo, su questo tema sono rimasto lì come un pinguino,
perché non c'era la RAI, non c'era la TV, non c'erano gli organi di
stampa a raccogliere la posizione del PD che poneva la questione
dei costi della politica, non per primi, non è che abbiamo una
questione di primazia, c'è nel programma di legislatura della
nostra coalizione, su uno va a vedere la coalizione UVP-ALPE-PD,
presenta nei primissimi punti questo tema, se uno va nell'altra
legislatura, trova tutte le leggi depositate prima da ALPE, poi dal
PD per ridurre i costi della politica.
Lei però su questo tema, di fronte alla presentazione di un
ordine del giorno, ha fatto finta di niente, Presidente del
Consiglio, ha fatto finta che...questo tema da dove sbuca? Sbuca
fuori da un ordine del giorno presentato da un gruppo che ha
ritenuto opportuno porre questa questione, ma a che cosa servono le
riunioni? Allora io chiedo che siano pubbliche tutte le riunioni,
se il valore di una riunione è dato soltanto dal fatto che la cosa
si trasforma in un comunicato stampa, in un
Tweet
, in una
notizia su
Facebook
...questo mi chiedo. D'ora in poi tutte
le riunioni dei Capigruppo io cercherò di fare comunicati stampa,
perché se questo è il suo atteggiamento rispetto alle questioni che
le vengono poste... Lei quindi ha scaricato questa questione sulla
Giunta e oggi non ci ha rappresentato nessuna posizione rispetto a
questi ordini del giorno, ci ha detto: "veleggiate pure, poi
interverremo in chiusura sull'argomento".
Ovviamente nel merito di questi ordini del giorno, di queste
questioni è chiaro che troviamo questioni che sono datate,
risalgono all'altra legislatura: ridurre sin da subito il numero
degli Assessori regionali...e qui vedo che il Partito Democratico
ha presentato una legge nel merito, il 17 ottobre 2013 arriva in I
Commissione la legge sulla riduzione dei costi della politica. Mi
si dice: "ma no dobbiamo trattare quest'argomento congiuntamente,
tutti assieme, rinvia l'argomento Donzel" e l'argomento viene
rinviato. Arriviamo al 12 dicembre 2013 per esprimere il parere,
"no, Donzel dobbiamo discutere, trovare un accordo, tutti assieme,
c'è la I Commissione, ci lavoriamo tutti assieme, rinviala ancora".
La rinviamo ancora fino a quest'ordine del giorno e adesso in una
settimana vogliamo chiudere la partita, ma certamente, noi abbiamo
la legge depositata, il nostro contributo ce l'avete già, noi non
abbiamo neanche bisogno di andare nel gruppo di lavoro, vi prendete
la legge che mi avete fermato per un anno...per un anno me l'avete
tenuta ferma lì, senza volerne neanche parlare, senza entrare nel
merito, senza dire: "giusto", "sbagliato", "più grande", "più
piccolo"! Per un anno avete fatto finta che non ci fosse la legge,
adesso risveglio, 15 giorni, gruppo di lavoro. Benissimo, il PD vi
manda la legge e il gruppo di lavoro ne disponga come vuole.
Tagliatevi questi Assessori: uno, due, tre, fate un po' quello che
vi pare...
"Intervenire sulla riduzione del numero dei Consiglieri": qui mi
prenderò un attimino di tempo in più, perché è una proposta
berlusconiana, ce lo vogliamo ricordare che sussulto fece la
notizia quando Berlusconi disse:
"20 Consiglieri regionali per
la Valle d'Aosta nella legge"
.
"Eh no, c'è l'autonomia, non
può scriverlo Berlusconi che ci taglia lui. Eh no, c'è l'autonomia,
non ce li può tagliare"
. Fu il collega Tibaldi a prendere la
palla al balzo, perché, imbambolati dal desiderio di andare in
maggioranza, i suoi colleghi non avevano più tanta voglia di
sostenere le teorie del capo Berlusconi e avevate detto a Lattanzi
e Zucchi: "state calmi, state bravi ai posti che prima o poi
arriverete lassù", no? E loro sono stati bravi, ma Tibaldi
orgogliosamente di Forza Italia presenta la legge dei... Il PD si
preoccupa, perché noi abbiamo un'idea di democrazia che è
partecipazione e abbiamo detto: riduciamo piuttosto l'indennità dei
Consiglieri regionali, ma cerchiamo di non ridurre in modo
eccessivo, "no, bisogna ridurre", allora presentiamo una legge con
un numero congruo per ridurre i Consiglieri regionali, secondo noi,
era 29... Naturalmente incontri prima di essere eletti in Consiglio
regionale, si va a discutere con la popolazione, la coalizione ha
idee diverse, sensibilità diverse, scrive una frase sibillina nel
programma di coalizione. Nel programma di coalizione c'è scritto:
"riduzione del numero dei Consiglieri"
, ma non lo indica,
perché si presuppone che è un accordo tra tutte le forze. Nel
programma del PD c'è scritto sempre questo fatidico numero: 29, è
così, no? Quando il PD presentò quella legge, prendemmo la bellezza
di quattro voti, adesso diventati campioni della riduzione del
numero dei Consiglieri regionali, adesso che teoricamente c'è un
po' di spazio per andare ad elezioni regionali, no? Come dire che
l'altra legislatura non era ancora il momento, stavolta alé, alla
grande: riduzione del numero dei Consiglieri regionali, ma
giustamente il collega Cognetta non ci casca e dice: "eh sì, bravi
ragazzi, qui possono passare quattro, cinque, sei, sette anni,
chissà quando arriva". Lo decide una legge costituzionale votata
dal Parlamento italiano e voi lo sapete perché il PD abbassò i toni
su quella legge? Abbassò i toni perché non c'erano le condizioni
nel Parlamento italiano per avere garanzie sul fatto che
rispettassero le indicazioni del Consiglio regionale, perché
sull'esperienza di quello che è successo ad altre Regioni...quando
arriva la proposta di legge regionale, un qualunque Deputato alza
il dito e dice: "faccio un emendamento e invece del numero che mi
manda la Regione Valle d'Aosta, ne metto un altro"...e ti votano il
numero che vuole il Parlamento nazionale, perché non c'è il
principio dell'intesa; allora, il principio dell'intesa lo volete
prima o dopo questa legge qua? E solo quando lo decidete voi
autonomisti o quando lo decidiamo tutti assieme questo principio
dell'intesa? Perché quando presentiamo la legge noi, ci vuole il
principio dell'intesa, se siete voi a dire di ridurre i Consiglieri
regionali, potete andare a Roma così, a parlare voi direttamente
col Parlamento, senza il principio dell'intesa, facendo stravolgere
lo Statuto regionale, perché non sappiamo cosa viene fuori in quel
contesto, in quel Parlamento senza il principio dell'intesa.
Abbiamo studiato qualcosa anche noi in questi anni, no? Ma io colgo
al balzo la proposta dei colleghi del Cinque Stelle, subito e gli
chiedo di presentare un emendamento a loro firma, noi glielo
voteremo, non vogliamo cavalcare le proposte degli altri, subito
questa proposta sia messa a bilancio regionale...25, vi siete
innamorati di questo numero, tagliamo le indennità, costo 25 diviso
tra i 35...ci sto, la voto, facciamolo! Visto che siete venuti qui
a fare il balletto della demagogia, facciamolo, perché noi ci
stiamo a ridurre i costi, a salvare la democrazia, non vogliamo un
Consiglio regionale di quattro notabili valdostani, vogliamo un
Consiglio regionale dove possano venire le persone normali, che
vengano dal mondo del lavoro, delle persone semplici. Volete
ridurre i costi della politica? Chi percepisce già degli emolumenti
se li detragga dall'indennità!
Altra proposta che faremo come PD, che abbiamo già fatto, la
riproponiamo, ve la riportiamo qui in aula e vi invitiamo visto che
vi siete presi talmente a carico queste cose...e non abbiamo
bisogno di entrare nel gruppo di lavoro, ve la mandiamo per posta,
vi riunite di là come avete fatto e vi fate la leggina sapendo che
ci sono le nostre proposte sul tavolo e spiegherete ai cittadini
perché voi che avete già delle pensioni, delle rendite, eccetera,
non vi decurtate il vostro stipendio regionale in un momento in cui
la gente non riesce ad andare avanti, no? Anche su questo quindi
siamo assolutamente d'accordo, ma non sulla quantità che indicate
voi sul numero dei Consiglieri, sulle indennità siamo d'accordo:
siamo d'accordo per tagliare secco sulle indennità, 25, ci piace
questo numero, tagliamolo adesso, senza aspettare che ce lo tagli
Roma, perché dobbiamo andare a chiedere, per piacere, a Renzi di
aggiustarci i nostri conti? Facciamo noi un emendamento il prossimo
Consiglio regionale sul bilancio.
Altra questione: intervenire sul taglio e la razionalizzazione
dei costi e compensi delle figure apicali. Questo è un emendamento
che c'era già nell'altra...avevamo presentato nell'altra legge
finanziaria...assolutamente d'accordo. Per quanto riguarda il PD,
vi copiate la scritta che c'era nell'altra finanziaria sulla
riduzione delle figure apicali e noi siamo d'accordo. Il Presidente
del Consiglio prende come un Assessore e si va a ridurre il
tutto.
Altra questione che ci interessa e che qui non c'è, ma ve la
suggerisco quando vi metterete a questo fatidico gruppo di lavoro,
ma una delle proposte che girava in quel fantomatico gruppo di
lavoro che poi si è come dissolto, quello sulle elezioni comunali,
che non si è più convocato, è sparito, quindi a questo punto mi
considero anche esonerato dal lavorarci sopra, perché non ho più
sentito dire che si lavora su quello, però una delle cose su cui
c'era un certo accordo era sulle Giunte comunali, si disse: "ma
mettiamo un tetto di spesa alle Giunte comunali". Guardate che cosa
bella da fare anche a livello regionale, ma perché farlo ai Comuni,
facciamolo anche in Regione, mettiamo un tetto di spesa alla Giunta
regionale, voi volete essere in 8? Vi pigliate lo stipendio di 6.
Ve lo dividete fra di voi, ma perché farlo ai Comuni e non a voi?
Ma, scusate, è assurdo fare una cosa per i Comuni e non
farla...cioè voi del Cinque Stelle avete già schissato un po' dal
gruppo di lavoro. D'ora in poi non schisserò, mi sentirò esonerato
da quel gruppo di lavoro, perché basta mandare delle veline, a
questo punto e quindi una delle veline che vi manderò sarà quella
di dire: "tetto di spesa per la Giunta", sennò, se non c'è tetto di
spesa per la Giunta regionale, non lo voterò il tetto di spesa per
i Comuni, non lo voterò, è chiaro? Perché non si impone agli altri
ciò che non si vuol fare sé stessi. Infatti qui si dice:
"riduzione degli emolumenti per quanto riguarda gli Enti locali,
in particolare il Comune di Aosta"
. Beh, diamo il buon esempio.
Non permettiamoci di andare a dare lezioni, a dare tagli ai Comuni,
cose di questo tipo, e lo dico al di là delle provocazioni di
questi Sindaci, che in questi giorni mi sembrano diventati come
quelli che vanno alle trasmissioni di Maria De Filippi, per cui tu
parli di come stanno gli anziani e loro ti insultano. Speriamo che
i cittadini anche a questi qui gli facciano fare un bel giro di boa
alle prossime comunali, però questo non c'entra con l'ispirazione
di una legge, se io ho una legge degli Enti locali, metto un tetto
di spesa, e beh, questo tetto di spesa devo dare il buon esempio
dall'alto.
E qui arrivo alla questione del buon esempio, perché io a giugno
ho incontrato i Segretari, il Presidente dell'Union Valdôtaine
Ennio Pastoret, il Segretario e il Presidente della Stella Alpina,
Martin, poi li abbiamo reincontrati adesso in questo giro di
dialogo a...e uno dei temi che io ho posto, perché il Segretario
Fulvio Centoz mi ha dato la possibilità, in qualità di
rappresentante della Commissione politica del PD di..."Raimondo dai
un contributo anche tu alla discussione". Io una delle prime cose
che ho posto è la questione dei costi della politica, siamo a
giugno. Pastoret qualche volta lo vedrete, Martin lo incontrate
qualche volta, vi fate delle riunioni... A giugno vi ho detto: uno
dei punti imprescindibili per il Partito Democratico, nel senso di
ragionare su una disponibilità a dialogare, a fare delle cose
assieme, a dire prima non mi è interessato niente parlare di posti,
di queste cose qui che qualcuno ha tentato, come al solito, di
sporcare tutto sui giornali, di...non ho parlato di presidenze e
quant'altro, ho parlato...uno dei segnali più importanti che
dobbiamo dare ai cittadini valdostani è la questione dei costi
della politica, dobbiamo dare un messaggio che faccia capire ai
valdostani che è talmente grave la situazione che stiamo vivendo
che noi ce ne facciamo carico per primi, perché molti valdostani
non l'hanno capita. Molti valdostani vedono delle cifre enormi: 60
milioni al Casinò, 30 all'università, 20 di qua, eccetera, e
pensano che qui di soldi nel bilancio regionale ce ne sia
un'infinità. No, ahimè, il bilancio regionale è un bilancio che ha
avuto una forte contrazione. Per far capire questo, la politica dà
un suo segnale e quindi assolutamente ho comunicato questo a questi
rappresentanti. Mi stupisco che questa cosa venga fuori adesso,
in extremis
, ci si risveglia con il
coup de théâtre
di un nuovo gruppo di lavoro, ma guardate che, state tranquilli,
non mi beccate più nei gruppi di lavoro, perché non ho più ricevuto
eco del gruppo di lavoro sulle partecipate. Dov'è finito? Quando
c'era un unico punto che avevo chiesto: quello assolutamente
imprescindibile dell'assunzione del personale attraverso procedura
pubblica, basta clientelismo nelle assunzioni e così sarà più
facile lavorare attraverso veline da portare, le commissioni ci
sono, lì in quelle sedi dirò quello che c'è da dire e non farò il
giro dell'oca da un gruppo all'altro senza cavarne granché.
Altra questione: ovviamente i colleghi del Cinque Stelle
propongono di ridurre immediatamente l'abolizione dei fondi dei
gruppi. È una proposta che c'era già nell'altra legislatura, la
votiamo subito, perché questa è seria. Noi personalmente vi
chiediamo quando la proporrete in legge, di scorporare la questione
che volete utilizzare del personale, perché noi il portaborse non
ce lo vogliamo; quindi, allora, spartani fino all'ultimo: via i
contributi ai gruppi, niente portaborse per quanto ci riguarda. Non
abbiamo bisogno di togliere personale pubblico che deve pensare al
cittadino, mettetevi al servizio...una burocrazia al servizio del
cittadino, non al servizio del Consigliere regionale...e quindi
anche di determinare congiuntamente la destinazione dei fondi
risparmiati...noi congiuntamente le proposte le faremo in aula, non
abbiamo riserve a dire che vogliamo tenere in piedi il sociale e i
posti di lavoro che sono sempre più a rischio in Valle d'Aosta.
L'immediato taglio dei compensi, dei premi e dei benefit dei
manager e dei dirigenti delle partecipate...insomma, quando abbiamo
proposto addirittura delle proposte di legge che avete
tranquillamente by-passato...mi ricordo che addirittura esponenti
dell'Ufficio legislativo regionale vennero a darmi lezione da
sindacalista dicendomi che non era possibile ridurre i compensi dei
manager, perché avevano un contratto, io, come sindacalista, li
dovevo difendere. È curioso però come vengono spazzati via i
contratti di quelli degli impianti a fune, come vengono sballottati
i contratti delle fasce più basse, invece c'è sempre il contratto
collettivo nazionale di lavoro per quanto riguarda il Presidente di
Finaosta, che ha il contratto collettivo nazionale di lavoro di
Banca d'Italia. Eh, guardate un po', no? Mica se n'è scelto uno a
caso: quello di Banca d'Italia, è intoccabile, no? Dissi allora in
commissione nell'altra legislatura: facciamo una legge che sia per
quelli che verranno dopo, che però non si possono più applicare
questi contratti, neanche questo siete riusciti a fare! Adesso mi
dite: "andiamo in un gruppo di lavoro che facciamo una
chiacchierata", ma io che chiacchiero su questa roba qua con voi
sono due anni e ci avete presi per i "fondelli"...e adesso fatelo,
lo voteremo, voteremo con umiltà, prendetevi il merito di questa
cosa qui, che finalmente dimezzate lo stipendio di Cilea,
prendetevi questo merito, non lo voglio il merito, voto come umile
soldatino, do il mio voto per arrivare a 18 e che sia legge! Fatelo
e così vale per le altre proposte: la riduzione dei dirigenti, per
esempio, quante volte abbiamo detto non bisogna licenziare nessuno,
ma che senso ha avere un apparato così gigantesco, con 130
dirigenti, si può sicuramente lavorare con meno, promesse su
promesse, nulla.
Per quanto ci riguarda, quindi questo è l'approccio con cui
arriveremo alla discussione del bilancio regionale e ci arriviamo
con molto rammarico, perché si potevano già votare prima delle
leggi che avrebbero dimostrato che i gruppi di lavoro a qualcosa
servivano, ma se quelle leggi non arrivano e i gruppi di lavoro
sono finiti nel dimenticatoio, scusatemi, ma lo dico con
franchezza, io quest'ordine del giorno lo voto nei contenuti, ma
non rispetto al gruppo di lavoro, che farete voi, con le veline, se
avrete voglia, le appallottolerete come avete fatto in questi anni
e le butterete nel cestino, o come il Presidente di commissione
Farcoz, che ogni volta mi dice: "Donzel, per cortesia, siccome c'è
un gruppo di lavoro che discute, che sta ragionando, rinvia le tue
leggi, non discuterle in aula, non portare questi argomenti in
aula", ma certo, come no?, collega Farcoz! Rinviamo pure, adesso si
prenderà carico lei di questo gruppo di lavoro e le mie leggi le ha
lì, ha solo da leggerle e vedere se qualche beneficio le possono in
qualche modo portare.
Sostanzialmente noi quindi questi ordini del giorno dell'UVP e
del...in particolare, quelli del Cinque Stelle li condividiamo
profondamente, bisogna assolutamente ridurre i costi della politica
e bisogna farlo da questo bilancio regionale, il mio rammarico è
stato che qualcuno mi ha detto: "ma no, non si può fare adesso,
così, il bilancio del Consiglio regionale ha già avuto dei tagli,
la Regione non ne vuole parlare, c'è già un tavolo di lavoro".
Silenzio generale, no?, "problema tuo Donzel questo", benissimo.
Adesso c'è il gruppo di lavoro, io non devo far altro che pigiare
il tasto e votare e dare la soddisfazione che si aspettano i
cittadini valdostani, che finalmente voi, merito vostro, non certo
nostro, avete tagliato i costi della politica.
Presidente -
Grazie collega. La parola al collega
Ferrero.
Ferrero (M5S) -
Grazie Presidente.
Beh, essendo fuori dalla fascia protetta, posso fare anche
un...trovarmi d'accordo col collega Donzel, senza poi essere
rimproverato dai fatidici miei vertici. In questo caso direi che il
collega Donzel ha centrato l'argomento, perché come non si può
essere d'accordo con quest'ordine del giorno? Questa è una specie
di sunto di quello di cui abbiamo discusso un anno e mezzo; di
quello di cui, purtroppo, abbiamo discusso per un anno e mezzo
senza addivenire a nessuna conclusione, perché ogni volta c'era un
motivo per rimandare, un motivo per dire: "bisogna contestualizzare
l'argomento, non si può toccare questo...dobbiamo toccare nel
complesso i costi della politica, non possiamo puntarci sullo
stipendio del Consigliere piuttosto che sull'indennità
dell'Assessore, bisogna vedere la questione nel suo complesso".
Risultato? Nel suo complesso non abbiamo fatto niente, zero. Gruppi
di lavoro, tavoli di confronto, ci manca il comitato di pilotaggio,
poi li abbiamo fatti tutti, allora anche noi voteremo a favore di
quest'ordine del giorno, è una votazione che è scontata, non si
potrebbe votare diversamente, ma noi la vediamo diversamente,
abbiamo sentito dire dai colleghi dell'UVP che oggi bisogna
iniziare a discutere...eh no, mi spiace colleghi, oggi bisogna
iniziare a decidere, perché la gente si è stufata delle nostre
discussioni! Perché è un anno e mezzo che noi andiamo avanti con le
discussioni e allora bisogna decidere, allora questo provvedimento,
che in sé è condivisibile assolutamente, rimane una scatola vuota,
se noi non ci mettiamo, quando facciamo le cose, di quanto tagliamo
l'indennità e di quanto facciamo tutto il resto, perché questo è un
documento parziale, qui non si parla, Signori, dei vitalizi. Come
mai non si parla dei vitalizi? Perché c'è un Maurizio Martin,
perché c'è un Dino Viérin, perché c'è qualcun altro, Bruno
Milanesio, che prendono i vitalizi? Per questo? Perché non si parla
dei vitalizi anche? Se non sbaglio, 3.200.000 euro all'anno che
vanno per queste pensioni, che, secondo noi, sono un'appropriazione
indebita, un furto a carico della popolazione valdostana da parte
di persone che ricoprono ancora incarichi alle volte nelle
partecipate e che quindi si beccano non solo la propria pensione,
il vitalizio, l'incarico nella partecipata, magari ne hanno anche
due e magari se hanno fatto anche altri incarichi o hanno svolto
altre attività istituzionali, si beccano anche una quarta o quinta
pensione, ecco, questo dev'essere inserito, perché sennò facciamo
della propaganda, il Movimento Cinque Stelle fa della propaganda.
Questo l'abbiamo sentito per anni ripetere, ma chi è che sta
facendo la propaganda adesso? Abbiate pazienza, stringiamo e
arriviamo ad una conclusione.
Parliamo dei fondi dei gruppi consiliari, inseriamo anche
quest'argomento, ha detto bene il collega Donzel: ci sono
sensibilità diverse, noi che non abbiamo assolutamente
l'organizzazione a livello di segreterie o di partiti, ecco che con
una persona rinunceremmo a tutto, perché quello che ci serve è una
persona che ci dà un colpo di mano e potrebbe essere un dipendente
regionale a costo zero che viene distaccato da uno di quegli uffici
dove non si fa un "cazzo"! Perché così stanno le cose e allora
bisogna arrivare ad un certo punto e bisogna smetterla, perché a
questi tavoli effettivamente non si può più continuare a
partecipare. Abbiamo detto quello che c'è da fare e bisogna farlo.
Noi sinceramente, arrivati a questo punto, non possiamo passare il
nostro tempo a fare discussioni, vogliamo i fatti e i fatti devono
essere fatti che sono quantificati, perché io voglio capire qual è
lo stipendio consono per il Consigliere regionale. Sono i 5.600
euro che si becca adesso? Sono 4.500? Sono 3.500? Questo me lo
dovete spiegare, ma lo dovete spiegare soprattutto ai valdostani,
non a me, questo lo dovete spiegare, perché sennò parliamo di aria
fritta. Allora è bello - e noi lo condividiamo questo - è comunque
un atto che è da condividere, però dobbiamo riempirlo di contenuti.
Ci siamo dato una scadenza? È la scadenza del bilancio? Benissimo,
arriviamo alla scadenza del bilancio e facciamo queste cose,
facciamo un regalo di Natale ai valdostani, eh, qualcuno magari si
accorcia la vacanza e le indennità si abbassano un pochettino. Che
cosa facciamo con quel milione e 100 di euro? Facciamo un bel
tavolo di confronto alla vigilia di Natale, decidiamo dove darlo.
Alle microcomunità? All'ospedale? Aumentiamo il
bon de
chauffage
, facciamo quello che vogliamo, ma lo facciamo, non ne
parliamo, perché ci siamo seccati di parlare a vuoto delle
cose.
Io non ritengo di andare oltre, mi sembra che abbiamo inquadrato
la questione, mi sembra che la sensibilità di alcuni dei colleghi
abbia colto quello che è il nostro messaggio. La nostra intenzione
era quella di trattare in un altro ambito quest'argomento, che era
l'ambito del bilancio regionale, che era la sede istituzionale in
cui doveva essere trattato, l'abbiamo trattato prima, non c'è
nessun problema, però non stiamo a perdere tempo, decidiamo
qualcosa, diversamente, se si tratta di perdere tempo, lo lasciamo
perdere agli altri.
Presidente -
La parola al collega Chatrian.
Chatrian (ALPE) -
Sì, grazie Presidente.
Come possiamo non essere d'accordo nel merito di questa traccia,
non possiamo...abbiamo scritto nero su bianco in questi quasi sette
anni, abbiamo cercato di fare delle nostre umili proposte, abbiamo
cercato di fare delle proposte di legge, abbiamo cercato di
emendare le varie finanziarie, i vari rendiconti, come non essere
d'accordo...al di là di questo, io penso che poi l'obiettivo ultimo
- e mi ricollego ai due interventi dei colleghi Ferrero e Donzel -
è di inserire in finanziaria, in legge tali scelte, sennò è
"fuffa".
Noi di ALPE - non so se abbiamo fatto bene - abbiamo accettato
di far parte dei tre gruppi di lavoro messi in campo in questi
ultimi mesi: quello degli Enti locali, la legge dei Comuni; quello
delle partecipate, ogni tanto ci incontriamo col Presidente La
Torre, "verifica ancora quello...", abbiamo cercato di portare il
nostro contributo, penso che sappiate tutti la posizione di ALPE, e
poi l'ultimo quello della Casa da gioco. Domani noi ci troveremo
probabilmente l'ennesima presa in giro, perché a domanda puntuale
fatta all'Amministratore unico della Casa da gioco: "schema di
questo...", "sintesi di quello...", "documento di quello...", per
avere una fotografia...noi l'abbiamo definita col collega Ferrero
una casa di vetro, almeno per lavorare domani noi non abbiamo quel
materiale, quindi domani affronteremo nel merito alle 15 tale
dossier.
Al di là di quello, come non essere d'accordo sulla traccia
inserita all'interno di quest'ordine del giorno? Parto dal fondo e
torno indietro. Io penso che il contributo del nostro gruppo sul
divieto di cumulo di cariche e nomine retribuite derivanti dalla
pubblica amministrazione risalga al 2009, quindi la posizione ce
l'avete molto chiara, siamo ben contenti se in finanziaria l'11-12
dicembre, inseriremo tale divieto di cumulo con un semplice piccolo
articolo.
Per quanto riguarda il taglio degli emolumenti e la riduzione
del costo dell'apparato amministrativo, io penso che ogni tanto,
magari in maniera pedante, come gruppo, come sottoscritto,
utilizziamo...guardiamo cosa fanno i nostri primi...io dico cugini
delle Province autonome: la Provincia di Trento ha iniziato a
tagliare, ad emendare, a modificare le parti apicali della pubblica
amministrazione. Noi su questo, Presidente Rollandin, ci saremo, il
nostro contributo ci sarà, ma fattivo, cioè lo voteremo in
finanziaria l'11 di dicembre, perché è dall'apice che dobbiamo
iniziare, perché quel mondo lì non esiste più! Per quanto riguarda
l'immediato taglio dei compensi, dei premi e dei benefit, come
dicevo prima, penso che il nostro umile contributo l'abbiamo
portato nel gruppo di lavoro, scornandoci magari, cercando di
proporre, cercando di trovare delle soluzioni, cercando di ridare
centralità a questo Consiglio, anche se magari a pochi valdostani
interessa che sia il Consiglio a decidere le sorti del gruppo CVA e
non poche persone, per noi è basilare, fondamentale, ma non solo,
all'interno di quella proposta già scritta, nero su bianco, e mi
sembra già concordata da tutti i gruppi politici, da tutte le forze
presenti in aula...l'immediato taglio dei compensi, dei premi, dei
benefit, e così via dicendo, quindi il nostro contributo, colleghi,
su questo c'è, ma non ci interessa "da diversi anni", "da sette
anni" o "due anni", c'è, quindi se vogliamo inserire in finanziaria
un altro articolo importante, lo facciamo subito, lo inseriamo. Il
nostro contributo c'è e ci sarà soprattutto il voto, perché non
basta che ci sia il contributo, non basta che ci sia "l'avevamo
detto", non bastano le parole, ma come sempre, sovente, scusatemi,
io ribadisco il nostro gruppo lo ribadisce, la pubblica
amministrazione non solo parla per atti, ma parla tramite
leggi.
"Ridurre gli emolumenti per quanto riguarda gli Enti locali,
in particolare il Comune di Aosta"
, faccio parte del gruppo
Enti locali, mi sembra sia giusto mettere un tetto sulle Giunte
comunali. Mettere un tetto e al contempo permettere che al suo
interno, dato che da federalisti e da convinti autonomisti crediamo
che l'autonomia del Comune...si decida se essere in tre, in cinque,
in quattro e questo penso per armonizzare comunque quelli che sono
i compensi...penso che su questo il nostro contributo ci sia
completamente, senza bisogno di entrare all'interno di un ennesimo
gruppo di lavoro e anche su questo io penso che basti...come dire?
un semplice...neanche emendamento, un semplice articolo. Tutto
questo però devo dirlo con un certo rammarico, perché è un tema che
avremmo affrontato...tant'è vero che non abbiamo come gruppo ALPE
in sede di Capigruppo...perché poi in Capigruppo sembra quasi che
ci si accordi
..."ché véyén sta nite, demàn matén...manque
coqueun"
(traduzione letterale dal patois: "ci vediamo questa
sera, domani mattina...manca qualcuno")...no, questo tema è da
affrontare oggi. Abbiamo chiesto dei sacrifici anche a dei colleghi
per affrontare oggi tale tema, perché è un tema che va affrontato a
carte scoperte, soprattutto, a nostro avviso, con una certa
centralità, quindi ribadiamo l'importanza di affrontare e discutere
di questo tema.
Sull'altro punto inserito - lo dicevano altri colleghi: lo
diceva prima il collega Viérin, lo dicevano i colleghi Ferrero e
Donzel -: intervenire sui compensi per quanto riguarda il costo di
noi 35, c'è una proposta - io non so se è sufficiente o no - che
noi abbiamo condiviso, abbiamo discusso parecchio al nostro interno
come minoranza l'anno scorso prima di presentarla, perché le
sensibilità sono diverse, dobbiamo dirlo a chi ci ascolta, ma
avevamo trovato una sintesi, dicendo: ha un ruolo il Consigliere?
Deve avere un suo ruolo il Consigliere? Il Consigliere dev'essere
l'elaboratore per legiferare? Il Consigliere deve rappresentare,
comunque, un mondo magari che non è rappresentato? Ebbene, sì. Sì,
quindi riduzione sul Consigliere semplice e riduzioni in maniera un
po' più importante sulle figure apicali, perché il divario
è...quella proposta che avevamo fatto un anno fa è ancora valida?
Benissimo, noi ci siamo, Presidente Rollandin, l'avevamo
sottoscritto, l'avevamo firmato, per noi la firma vale. Non abbiamo
quindi bisogno di un nuovo gruppo di lavoro per ridefinire quella
che è la riduzione da fare subito per quanto riguarda i nostri
compensi e i nostri soldi.
Per quanto riguarda la riduzione del numero dei Consiglieri, noi
siamo un movimento a cui la dialettica non manca al suo interno, ci
si confronta parecchio, si discute parecchio, si cerca poi di fare
sintesi, nel momento in cui poi si è discusso molto bene,
"n'en
bién prédzé"
(traduzione letterale dal patois: "ne abbiamo
parlato molto")...però alla fine dobbiamo fare una proposta. Non
nascondiamo la difficoltà di fare sintesi su questo dossier, perché
per noi la partecipazione è molto importante, tant'è vero che con i
colleghi dell'UVP, movimento, e con i colleghi del PD, partito,
avevamo trovato una sintesi nel programma di coalizione, che
comunque si doveva ridurre. Sinceramente all'interno del nostro
movimento non eravamo d'accordo sulla riduzione drastica per mille
ragioni, che non vi declino oggi, sul numero dei 25, ma che si
doveva ridurre assolutamente, e soprattutto che possiamo
tranquillamente anche accettare la proposta che i due colleghi del
Movimento Cinque Stelle fanno, da subito si può ridurre anche da 35
a 25 a livello di compensi, nessun problema: questa era la
posizione del nostro movimento, inserita all'interno, perché poi se
si vogliono fare delle coalizioni, bisogna trovare delle sintesi,
non bastano gli slogan, perché poi bisogna dare corso e gambe alle
cose che si scrivono, perché a solo scriverle, a solo annunciarle
probabilmente siamo tutti capaci, ma poi bisogna declinarle,
votarle e metterle in atto. Su questo quindi noi ci siamo, anche
sulla riduzione del numero dei Consiglieri regionali da attuare il
prima possibile.
Per quanto riguarda la riduzione del numero degli Assessori
regionali, non dobbiamo andare indietro di tanto, la prima
proposta...nella scorsa controfinanziaria abbiamo proposto una
piccola riduzione, forse avevamo giocato una partita a ribasso, non
siamo stati coraggiosi, vista la situazione, probabilmente si deve
fare di più, ma visto anche e considerato che diversi Assessori non
hanno neanche più non solo portafoglio, quasi neanche personale e
forse neanche più il senso di esistere, valutiamo...il nostro
contributo anche su questo ci sarà tranquillamente.
La posizione del nostro gruppo su tutti questi temi la conoscete
penso tutti molto bene, noi ci siamo, il nostro contributo sarà
fattivo, ma sarà fattivo soprattutto il fatto di inserirlo in
finanziaria l'11 e 12 di dicembre. Solo così tutti insieme, non ci
interessa la primogenitura, chi ha proposto, chi non ha proposto,
ma ci interessa il risultato, se ci sarà un risultato, io penso che
un passo avanti l'avrà fatto comunque quest'Assemblea. Apprezziamo
l'iniziativa dei colleghi, il gruppo UVP oggi ha messo nero su
bianco su un ordine del giorno, l'apprezziamo perché forse si
doveva affrontare già oggi, in modo che l'11 e il 12 dicembre in
sede di dibattito di finanziaria, cioè di legge, si inseriscano
direttamente in un quadro più completo, più organico e su questo
siamo tutti d'accordo, che sono i costi della democrazia, visto che
il mondo è cambiato, evviva, se troviamo sintesi con quattro-cinque
articoli per metterli subito in campo e, di conseguenza, dare delle
risposte vere e modificare gli impianti che oggi, ahimè, come
dicevo prima, non sono mai stati modificati e cambiati.
Un piccolo rammarico però devo dirvelo: in questi giorni da
colleghi di gruppi di opposizione nella nuova funzione che ho
accettato mi è stato chiesto: "per quanto riguarda i costi della
democrazia, li affrontiamo subito parlando del bilancio del
Consiglio, o li affrontiamo in finanziaria?", io ho detto: a mio
avviso, parliamone, l'importante è cercare di modificare l'impianto
legislativo il prima possibile, cioè in finanziaria, poi se ne
parleremo domani - cioè oggi -, o in finanziaria...l'importante è
legiferare. Il rammarico è che non ci sia stato questo
feedback
, che solo pochi giorni fa mi sembrava interessante
e voluto da una parte di colleghi, oggi però ci troviamo con un
ordine del giorno...ripeto: ben contenti che ci sia quest'ordine
del giorno, altrimenti probabilmente non avremmo discusso di questi
argomenti così importanti, ma con un unico obiettivo, dal nostro
punto di vista, del gruppo ALPE: l'unico obiettivo è tramutare in
legge nel prossimo mese, in finanziaria, tali articoli, per
veramente ridurre quelli che sono i costi della democrazia. Io
penso che come chiediamo alle parti apicali delle partecipate, come
chiediamo alle parti apicali...ai Dirigenti della Regione, come
chiediamo all'interno degli Enti locali nella loro autonomia una
riduzione, come chiediamo, comunque, il divieto di cumulo...come
chiediamo una diminuzione del numero degli Assessori, penso che
dobbiamo fare anche noi la nostra parte e noi, come gruppo ALPE, la
faremo. Grazie.
Presidente
- Grazie collega Chatrian. Siamo sempre in
discussione generale. Altri che chiedono la parola? Chiudiamo la
discussione generale? La discussione generale è chiusa. Per la
replica, la parola al Presidente della Regione.
Rollandin (UV) -
Il dibattito che si è sviluppato
nell'ambito, voglio ricordarlo, della discussione del bilancio del
Consiglio regionale prende spunto, appunto, da un ordine del
giorno, che ha avuto come obiettivo quello di rimettere una serie
di problemi nella loro logica, e tenendo conto di un aspetto che in
qualche modo riassume tutta una serie di passaggi che i colleghi
che sono intervenuti hanno ripreso. Ora, da parte della maggioranza
- credo che alcuni l'abbiano anche ricordato - tutti questi temi
sono stati non solo non dimenticati, ma presi in seria
considerazione.
Voglio quindi riprendere queste tematiche, che giustamente, a
mio avviso, sono state inquadrate nel costo della democrazia e non
solo della politica, perché questo è un distinguo non da poco e su
questo mi permetto di fare una sottolineatura che non è di secondo
livello. Se noi guardiamo quello che è l'impatto del costo dei
Consiglieri a qualsiasi livello rispetto a quello che è il costo
della macchina nelle sue varie declinazioni, vediamo che
sicuramente ci sono degli scarti notevolissimi. Questo è un
argomento che non è solo sviluppato qui adesso in questo Consiglio,
ma di cui stanno discutendo a livello nazionale, giustamente,
perché si è fatto notare come, mentre si provvede con la
spending review
ad indicare i reparti, le condizioni in cui
si deve incidere per...non si fa nella giusta direzione o comunque
non si sottolinea mai abbastanza qual è il peso della burocrazia
nel senso più ampio e di che cosa significa anche la riduzione dei
costi che ne sono conseguenti, quindi ridurre anche l'impatto che
questa ha sull'utilizzo dei vari meccanismi che fanno riferimento
all'amministrazione pubblica, e questo è un dato oggettivo, quindi,
quando si parla di semplificazione, andiamo anche nella direzione
di avere un'attenzione particolare a queste tematiche.
Ora, credo che è stato ricordato che alla fine della passata
legislatura - cosa che non tutti ricordano, ma mi sembra giusto
ricordarlo - all'unanimità era stata presa una decisione di un
certo tipo, che aveva comunque ridotto e di molto tutta una serie
di interventi nell'ambito dell'organizzazione del Consiglio.
Allora, su questo, dando in quel momento un segnale, un esempio che
comunque si andava in una certa direzione, poi si è iniziato con
questa nuova legislatura, dove si è detto: "quello che era stato
fatto pochi mesi fa non basta", è questo il significato...secondo
alcuni, non basta. Ora, qui ci sono sicuramente dei pareri
discordi, perché noi abbiamo presentato come maggioranza, voglio
ricordarlo, depositato...altri l'hanno detto, altri hanno fatto lo
stesso a proposito della legge sulla riduzione dei Consiglieri
regionali. Chiaramente questo, come hanno ricordato, entra in
funzione come tutta una serie di leggi nella politica quando si
cambia comunque quello che è il mandato, cioè entra in vigore con
la nuova legislatura. Questa legge è stata depositata a suo tempo,
quindi per questo tema noi avevamo concordemente dichiarato che il
punto di approdo poteva essere quello dei 25, non ripeto tutte le
motivazioni che ci sono. Chiaramente questa legge non era stata
spinta ed è lì proprio per le ragioni che prima Donzel aveva
richiamato prima: perché questo è un tema su cui bisogna che ci sia
un accordo forte prima di tutto perché va cambiato con la
maggioranza non relativa, ma assoluta; in più c'è il discorso che
correttamente richiamava sempre Donzel, dire: "ma quando arriva a
Roma questo, che fine fa? Viene approvata così o può essere
modificata?", ed è vero che se non ci sono le garanzie che oggi
l'intesa non dà, perché non c'è, perché le modifiche statutarie non
hanno ancora il principio assodato dell'intesa, questo può portare
a qualsiasi conclusione. È vero che 25 era il numero anche indicato
nella proposta a suo tempo...nella legge che a livello nazionale
aveva dato delle indicazioni...era da 20 a 25, c'era lì... Su
questo tema comunque c'è una proposta che come...noi abbiamo
parlato nel gruppo di lavoro della modifica della legge elettorale
per i Comuni, ne avevamo parlato e correttamente qualcuno aveva
detto: "ma, scusate, noi portiamo a 25 il numero dei Consiglieri e
lasciamo il numero dei Consiglieri comunali di Aosta a 27?". È un
ragionamento da fare, da sviluppare, se è giusto, se non è giusto,
se è corretto o come farlo.
A proposito dei gruppi di lavoro, voglio ricordare che questi
tre gruppi di lavoro non solo sono stati portati avanti, ma il
gruppo di lavoro sugli Enti locali ha permesso in poco tempo,
grazie anche al contributo di quello che era stato fatto
precedentemente nelle commissioni competenti...il gruppo di lavoro
sugli Enti locali ha portato alla chiusura della legge sulle
Unités des Communes
in un modo credo...per carità, con delle
difficoltà, con dei correttivi, con una serie di discussioni, poi
non tutti possono essere completamente d'accordo, con i distinguo,
ma comunque è una legge che ha votato questo Consiglio. Qualcuno
dice: "ma perché non è stato riconvocato?". C'è stata, ad onor del
vero, una forza politica che ha chiesto un momento di riflessione
per poter discutere, adesso mi risulta che siano pronti per
ricominciare, se c'è la volontà, di andare avanti...una settimana è
passata. La convocazione verrà fatta, poi chi non vuole
partecipare, per carità, non si obbliga nessuno, però vorrei dire
non è che su questo si è perso tempo. Una forza politica ha
chiesto: "vorremmo fare un chiarimento interno", tutti abbiamo
detto: "benissimo, lasciamo che questo venga fatto e poi
riprendiamo il lavoro". Sul discorso della legge elettorale per i
Comuni quindi mi sembra che ci sia la volontà - almeno, l'avevo
colta nell'ultima riunione - di portare a conclusione questa legge,
tenendo conto delle procedure che hanno permesso di arrivare ad
oggi a dei compromessi che mi sembrava fossero di una certa
consistenza, tenuto conto anche di quello che ricordava sempre il
collega Donzel, di quelle che sono state alcune indicazioni che, è
vero, sono state fatte, ad esempio, per un numero di...della
rappresentanza della Giunta, che abbiamo detto, nel limite di
quella che è la spesa, questo può starci. Credo quindi che, se c'è
la volontà, questo gruppo potrà non solo continuare a lavorare, ma
anche arrivare a delle conclusioni in breve tempo.
Avevamo detto che sempre questo gruppo dovrà occuparsi di altre
due leggi: quella dei Segretari e quella dei riferimenti del costo
della democrazia, riferito al costo dei Consigli comunali, legge
che dev'essere modificata. Allora, queste sono leggi che, secondo
me, devono essere viste con un certo criterio e fatte non...parlo
di queste, con un emendamento, ma tenendo conto che ci sono una
serie di passaggi che, a mio avviso, devono essere fatti con la
dovuta correttezza, con il dovuto esame, in modo tale da poter
prendere in considerazione tutte quelle che sono le varianti, e
questo vale per il discorso della politica.
Per quanto riguarda l'amministrazione, credo che la legge sulle
partecipate sia in dirittura d'arrivo. Bene, lì c'è lo spazio per
dire tutto quello che si vuole sui limiti della partecipazione, i
limiti di spesa, di quelli che sono negli incarichi...tutto questo
credo che si possa tranquillamente dire in una legge che
quasi...adesso credo che il collega lo potrà dire...è in dirittura
d'arrivo. Cosa voglio dire con questo? Per quella che è la
riduzione del costo della parte relativa alla macchina
amministrativa, sono sicuramente dei temi che mi sembra vadano
affrontati con un po' di delicatezza, in quanto sicuramente ci sono
anche delle parti sindacali che vanno...oltre le parti, che vanno
in qualche modo audite, sentite, fatte delle proposte rispetto a
delle indicazioni. Non è che possiamo andare a dire il giorno
dopo...non mi sembra che questo sia proprio il metodo che possiamo
utilizzare. Cosa voglio dire con questo? Che nell'analizzare
quest'ordine del giorno che prevedeva un gruppo di lavoro, che a
questo punto, però, mi sembra di capire, secondo alcuni, possa
essere superato dal fatto che ci sono già dei gruppi di lavoro che
in qualche modo incidono sulla stessa materia e che possono
concludere in tempi brevi sugli stessi argomenti...e quindi, se
così è, io credo che da parte della maggioranza...noi concordiamo
sul fatto che ci sia la possibilità di discutere di questi temi e
che ci possa essere quest'accordo nel modo migliore.
Sul discorso degli Assessori noi riteniamo che sia un
ragionamento da fare in termini non solo di dire: "tagliamo adesso
un Assessore", credo che la logica sarebbe che, nel momento in cui
si fanno le modifiche per i Consiglieri, ci sia anche la
conseguente modifica del numero di Assessori. Questo però è un
ragionamento che credo possa essere fatto e declinato secondo una
logica che ha una sua correttezza di impostazione nel momento in
cui c'è un rapporto tra il numero di Consiglieri e il numero di
Assessori, poi se si vuole fare in un altro modo, penso che ci
saranno delle proposte su cui ragionare e lavorare.
In conclusione non credo che ad oggi ci sia stata inerzia su
tutte queste tematiche, non si è arrivati ancora a delle
conclusioni, però su tutte c'è un'impostazione avviata non solo, ma
molto avanti. Credo che allora delle indicazioni possano essere
date, se saremo già pronti per la finanziaria su alcuni
temi...voglio specificarlo su alcuni è possibile già solo con
emendamenti, su altri temi non riteniamo che si possa semplicemente
con un emendamento, con un articolo, risolvere i problemi per
l'impostazione da dare ad alcune tematiche molto delicate: questo
lo diciamo a scanso di equivoci.
Per quanto ci riguarda, quindi noi riteniamo che sia un
ragionamento aperto che dobbiamo fare...se su questi temi noi
abbiamo la disponibilità per il gruppo di lavoro...noi eravamo
anche disponibili al gruppo di lavoro, però ritenendo che queste
materie fossero in qualche modo valutate e concepite con questa
logica. Nell'insieme così com'è stato presentato l'ordine del
giorno, non riteniamo che né nei tempi, né con queste premesse,
possa essere la soluzione alle tematiche di cui abbiamo risposto,
siamo disponibili ad accelerare i tempi per tutte le leggi e per
tutti i provvedimenti che sono già iniziati, riprendendo anche la
discussione nel merito di quei temi che hanno fatto oggetto già di
approfondimento. Non pensiamo che questo voglia dire perdere tempo,
si può andare nella direzione giusta in poco tempo sia nelle
commissioni competenti completando il lavoro che è stato fatto, sia
nelle indicazioni che ho appena riferito. A questo punto quindi non
so se viene mantenuta questa risoluzione, noi con queste
motivazioni...se il discorso è attivare il gruppo di lavoro, noi lo
diciamo, siamo disponibili ad attivare il gruppo di lavoro se c'è
la disponibilità di tutti; se non c'è la disponibilità per il
gruppo di lavoro, siano le commissioni ad attivarsi, affinché su
queste tematiche ci sia la giusta attenzione in tempi corretti. Non
riteniamo che tutto si possa risolvere con la prossima finanziaria,
perché questo sarebbe un aspetto, secondo me, fatto in una luce, in
una veste che non risponde completamente né alle attese, né alle
disponibilità per affiancare un dibattito aperto che, credo, tutti
capiscano che deve avere una sua logica e non può essere concluso
semplicemente con una semplice modifica della legge finanziaria.
Con questo quindi noi adesso sentiamo quali sono le conclusioni,
poi, sulla base di questo, dichiareremo la nostra posizione nel
merito.
Presidente -
Grazie Presidente. La parola al collega
Bertschy.
Bertschy (UVP)
- Grazie Presidente.
Beh, per stemperare un po' i toni, direi che siamo riusciti a
mettere d'accordo maggioranza e un po' di minoranza. Siamo rimasti
nel mezzo col nostro documento e con quelle che noi speravamo
fossero raccolte come buone intenzioni di lavoro. Siamo stupiti
anche un po' del tono di alcuni interventi, poi può essere tutto
opinabile in politica e ognuno ha le sue idee, le porta qua in aula
alla discussione, però poi se tutto questo suscita del livore, ci
dispiace, perché non era assolutamente questa la nostra intenzione;
tra l'altro, raccogliendo una serie di interventi, mi pare alla
fine un po' tutti ci diano ragione, salvo che ognuno vuol lavorare
in maniera diversa su questi argomenti. L'idea di portare oggi
questa discussione è stata quella anche di creare un'opportunità
per arrivare a fare un percorso insieme di qui al bilancio
regionale. È vero che l'anno scorso i gruppi di opposizione hanno
proposto dei loro emendamenti, è vero che questi emendamenti sono
rimasti lettera morta. Allora se l'idea di lavorare insieme da qui
al Consiglio è un'idea che è sbagliata, bene, accettiamo quelle che
sono le proposte che pervengono dagli altri gruppi, le idee degli
altri gruppi, però anche noi speriamo che alla fine ci sia un
risultato su tutti questi argomenti, perché se poi non avremo fatto
l'ennesimo gruppo di lavoro...che urta probabilmente è il fatto che
noi siamo in sette, forse un po' più disponibili proprio perché
numericamente più rappresentati a lavorare su più gruppi...ci
permette di andare in una direzione attraverso un metodo di lavoro
e capiamo che chi ha dei gruppi più ristretti invece fa
fatica...però l'idea di portare questo tipo di metodo di lavoro era
anche quella di raggiungere su qualche argomento qualche risultato,
no? Se posso andare avanti...
(interruzione di un Consigliere, fuori microfono)
...l'idea era semplicemente questa. Su una serie di argomenti
quindi ritroveremo probabilmente degli emendamenti che abbiamo già
presentato, altri li andremo a valutare insieme, alcune leggi
speriamo che arriveranno a compimento di qui al Consiglio, l'aver
risollecitato certi argomenti non credo che possa fare del male
riguardo a tutta una serie di obiettivi che vogliamo raggiungere al
più presto per garantire l'efficacia e i risparmi.
Non abbiamo quindi parlato di indicazioni, di riduzioni, abbiamo
messo dei temi generici che all'interno del gruppo avrebbero potuto
trovare almeno una discussione in una forma più ristretta. Se
vuole, ne riparleremo, appunto, attraverso gli emendamenti qui in
Consiglio regionale, però l'idea che alla fine sta alla base di
tutta questa discussione, anche è decidere una volta con la massima
trasparenza che tipo di importanza noi vogliamo dare a questo
ruolo, che non sta solo per l'indennità che poi ci deve essere
riconosciuta, però l'importanza del ruolo la dobbiamo definire una
volta per tutte, dobbiamo capire se è nostra intenzione valorizzare
il ruolo politico che oggi rappresentiamo in maniera temporale,
domani lo rappresenteranno altri, o se riteniamo che questo ruolo
semplicemente debba essere un po' alla volta svuotato delle sue
funzioni e quindi banalizzato. Può anche essere, ci sono altre
democrazie qua oltralpe che fanno altre scelte, addirittura si
continua semplicemente a fare il proprio lavoro e si viene qua a
prestare nel tempo a disposizione la propria attività politica.
Bisogna però trovare alla fine un equilibrio, un equilibrio che sta
anche nella misura in cui si chiede della disponibilità, che -
ripeto - non è da misurare solo in termini economici, perché poi
ognuno di noi nella vita privata ha differenti possibilità di
percepire o meno delle proprie entrate. Uno quindi può fare anche
quello che vuole, però capiamo una volta che tempo c'è da dedicare
a questo tempo, che misura vogliamo rappresentare, giustamente
1.000, 2.000, 3.000, 4.000, 5.000, ma decidiamo che cosa si vuol
fare! E poi una volta per tutte, una volta che ci si è espressi,
non se ne parla più e si va avanti, perché altrimenti qua tutti gli
anni siamo a dire: "più 10", "meno 10", "prezzo...al posto dei 25,
35", tutto quello che si dice va bene, noi diremo come la penseremo
e quello che, secondo noi, ci deve essere dietro al ruolo del
Consigliere regionale.
Ripeto quindi che lo spirito della proposta era propositivo,
sappiamo bene la storia e le cose che sono state dette qua dentro,
l'UVP è un movimento giovane che non ha avuto possibilità di
dibattere nello scorso Consiglio regionale, non esisteva...proposte
di legge in questi due anni al riguardo non ne abbiamo fatte,
abbiamo partecipato ai gruppi di lavoro degli altri, però
permetteteci che se per una volta diciamo la nostra, non è che
dobbiamo scatenare una guerra mondiale di tutti quanti! Perché se
all'UVP, quando poi parla di costi della politica o quanto meno fa
delle proposte in questa direzione rappresentando una serie di
argomenti, gli viene detto: "ma non l'hai mai detto prima, quindi
non puoi dire niente", beh, allora ce ne stiamo zitti e non ne
parliamo più. Non l'abbiamo fatto in questi termini, perché appunto
ci sono altri che hanno marcato ben prima di noi l'argomento e non
vogliamo delegittimare quello che hanno fatto gli altri, ma, se
permettete, vogliamo dire quello che pensiamo di dire noi. Crediamo
che in un'Assemblea come questa si possa fare questo e si possa
fare soprattutto senza fare arrabbiare tutti quanti. L'UVP quindi
oggi ha fatto una proposta, questa proposta ha ridato mi pare la
voglia di lavorare...anzi ha spinto verso un lavoro ancora più
celere su una serie di argomenti e il gruppo di lavoro non
interessa, noi chiaramente manterremo la nostra proposta e, come
tutti gli altri, lavoreremo su questi argomenti nei tavoli di
lavoro che verranno proposti nelle prossime discussioni in
Consiglio regionale.
Presidente
- Grazie collega. Altri? Siamo alle
dichiarazioni di voto. Ricordo che dovremo votare prima quelli che
sono gli emendamenti proposti all'ordine del giorno da parte del
Movimento Cinque Stelle e poi il testo dell'ordine del giorno. La
parola al collega Donzel.
Donzel (PD-SIN.VDA)
- Per dichiarazione di voto. Allora,
anche per chiarire che la passione con cui ci si mette negli
interventi è legata anche alla passione con cui si lavora per anni
su certi argomenti, quindi non vorrei che qualcuno avesse frainteso
che vorremmo magari alimentare una cosa per mettere i bastoni fra
le ruote...no, fate tutti i gruppi di lavoro che volete, non
abbiamo detto di non fare gruppi, vi abbiamo invitato a farne e a
farne anche di più, se qualcuno è preoccupato magari che il PD non
ce la fa, beh, fate attenzione, perché poi segnaliamo anche le
assenze degli altri, noi a questi gruppi di lavoro c'eravamo,
c'eravamo a tutti i gruppi, presenti generalmente sempre in orario
fino alla fine. Penso quindi che non è che abbiamo intralciato il
lavoro di nessuno se politicamente abbiamo detto che non ci stiamo
alla melina dei gruppi di lavoro, è una questione politica e non
che qualcuno ci faccia passare per quelli che sono stanchi; ci
costerà più lavoro, dovremo scrivere, anziché andar lì a passare
una mezza giornata ad ascoltare gli altri, eccetera. Scriveremo,
renderemo pubbliche le nostre posizioni e voteremo - questo è il
punto - le cose che verranno portate qui, che vanno nella direzione
di ridurre i costi della politica, perché questo è il punto,
infatti votiamo questi ordini del giorno, noi votiamo: questa è la
differenza, ma non ci stiamo ad innescare meccanismi di una
collaborazione che non si capisce quanto...e che sbocchi ha visto
che c'è una
impasse
ancora nelle forze politiche, non si
capisce cosa sta succedendo. Noi vogliamo essere chiari anche nei
confronti dei cittadini, i costi della politica sono un argomento
importante, ci siamo stupiti che non veniva trattato nella sede
dove il Presidente del Consiglio ha ritenuto opportuno porre la
questione, è stata posta qui in Consiglio regionale, non ci
scandalizza, anzi ci fa molto piacere, ci ha dato la possibilità di
esprimere serenamente e con chiarezza la nostra posizione a favore
della riduzione dei costi della politica, senza nessuna
arrière
pensée
, prima...eccetera, noi addirittura abbiamo deciso: un
passetto indietro, avanti tutti gli altri che sono più bravi di
noi, ma noi votiamo questi ordini del giorno e le leggi che
tagliano i costi della politica.
Presidente
- La parola al collega Chatrian.
Chatrian (ALPE)
- Sì, grazie Presidente.
Come ho cercato di argomentare nel precedente intervento, nel
merito, come dicevamo prima, condividiamo tutta l'impostazione di
quest'ordine del giorno. Come ho detto prima - lo ribadisco -,
abbiamo apprezzato che i colleghi dell'UVP abbiano presentato
quest'ordine del giorno, così abbiamo anticipato le discussioni.
Come dicevo prima, però questo è un ordine del giorno...un impegno
di natura politica, ma non è sufficiente: quante volte quest'aula
ha votato, ha approvato degli impegni politici con l'Amministratore
della Casa da gioco, con la stessa Giunta...altri impegni presi che
poi non sono stati tradotti?
Detto questo, noi sosterremo quest'ordine del giorno, perché è
la nostra storia di ALPE, in questi sette anni di Consiglio
regionale, anzi rilanceremo subito, come dicevo prima, tutto forse
non si potrà inserire in finanziaria, ma cercheremo di portare il
nostro apporto su tutti questi temi da inserire direttamente nel
prossimo mese di dicembre, per passare dagli annunci subito al
fare, a declinare, a votare e a sostenere, in modo che siano subito
operativi dal 20 di dicembre o dal 1° gennaio 2015 immagino... Noi
quindi sosterremo quest'ordine del giorno, come vi dicevo prima, su
tanti di questi temi penso che la posizione di ALPE sia chiara, è
stata scritta nero su bianco, abbiamo partecipato ai vari gruppi di
lavoro, quindi se poi bisogna trovare altre sintesi per rivedere e
ridurre da subito i costi della democrazia, noi ci siamo.
Presidente
- La parola al collega Borrello.
Borrello (SA)
- Grazie Presidente.
Il tema è un tema sicuramente difficile, molte volte c'è
difficoltà a trattare questo tema, soprattutto perché c'è una forte
attenzione da parte della popolazione su questo tema. Penso che, se
c'è una cosa positiva che possiamo trarre da questa discussione, è
che si è evidenziato - e ringrazio i proponenti - un aspetto che
penso sia opportuno da sottolineare, che è il seguente: io non so
effettivamente quale può essere il ruolo del Consigliere, il ruolo
del politico e come questo si può andare ad incastrare in un
contesto più generale di società civile e non posso neanche - e su
questo do ragione al collega Ferrero - andare ad individuare quello
che è il giusto compenso, io penso però che se c'è una cosa che
bisogna fare è fare un'analisi a 360 gradi di quello che è il
contesto dei costi definiti "della democrazia e della politica".
Durante le sospensioni noi abbiamo voluto fare un'analisi rispetto
a quelli che erano i punti declinati all'interno dell'ordine del
giorno e abbiamo visto che...su alcuni punti già ci stiamo
lavorando, su altri ci sono delle convergenze, su alcuni punti non
abbiamo trovato una sintonia ed è per questo che, pur ribadendo la
nostra disponibilità ad affrontare le tematiche nelle sedi
opportune, noi ci asterremo su questo provvedimento a nome di tutta
la maggioranza.
Presidente
- La parola al collega Ferrero.
Ferrero (M5S)
- Grazie Presidente.
Il collega Cognetta successivamente farà qualche considerazione.
Solo per chiedere scusa alle colleghe in aula e a chi ci ascolta, e
ai colleghi ovviamente, dell'utilizzo improprio di un termine che
ho fatto precedentemente e chiedo scusa anche a lei, Presidente,
per la pazienza. Grazie.
Presidente
- Grazie collega. La parola al collega
Cognetta.
Cognetta (M5S)
- Sì, alla fine è meno cattivo di quello
che sembra. Allora, faccio solo due considerazioni rispetto a
quanto detto dal Presidente Rollandin, perché mi è sembrato molto
interessante ciò che ha detto e quindi credo che bisogna entrare
nel merito un minuto rispetto a ciò che ha detto. Anche noi
voteremo quest'ordine del giorno, così come i nostri emendamenti,
questo mi sembra ovvio, però lei ha detto...ha fatto un paio di
passaggi, più di un passaggio che sinceramente ci sembra di dover
approfondire. "Dobbiamo fare le cose col dovuto esame, cioè bisogna
guardare con calma onde evitare che, diciamo così, facciamo degli
errori"; "bisogna audire i sindacati", perché giustamente non si
possono fare le cose così a caso e poi "già nella passata
legislatura abbiamo ridotto di molto e abbiamo detto che bastava e
invece siamo qui ancora a discutere di questa cosa", lei ha
sottolineato anche questo. Ha poi anche detto che non c'è stata
nessuna inerzia o comunque c'è stata poca inerzia rispetto a quello
che stiamo facendo e che quindi stiamo invece andando in maniera
abbastanza celere e che c'è un peso della burocrazia piuttosto
importante, che bisogna comunque snellire. Alla fine però in
concreto non ho capito effettivamente che cosa potremo mettere in
campo: è questo che non ho capito dal suo ragionamento, perché lei
non l'ha detto, cioè ha detto: "sì sì, va beh, facciamo il gruppo
di lavoro, poi vediamo". Ora, vede, è proprio questo il punto, io
credo che lei in qualche modo metta in difficoltà noi gruppi di
opposizione rispetto a tutta una serie di cose, cioè cerca di
venirci incontro in maniera apparente, poi nella realtà tende a
procrastinare e a mandare avanti i discorsi senza ottenere nessun
risultato tangibile. Siccome su questo punto, quello dei costi
della politica, siamo tutti abbastanza con il nervo scoperto chi
per un motivo e chi per l'altro, io credo che lei non possa più
procrastinare nulla: non lo può fare lei personalmente, non lo può
fare come Presidente della Giunta e non lo può fare per tutti i
valdostani che fuori guardano ciò che fa.
Io non sono ancora entrato nel dettaglio della finanziaria, la
sto leggendo in questi giorni, però ho visto che c'è un taglio di 2
milioni e mezzo sui docenti, per esempio, non nel prossimo anno,
nel 2015, ma nel 2016 e nel 2017, se c'è...
(interruzione di un Consigliere, fuori microfono)
...non c'è...hanno detto male...ci sarà...allora, se ci sarà,
vorrà dire che dovremo prima parlarne con i sindacati, vorrà dire
che prima dovremo parlarne con i docenti stessi, dovremo parlarne
con tutti, insomma, prima di decidere questo taglio e a me non
sembra granché giusto, anche se ci sarà su tutti o...togliessimo
anche solo un euro a queste persone.
Per quanto riguarda invece il nostro costo...è vero, qual è il
nostro costo? Qual è il nostro giusto compenso? È vero che non è
corretto, perché poi sinceramente alla fine, a guardare tutti
quanti qui dentro, gli unici disoccupati siamo il collega
Capogruppo dell'Union ed io e quindi, allora, se non avessimo un
compenso, noi come potremmo...anche il collega La Torre, scusi
collega, vede, la do sempre per ricco, invece non è vero... Dicevo,
ci sono poche persone disoccupate, allora uno dice: "va beh, un
disoccupato non potrebbe più fare questo lavoro se non avesse un
equo compenso, perché non avrebbe di che sostenersi", e qui entra
in gioco un altro discorso: il ruolo del Consigliere, che è già
svuotato, quello cui faceva riferimento il collega Bertschy. Il
ruolo del Consigliere è già svuotato, se per questo in alcuni casi
vedo che è svuotato anche il ruolo dell'Assessore, non solo del
Consigliere, ne abbiamo avuto prova diverse volte, no? Non mi
sembra di dire una stupidaggine. Allora, forse è su questo che
dovremmo discutere una volta per tutte tutti assieme, al di là dei
soldi, che fanno effetto, ma poi alla fine non sono quelli che
contano, perché sempre lei, Presidente, ha detto che l'impatto del
costo del Consiglio è ridicolo rispetto all'impatto del costo di
tutta la macchina. È vero, la macchina costa 900 milioni, noi ne
costiamo ad esagerare 5 o 6...sinceramente non c'è rapporto, sono
d'accordo con lei, ma non è questo il punto: il punto è che cosa
facciamo con questi 5 o 6, è questo il nocciolo della questione! Se
noi siamo svuotati del nostro ruolo, se noi non contiamo nulla, non
valiamo nulla e allora anche i 2.500 euro che prendiamo il collega
Ferrero ed io sono troppi, capisce? Allora, o lei dà di
nuovo...dico proprio lei personalmente, perché è lei che dà o che
non dà qui dentro...o lei dà di nuovo mandato e potere ai
Consiglieri, oppure i Consiglieri non hanno senso, non ha senso
questo Consiglio...
Per fare ancora un rapidissimo accenno rispetto al numero dei
Consiglieri: 35, 25...a 25 Consiglieri con questa legge
elettorale...perché poi il punto è la legge elettorale, perché noi
abbiamo una soglia che dice minimo due Consiglieri, vuol dire che,
se fossimo 25, per entrare in questo Consiglio, bisognerebbe
prendere l'8 percento; ho fatto i calcoli rispetto alle ultime
regionali, bisognerebbe prendere almeno 6.000 voti su 74.995
votanti. Allora, vede, se già non contiamo nulla e la nostra
rappresentatività diminuisce ancora - perché capisce che, per
entrare, si deve avere l'8 percento -, rendiamoci conto che con una
legge elettorale che dà tre preferenze, che abbiamo già detto che
si controlla nome e cognome di chi vota...facciamo prima a dire che
non serve questo Consiglio, nominiamo dei reggenti per cinque anni
- chiamiamoli proprio così: dei reggenti - diamo loro anche 200
mila euro all'anno, perché, insomma, sono tre, quattro,
cinque...decidiamo quanti sono, poi basta: A) sapremo subito di chi
è la responsabilità; B) risparmieremo un sacco di soldi; C) anche
un sacco di tempo e D) avremo ben chiaro quello che succede, mentre
invece adesso non si sa mai, perché quando...spesso...lei dice
sempre: "il Consiglio ha deciso", non dice mai: "la maggioranza del
Consiglio ha deciso", dice: "il Consiglio ha deciso" anche quando
noi votiamo contro, è vero, il Consiglio ha deciso, ma noi magari
abbiamo votato contro.
Allora, vede - e concludo, scusatemi per l'estensione del tempo
-, questo ragionamento dei costi prende un ragionamento molto più
largo, noi voteremo questo, ci fa piacere che si metta in
discussione questa cosa, ci farebbe piacere che facessimo anche
qualcosa, adesso glielo ho detto con più calma rispetto all'enfasi
con la quale dice le cose il mio collega Ferrero, però il concetto
è sempre lo stesso. Grazie.
Presidente
- Grazie collega Cognetta. Non ci sono altre
richieste di intervento? La parola al collega Laurent Viérin.
Viérin L. (UVP)
- Nel clima surreale di questa serata
sono nate diverse sensazioni in noi, il clima appunto le ha
suscitate: intanto sicuramente delusione per vedere non accettata
quest'iniziativa da parte della maggioranza, al di là del vedere
dei visi rallegrati o, meglio, dei sospiri di sollievo da parte di
qualche Assessore, che probabilmente vede solo rimandato
l'argomento della riduzione del numero, appunto, dei dicasteri
regionali, di qualche Presidente di commissione che non vede
neanche messo in discussione il proprio emolumento, del Presidente
del Consiglio che continua a soprassedere su un tema che
affrontiamo da un anno... Un clima surreale che suscita in noi
molta delusione per questa chiusura che non capiamo sinceramente e
che non sappiamo se riallacciare alla tempistica, alla non
condivisione dei contenuti, al non voler affrontare l'argomento, a
voler ancora rimandare, a voler prendere tempo e a non voler di
fatto incidere su questo tema, che, come abbiamo detto
nell'illustrazione, per noi non può più aspettare, non poteva più
aspettare. Anche stupore per un momento di tensione che oggi
vediamo...che adesso, invece, vediamo un po' stemperata, per aver
rischiato, singolo gruppo, di far accettare alla maggioranza o,
meglio, ad una maggioranza che probabilmente non ha più tanto i
numeri, che quindi probabilmente è più sensibile ai temi proposti
rispetto a qualche mese fa...e allora da qui l'irritazione, o
comunque la tensione da parte di certi
colleghi...trasversale...quindi anche un po' una sensazione
così...strana di chi oggi in punta di piedi cerca di portare un
tema è riconosciuto da tutti, un tema che tutti da anni, da mesi e
da decenni spronano e che però oggi, se qualcuno lo porta in aula
con i tempi che non sono decisi da altri, non va bene. Proposte che
non vanno bene perché se ne doveva parlare prima, perché non è il
momento, perché bisogna aspettare il bilancio, perché bisogna
aspettare l'anno prossimo, perché non si sa che cosa bisogna
fare.
Allora, noi siamo comunque contenti di questo dibattito, quindi
prendiamo atto che, anche se a qualcuno non piace, il dibattito si
fa spesso in aula. Non abbiamo capito dov'è che bisogna fare altri
dibattiti, le commissioni non vanno bene, i gruppi di lavoro
neppure, l'aula guai, bisognava chiedere il permesso per
intervenire, soprattutto su certi temi che sono di altri, perché
non abbiamo il diritto di parlare di certi temi, quindi la politica
dove deve discutere dei temi se non nel Consiglio Valle? Che poi
sia ridotto a 25, a 35, a 29, a 27, ma cosa vogliamo fare di questo
Consiglio Valle? È ancora il luogo dove si può parlare? Anche con
sensibilità diverse o siamo una cosa unica? Esiste il pensiero
unico anche numericamente imposto da chi non ha i numeri o che ha i
numeri ridotti, o ognuno oggi qui è stato eletto con un certo
numero di consensi di lista e rappresenta una fetta di elettorato
valdostano? Perché noi ci siamo presentati agli elettori sì, con
dei programmi di coalizione, ma - lo ricordava bene il collega
Donzel - con delle sfumature diverse su certi temi. Noi oggi, come
UVP, quindi rivendichiamo le nostre posizioni, poi possono piacere,
non piacere, qualcuno vorrebbe farci cavalcare altri temi che sono
di altri...ma che ognuno cavalchi i propri temi! Poi ci presentiamo
alle elezioni, ci contiamo, torniamo qui e vediamo quanti siamo,
perché così funziona la democrazia, perché se il concetto di
democrazia è distorto, allora non ci capiamo, ma cos'è la
democrazia? Ognuno di noi conta per gli altri, o conta per sé
stesso, o conta per il gruppo che rappresenta? Noi crediamo di
contare per sette eletti, che questo piaccia o non piaccia, e che i
temi che noi proponiamo qui piacciano o non piacciano e che
qualcuno sia partito prima o dopo, durante, mentre a noi non
interessa. Noi oggi crediamo che le condizioni politiche che si
sono create in questo Consiglio anche dall'opposizione possano
incidere sul futuro di questa comunità e noi il cambiamento lo
vogliamo anche dall'opposizione, se questo è possibile, se poi
questo dà fastidio, se poi questo rischia di avvenire e però la
primogenitura non è di chi vorrebbe averla, a noi non interessa,
noi vogliamo il cambiamento, anche da qui, anche e soprattutto
dall'opposizione.
Allora, andare in maggioranza non si può, governare non si deve,
stare all'opposizione guai, ma a cosa serve il Consiglio Valle? Ma
ha ragione la gente a dire che siamo qui a discutere. Qualcuno
dice: "basta, siamo stufi di discutere, bisogna agire". Il nostro
documento andava nell'ottica di agire e "non va bene, non è il
tempo giusto, non è il momento, non bisognava". Cosa vogliamo fare?
Noi non diamo lezioni a nessuno, portiamo i nostri temi. Accettiamo
anche lezioni da altri. Sicuramente c'è chi è più bravo di noi, chi
sa magari cavalcare meglio certi temi, noi vogliamo semplicemente
portare degli argomenti: uno degli argomenti
bon gré,
malgré
, è anche quello dei costi della democrazia, concetto
diverso, lo abbiamo ripetuto. Qualcuno vede solo i costi della
politica o, meglio, fino ad oggi vedeva solo i costi della
politica. Forse esistono anche i costi della democrazia, ci abbiamo
pensato? Qualcuno non ci aveva pensato? Magari lo aveva pensato, ma
non lo aveva detto, ma chi se ne frega! Ma parliamo in quest'aula
di questi temi! Se qualcuno dà fastidio...probabilmente sollecita
anche quest'aula, quindi è per questo che noi diciamo che questo
dibattito è stato, secondo noi, positivo, lo ricordava il collega
Bertschy, siamo...se non abbiamo capito male, tra l'altro, queste
proposte sono condivise da tutti, anche in parte dalla maggioranza,
no?, collega Borrello. Sono condivise da tutti e i temi trasversali
dai fondi dei gruppi, che in questo periodo, tra l'altro, faranno e
fanno parlare fino ai dirigenti...ma benissimo, ma parliamone, per
noi non ci sono argomenti tabù, parliamone e se il sunto di un anno
e mezzo oggi è stato codificato in un documento, viva, se qualcuno
vuole aggiungere temi, viva!
Per noi vanno bene i gruppi di lavoro, vanno bene quelli a cui
non vanno bene i gruppi di lavoro, se uno vuole partecipare con le
veline, coi
Tweet
, con internet ai gruppi, ma che lo faccia,
condividiamo quando i colleghi del Movimento Cinque Stelle dicono
che è giunto il momento di agire, ma come si agisce allora? Perché
ce lo chiediamo come si agisce. La situazione è cambiata in questi
mesi e non sappiamo come si riesca oggi ad incidere sul cambiamento
di questa Valle. Noi ci proviamo, sicuramente non abbiamo i numeri
per farlo da soli, né con le forze di opposizione, né parlando,
dialogando con la maggioranza o comunque con le forze che
rappresentano la maggioranza, ma noi non abbiamo irritazione, non
abbiamo sicuramente velleità, ma umilmente chiediamo di avere il
nostro ruolo; chiediamo che questo sia riconosciuto una volta per
tutte, anche da parte di chi forse ha visto l'ingresso in politica
del nostro movimento, sia da una parte che dall'altra, come
qualcosa che ha dato fastidio. Ben vengano quindi questi momenti,
perché ci fanno capire tante cose, come, tra l'altro, gli scorsi
mesi ci hanno fatto capire tante cose, molte cose, perché le
situazioni si capiscono in certi momenti.
Allora, se c'è capacità di parlare, noi ci siamo, se il
Consiglio è ancora luogo di confronto, noi ci siamo, se si possono
avere idee diverse, noi ci siamo. Alla maggioranza diciamo che
sicuramente anche all'interno delle forze di maggioranza c'è
qualcuno a cui questi temi piacciono, intesi come momenti di
sintesi che possano portare ad un reale messaggio alla comunità,
peccato però che in questi momenti non ci sia la capacità di
parlarne in modo trasversale. Penso a certi colleghi che sui costi
della politica hanno fatto delle battaglie e continuano a
veicolarle sul territorio dicendo: "ma io su questo ho un'idea
diversa, io ho una sensibilità diversa". Beh, ma non c'è problema,
si schiaccia il bottone e lo si dice e questi sono temi
trasversali, qui non c'è l'ideologia, la politica, destra,
sinistra, centro o altre cose: c'è un'idea. Noi crediamo che i
gruppi di lavoro servano: ecco perché noi abbiamo cercato di
proporre un gruppo di lavoro, perché avevamo intuito, capito - ma
forse abbiamo capito male - che il modo di lavorare di questi mesi
era quello tutti assieme di cercare attraverso dei momenti di
sintesi di portare le proprie sensibilità. Abbiamo visto sugli Enti
locali che non tutti avevamo certe idee, la sintesi e le
convergenze non significano l'unanimità: sulla legge dei
Comuni...qualcuno vorrebbe chiudere i Comuni, altri credono nei
Comuni, ma ben vengano le idee che sono sfumate e diverse. Noi oggi
però vi diciamo: scusate se abbiamo agito e lo diciamo soprattutto
a chi dice di voler agire, secondo noi, il momento giusto era oggi,
non era né tra un mese...anzi era un anno fa, quando tutti assieme
con le altre forze di opposizione abbiamo cercato di portare questo
cambiamento, ma ci siamo riusciti vi chiedo? Ci siamo riusciti in
17? No, allora oggi ci pareva utile un tentativo di fare breccia in
una maggioranza indebolita per cercare di portare a casa - non per
noi, ma per la comunità valdostana - un pezzo di tema che poteva
essere il bene della comunità.
Forse ci siamo posti male, forse dovevamo chiedere prima, forse
dovevamo condividere, tutto si può discutere e lo condividiamo,
però il risultato non cambia e il risultato oggi è che chi voterà
quest'ordine del giorno non sarà numericamente maggioranza per
poter incidere e che questo tema sarà rimandato. Forse questo era
l'obiettivo di qualcuno? Non lo sappiamo. Sicuramente a noi questo
risultato non soddisfa, non crediamo negli slogan, non crediamo
neanche che oggi si debba in qualche modo evitare di parlare di
certi temi, soprattutto di questi temi e non vogliamo neanche che i
processi all'intenzione si ripetano anche su altri argomenti. Noi
continueremo a lavorare per il cambiamento, per quello vero, e su
questo tema ci rammarichiamo semplicemente che non ci sia stata la
sensibilità da parte della maggioranza di cogliere l'importanza,
soprattutto in questo momento, di lanciare un messaggio diverso
alla comunità, noi questo non lo capiamo e soprattutto rifiutiamo
il rimandare ancora una volta un tema sul quale, secondo noi, non
si vuole decidere.
Presidente
- Grazie collega Viérin. La parola al
Presidente Rollandin.
Rollandin (UV)
- Sì, grazie Presidente.
Credo che il dibattito che c'è stato meriti un approfondimento
rispetto ad alcune conclusioni che si vogliono tirare in questa
serata. Ora, la posizione che è stata precisata è nella logica di
dire che, se si voleva il gruppo di lavoro, noi eravamo disponibili
e siamo disponibili al gruppo di lavoro, come abbiamo dimostrato
nelle precedenti occasioni, quando c'è stata l'esigenza di
allargare o di intervenire su determinate tematiche, l'abbiamo
dimostrato. Oggi noi abbiamo sottolineato qual è la differenza tra
l'impostazione data nei costi della democrazia rispetto ai costi
della politica in senso stretto. Abbiamo sottolineato che su queste
tematiche ci sono dei progetti già quasi pronti, di quelli che sono
evocati in questa lista. Siamo disponibili a vedere quali sono le
risposte, quindi non a prendere tempo, ma a dare delle risposte
laddove siano possibili già da subito e quindi crediamo che ci sia
il momento per riprendere questo tema, non per diluire e per
allungare i tempi, ma per dare alle procedure che già sono in corso
le conclusioni in tempi ristrettissimi. Questo è quanto noi
riteniamo si debba fare e quindi non è assolutamente, vogliamo
precisarlo, prendere tempo e non discutere di queste tematiche.
Siamo disponibili, su alcuni temi sicuramente ci saranno delle
differenze com'è normale e a questo punto si vedrà come ricomporre
quella possibilità di agire, che credo sia a questo punto attesa da
tutti.
Presidente
- Grazie Presidente. Possiamo passare alla
votazione? Votiamo gli emendamenti all'ordine del giorno del
Movimento Cinque Stelle. Siete pregati di votare. La votazione è
chiusa.
Presenti: 34
Votanti: 9
Favorevoli: 9
Astenuti: 25 (Baccega, Bianchi, Borrello, Farcoz, Follien,
Fosson, Isabellon, La Torre, Lanièce, Marguerettaz, Marquis,
Péaquin, Perron, Restano, Rini, Rollandin, Testolin, Marco Viérin,
Bertschy, Fabbri, Rosset, Gerandin, Grosjean, Laurent Viérin,
Nogara)
Il Consiglio non approva. Si passa ora alla votazione
dell'ordine del giorno dell'UVP. I colleghi sono pregati di votare.
La votazione è chiusa.
Presenti: 34
Votanti: 16
Favorevoli: 16
Astenuti: 18 (Baccega, Bianchi, Borrello, Farcoz, Follien,
Fosson, Isabellon, La Torre, Lanièce, Marguerettaz, Marquis,
Péaquin Bertolin, Perron, Restano, Rini, Rollandin, Testolin, Marco
Viérin)
Il Consiglio non approva. Passiamo ora all'esame
dell'emendamento presentato dall'Union Valdôtaine Progressiste in
merito alla proposta di riduzione al capitolo 100: "Iniziative
istituzionali e culturali" del bilancio del Consiglio. La parola al
collega Laurent Viérin.
Viérin L. (UVP)
- Merci Président.
Tra le varie iniziative che abbiamo pensato di proporre in
questo Consiglio esiste anche questa, che sarebbe l'idea di
richiedere, soprattutto dopo aver preso visione del bilancio del
Governo regionale...e soprattutto in merito alla questione delle
forti riduzioni in diversi settori, tra i quali...la questione
degli eventi e delle manifestazioni organizzate direttamente e
indirettamente dall'Amministrazione regionale. Abbiamo notato che,
per quanto riguarda il bilancio di previsione del Consiglio, c'è
una riduzione, e bisogna prenderne atto, rispetto alla battaglia
che si fece l'anno scorso sulla questione della riduzione di
quest'importante cifra, sempre rapportata, invece, ai tagli del
Governo regionale. Nella fattispecie noi chiediamo comunque che
questa riduzione, che quest'anno prevede 500 mila euro per
l'organizzazione di iniziative istituzionali e culturali in capo al
Consiglio, a fronte di poco meno di 200 mila euro, che sono stati
previsti sul bilancio dell'Assessorato istruzione e cultura...ci
sia, se non altro, un'equiparazione tra i vari settori. Noi abbiamo
denunciato l'anno scorso, Presidente Viérin, quindi non ne facciamo
una questione riferita alla sua presidenza...in tempi non sospetti
abbiamo rilevato il fatto che spesso la Presidenza del Consiglio si
sostituisce al ruolo dei vari Assessorati. Non è una questione di
oggi, non è una questione di ieri, non sarà probabilmente neanche
una questione solo di domani: è una questione che si rileva da
sempre, ma noi crediamo che i vari settori di competenza siano in
capo alla Giunta, al Governo e che eventualmente in collaborazione
il Governo possa collaborare con la Presidenza e con l'Ufficio di
Presidenza del Consiglio Valle, ma spesso c'è sovrapposizione e non
si capisce più chi organizza, chi fa che cosa e, soprattutto, in un
momento di difficoltà, quando vengono meno le risorse nei singoli
Assessorati, si va a bussare alla porta della Presidenza del
Consiglio e si ottiene ciò che altri dicasteri, o altri settori
dell'amministrazione non hanno potuto esaudire in termini proposti,
allora, non è così che funziona l'amministrazione:
l'amministrazione ha un Consiglio, che piaccia o che non piaccia,
ha un Governo eletto, che piaccia o che non piaccia e i vari
Assessori hanno l'onere e l'onore di gestire i propri settori. Le
leggi di settore, le leggi di pianificazione, le leggi che
esistono, recenti o meno, sono nate per dare competenza agli
Assessorati ed ogni singolo Assessore, comunque il Governo
regionale decide in base ai criteri, spesso normativi, dove
intervenire. Al di là di tutto, quindi noi vorremmo continuare
nella battaglia che, tra l'altro, il collega Andrea Rosset, assieme
ad altri...ma per noi, Andrea Rosset, in quanto rappresentante
all'interno dell'Ufficio di Presidenza, assieme al collega Roscio
per i gruppi di opposizione hanno portato avanti in questi
mesi...di cercare oggi di creare un equilibrio.
Per quanto ci riguarda, a fronte di una forte riduzione nel
settore cultura, chiediamo che almeno siano equiparati, perché,
riducendo di 250 mila euro, si equiparano di fatto i fondi
sull'Assessorato per le iniziative culturali, che diventano in
egual misura corrispondenti all'entità prevista sul bilancio di
previsione del Consiglio Valle; quindi ecco la
ratio
di
questa nostra richiesta e non è che uno spunto di riflessione che
in futuro sicuramente aprirà altri spiragli per poter affrontare la
discussione in modo più organico. Grazie.
Presidente
- Altri su quest'argomento? Se non ci sono
altri, la parola al collega Bertin.
Bertin (ALPE)
- Grazie Presidente.
Sarò estremamente sintetico, l'emendamento è stato illustrato
sufficientemente bene. Siamo evidentemente d'accordo su
quest'intervento, già in altre occasioni abbiamo sottolineato il
fatto che il Consiglio regionale dovrebbe concentrarsi piuttosto
sugli aspetti istituzionali, andando a diminuire tutta la parte che
riguarda le manifestazioni, queste sono considerazioni che abbiamo
fatto in molte occasioni, crediamo pertanto che sia coerente con
quanto abbiamo detto in passato. Comunque, vista la situazione,
questa è un'iniziativa che deve essere sostenuta, pertanto il
nostro voto è favorevole.
Presidente
- Grazie collega Bertin.
Altri? Se non ci sono altri, vorrei solo esprimere a nome
dell'Ufficio di presidenza, anche perché ci siamo ritrovati nel
primo pomeriggio, che non abbiamo nessun problema ad accettare
questa proposta, anche perché si è sulla stessa barca, come si suol
dire, e quindi un ragionamento si può fare. Nell'introduzione che
avevo fatto stamattina avevo già fatto alcune considerazioni in
maniera puntuale, soprattutto sulle spese variabili. Voi sapete che
le spese variabili sono ridotte quest'anno a 1 milione 406, in
questa maniera saranno 1 milione e 256, praticamente tutte queste
voci di cui si è fatto cenno negli interventi dei colleghi Laurent
Viérin e Bertin saranno ridotte dal 40 al 55 percento, quindi
avremo anche la riduzione per tutte quelle questioni che abbiamo
posto all'interno della relazione di stamattina di un circa il 61
percento. Non c'è nessun problema, quindi noi accogliamo
quest'emendamento. L'unica cosa è che le risorse andranno a
bilancio della Giunta e non sappiamo ancora dove saranno destinate,
perché il collega Viérin ha dato l'indicazione, nel senso delle
attività culturali, ma credo che poi la Giunta dovrà definire
queste risorse, dove collocarle all'interno del bilancio che
discuteremo di qui a 15 giorni.
La parola al collega Laurent Viérin.
Viérin L. (UVP)
- Presidente, due considerazioni: la
prima di soddisfazione per l'accoglimento, però, visto che è
approvato da questo Consiglio, sia accompagnato da un'indicazione
di questo Consiglio, nel senso che noi siamo consapevoli che viene
accettata una riduzione, ma che questo Consiglio dia
un'indicazione, visto - Presidente, lo dico per lei - che ci
togliamo qualcosa, almeno diciamo dove va, non vorrei rubare lo
slogan ai Cinque Stelle, sennò poi esce un'altra polemica... Noi
non vi diciamo in modo obbligatorio dove dovete metterlo, Governo,
ma, se li togliamo dalle attività culturali del Consiglio, vi
chiediamo che siano almeno inseriti in attività culturali della
Giunta. Presidente Marco Viérin, se lei e noi Consiglieri
condividiamo questo, numericamente in questo caso siamo superiori
rispetto a chi è seduto sui banchi del Governo, quindi forse ce la
possiamo fare, in questo caso forse portiamo avanti qualcosa.
Seconda considerazione. Al di là di quello che avete deciso di
ridurre, la seconda indicazione, ripresa anche dal collega Bertin,
è fate sinergia: Ufficio di Presidenza, Assessorati, Presidenze,
fate sinergia affinché anche all'esterno, e non solo per noi
Consiglieri, ci sia un'idea di quello che facciamo come
istituzioni, che sia consono al ruolo istituzionale che ricoprite
in questo caso e che ricoprite per conto nostro in termini di
figure apicali, e ci fermiamo qui. Grazie.
Presidente
- Collega Viérin, lei pone al Consiglio...dove
indirizzare queste risorse...è chiaro che voi sull'emendamento non
avete...
(interruzione di un Consigliere, fuori microfono)
...però il ragionamento qual è? Che sull'emendamento non è
precisato, lei l'ha precisato a voce adesso, è chiaro che...quando
io ho detto poc'anzi...quando arriverà il dibattito in aula, se
questa è la vostra indicazione, toccherà alla Giunta, perché queste
risorse rispetto...tornano di competenza della Giunta e quindi la
Giunta dovrà fare un emendamento di aumento del bilancio della
Regione e quindi, se ha ascoltato questo messaggio e se lo
condivide dovrà allocarle in quel capitolo, oppure andrà fatta una
discussione nell'ambito del bilancio.
Presidente
- Ancora un intervento prego. La parola al
Consigliere Laurent Viérin.
Viérin L. (UVP
) - Guardi, Presidente, per facilitarle il
lavoro, l'emendamento glielo scriviamo noi e lo presenteremo al
bilancio, però chiediamo al Governo - visto che non lo fa lei, lo
chiediamo noi - l'impegno verbale in questo momento, in quest'aula,
di fronte a questo Consiglio, che sia rispettata la volontà del
Consiglio. Grazie.
Presidente
- La parola al Presidente della Regione.
Rollandin (UV)
- Sì, grazie.
Credo che le indicazioni siano precise, accolte con grande
favore, quindi manterremo l'impegno che ci è stato suggerito con
grande interesse.
Presidente
- Va bene, procediamo alla votazione
dell'emendamento. Colleghi, votate. La votazione è chiusa.
Presenti: 34
Votanti: 34
Favorevoli: 34
Il Consiglio approva all'unanimità.
Siamo alla votazione dell'atto amministrativo del bilancio del
Consiglio. Possiamo procedere? Si vota per il bilancio del
Consiglio...chiedo scusa, il collega Bertin ha chiesto la parola
per dichiarazione di voto.
Bertin (ALPE)
- Grazie Presidente.
Rapidamente in questo bilancio non vediamo delle grandi novità,
ma la riduzione è sostanziosa, questo è dovuto alla situazione
generale, che evidentemente impone questa riduzione, come abbiamo
affrontato oggi... La questione dei costi della politica, come
ALPE, è una questione che abbiamo proposto e riproposto tante volte
in questo Consiglio, la nostra posizione è nota, pertanto voteremo
ogni iniziativa che vada nella direzione della riduzione dei costi
della politica, evidentemente, iniziative di buon senso, conoscete
le nostre posizioni su quest'argomento, per cui gruppi di lavoro,
non gruppi di lavoro, eccetera, quello che ci interessa è che si
vada al dunque della questione. Abbiamo per anni portato proposte e
votato proposte che andavano in questa direzione. Certo, su ALPE,
su quest'aspetto si può contare, per cui non la trasciniamo più a
lungo.
Vorrei soltanto sollevare alcuni aspetti. Io immagino che tutto
il discorso sulla nuova sede che per anni ha condizionato i lavori
del Consiglio in questo senso...siano definitivamente
abbandonati...questo sia chiaro, insomma, rispetto alla possibilità
di CVA di acquisire quell'immobile vicino ai nostri uffici di via
Piave. Lo dico perché per anni ho sottolineato un aspetto:
l'aspetto relativo al Difensore civico e soprattutto, in
particolare, per quanto riguarda l'accessibilità, quest'ufficio non
è accessibile a tutti. Mi è stato risposto per anni che era
questione di poco tempo, tanto avremmo trovato dei nuovi uffici.
Visto che quest'ipotesi è stata giustamente abbandonata ed è 17
anni che l'ufficio del Difensore civico è in un immobile non
accessibile, credo che sia una situazione francamente piuttosto
inaccettabile...17 anni! Paghiamo un affitto di circa 20 mila euro
annui complessivamente e credo che siamo l'unica Regione al mondo
ad avere un Difensore civico che non è accessibile. Si potrebbe
addirittura creare una situazione paradossale, nel senso che uno
ricorre al Difensore civico perché non c'è l'accesso al Difensore
civico, una roba assolutamente ridicola ed è da 17 anni che questa
roba è così! Evidentemente poi c'è la disponibilità a venire
incontro: questo lo sappiamo, sappiamo che si può andare al bar a
discutere, ma credo che ci sia un problema di civiltà innanzitutto
e poi di buon senso. Abbiamo aspettato 17 anni, non c'è più
un'ipotesi alternativa, lo dico a lei Viérin, che è appena lì come
Presidente...per l'anno prossimo questa situazione deve essere
risolta: o si abbattono le barriere architettoniche, o si cambia
ufficio, perché è una situazione francamente ridicola. Per il resto
non abbiamo molto da aggiungere alla discussione fatta oggi, noi
voteremo contro questo bilancio. Grazie.
Presidente
- Grazie collega. La parola al collega Viérin
Laurent.
Viérin L. (UVP)
- Semplicemente per annunciare il nostro
voto di astensione su questo documento. La motivazione che ci porta
a quest'astensione è in parte soddisfazione per l'accettazione di
quest'emendamento sulla questione delle manifestazioni, ma
delusione, come abbiamo detto in premessa, per non aver accettato
l'ordine del giorno sulla riduzione dei costi della democrazia.
Accettiamo quindi questa volontà che il Presidente Marco Viérin ha
illustrato come segnale da dare di riduzione, comunque, ad un
bilancio del Consiglio, che è stato così...che ha subito la cura
dimagrante, in linea con ciò che ha subito l'Amministrazione
regionale, ma noi ci saremo aspettati anche su questo tema...quindi
su questo provvedimento noi ci asterremo.
Presidente
- Grazie. Ci sono altri? La parola al collega
Donzel.
Donzel (PD-SIN.VDA)
- Grazie Presidente.
Sebbene sia un po' irrituale per noi che in questi anni abbiamo
sempre seguito un percorso di concertazione e di condivisione
nell'approvazione del bilancio del Consiglio regionale, nonostante,
insomma, l'atteggiamento delle forze di maggioranza che, dal mio
punto di vista, non è assolutamente corretto, che si sono svegliate
dopo un anno che erano sollecitate su questo tema, dopo un'estate
che il loro Segretario...avevano avuto chiare indicazioni di
attivarsi su questo tema, si sono così risvegliate in aula per
dire: "si può fare forse, vedremo, cominciamo a parlarne"... Il
tempo...quest'atteggiamento è ancora peggio di uno che dice: "no,
abbiamo fatto il possibile e questi sono i numeri", se uno invece
apre queste porte tanto perché non ha i numeri... Se l'anno scorso
la Stella Alpina ha fatto una battaglia per difendere 800 euro sul
bilancio regionale che venivano proprio da quel complesso discorso
della possibilità di recuperare l'immobile di proprietà di CVA, di
ristrutturarlo, di adeguarlo alle norme per il Consiglio
regionale...si fanno operazioni di bilancio di quel tipo, con degli
interventi anche spropositati di difesa di quelle cifre in aula e
dopo oggi si dice: "ma si 150 mila ci sono", "non ci sono...",
allora uno si chiede: ma servivano? Perché li avete messi se
all'ultimo momento poi li togliete? Con che
ratio
avete
scritto e avete portato qui questo bilancio? Ci avete pensato un
po' prima o è semplicemente così...vista l'ora tarda, si cerca di
tirare su quello che c'è da tirare? Mi sembra poco serio.
Mi sembra invece molto serio quello che sta portando avanti...il
discorso che stava dicendo il collega Bertin sul Difensore civico.
Penso che noi abbiamo uno stabile pieno di spazi, che sarebbero
anche a livello di pian terreno facilmente adattabili per il
personale, con accessi anche diversificati, perché guai a mai i
cittadini non devono essere sotto la tutela dei Consiglieri
regionali o degli uffici pubblici, ma devono avere diretto accesso
agli uffici del Difensore civico. Questa mi sembra una proposta su
cui lavorare, ma anche qui abbiamo perso un anno senza concludere
nulla, quindi da parte nostra c'è un segno di distinguo forte
rispetto al percorso di questo bilancio regionale, che noi
naturalmente speriamo sia corretto da una legge finanziaria che è
ancora lì e aspettiamo la prova dei fatti. Fateci vedere che volete
ridurre i costi della politica o della democrazia, non interessa
come li chiamate, ci interessa che tagliate veramente queste
indennità, avete dato dimostrazione di grande disponibilità,
fatelo. Noi voteremo a favore di questo vostro provvedimento sulla
riduzione dei costi di democrazia politica.
Presidente
- Altri per dichiarazione di voto? Non ci sono
altri? Prima del voto vorrei solo per correttezza rispondere a
coloro che hanno fatto gli ultimi interventi. Parlo allora al
collega Bertin. Collega Bertin, è una questione che abbiamo in
agenda, abbiamo parlato già con il Difensore civico un mese-un mese
e mezzo fa. Abbiamo visto alcuni temi, tra cui c'era anche questo.
Stavamo vedendo se riusciamo a trasferire la sede, anziché
impegnare delle risorse per fare quell'intervento e se un domani
riusciremo ad accorpare la sede a quelle che sono già delle altre
proprietà pubbliche, avremo fatto due risparmi, anziché nessuno e
avremo anche risolto quel problema. La ringrazio comunque per aver
sollevato questo problema per diversamente abili. Il Difensore
civico ci ha detto che tutte le volte che ci sono queste situazioni
loro si rendono disponibili e vanno loro dalle persone che chiedono
un appuntamento.
Su quello che invece più in generale è il ragionamento in merito
alla sede dei gruppi consiliari, si è già discusso alcuni mesi fa
con i Capigruppo, mi sembra che ne abbiamo parlato due volte
all'Ufficio di Presidenza. Avremo un incontro di nuovo con il CVA,
perché stiamo andando avanti su quelli che sono i ragionamenti
fatti nella Conferenza dei Capigruppo, e poi riporteremo, come
Ufficio di Presidenza, tutta quella che è la questione in maniera
più completa e dovremo decidere.
Un'ultima cosa sulle considerazioni del collega Donzel. Non è
che noi abbiamo fatto un bilancio - e l'ho detto nelle premesse di
questa discussione - fatto così. L'abbiamo fatto tutti insieme,
compresi i colleghi dell'opposizione...
(interruzione di un Consigliere, fuori microfono)
...c'erano anche due componenti dell'Ufficio di Presidenza che
non fanno parte del suo movimento, i suoi colleghi Roscio e Rosset,
che correttamente a verbale hanno detto in maniera molto chiara che
si è lavorato bene insieme per cercare le soluzioni migliori e noi
abbiamo lavorato su quello. Come novità, ho detto anche oggi che
abbiamo concordato di fare, rispetto alle risorse che avevamo in
quel momento, anche un domani, nel mese di gennaio...e leggo qui
testé:
"nel mese di gennaio provvederà alla definizione
preventiva delle attività rispetto alle risorse disponibili"
.
Faremo quindi ancora qualche sforzo per eliminare qualche
appuntamento, qualche manifestazione o quant'altro e non c'è nessun
problema a riguardo. Era doveroso per ricordare quello che avevo
detto in premessa. Prego i colleghi di votare sul bilancio del
Consiglio. La votazione è chiusa.
Presenti: 34
Votanti: 27
Favorevoli: 18
Contrari: 9
Astenuti: 7 (Bertschy, Fabbri, Gerandin, Grosjean, Nogara,
Rosset, Laurent Viérin)
Il Consiglio approva.
Passiamo ora al punto successivo: il punto 31 all'ordine del
giorno.
