Classificazione
UNIONE EUROPEA E RAPPORTI INTERNAZIONALI



Oggetto del Consiglio n. 655 del 9 giugno 2021 - Resoconto
OGGETTO N. 655/XVI - Discussione generale congiunta sulla
relazione sulle attività di rilievo europeo e internazionale svolte
dalla Regione nel biennio 2019/2020, ai sensi della legge regionale
16 marzo 2006, n. 8, e sull'approvazione delle linee di indirizzo
programmatiche per le attività di rilievo europeo e internazionale
della Regione per la XVI legislatura.
Bertin (Presidente) -
Alla presenza di 33 Consiglieri
possiamo iniziare i lavori di questi due giorni di Consiglio. Come
sapete, inizieremo con la sessione europea internazionale, come da
accordo preso dalla Conferenza dei Capigruppo nell'altra riunione.
Vi sono due punti all'ordine del giorno nella sessione in questione
che verranno discussi congiuntamente. Chiedo al Consigliere
Segretario di procedere alla lettura dei due punti in
questione.
Passo la parola all'assessore Caveri che si è prenotato come
relatore.
Caveri (VdA Unie) -
Je donnerais par connus les documents
écrits que notre Assemblée connaît déjà, donc j'essaierai de faire
une espèce de résumé en partant bien sûr de quelques considérations
d'ordre plus politique. Antoine de Saint-Exupéry disait: "pour ce
qui est de l'avenir, il ne s'agit pas de le prévoir, mais de le
rendre possible". Cette phrase est étroitement liée à quelques
réflexions autour de notre autonomie ou de nos autonomies au
pluriel. D'abord, nous avons une autonomie territoriale. Au
XVII
e
siècle, l'évêque d'Aoste, Albert Philibert Bailly
disait: "
Vallis Augusta est provincia non ultra nec citra, sed
intra Alpium montes collocata
". Une citation qui, franchement,
est facilement liée à l'actualité, dans le sens que, quand on parle
d'Europe, on ne peut pas évidemment négliger le fait que la
position géographique de notre Vallée reste telle quelle est. La
naissance de l'Europe nous a permis d'éviter d'être considéré une
espèce de cul de sac de l'Italie et donc l'Europe unie a vraiment
changé et on est revenus à une position stratégique fort utile pour
notre essor.
La deuxième autonomie est l'autonomie alpine, dans le sens que
notre position géographique est liée aussi à cette dimension alpine
dont nous faisons partie. Il suffit de lire l'esprit européiste
présent dans la Déclaration de Chivasso pour comprendre que ce
n'est pas difficile aujourd'hui affirmer que le rôle des Alpes dans
leur ensemble est stratégique pour l'Union européenne. Il y a aussi
une autonomie juridique et, quand on pense à notre Statut
d'autonomie, il faut évidemment souligner le fait que le Statut de
1948 ne pouvait pas prévoir la destinée européenne actuelle. Il
faut réfléchir donc sur le fait que viendra le jour qu'il faudra
moderniser notre Statut d'autonomie, parce qu'aujourd'hui cette
dimension communautaire n'est pas présente et ainsi c'est une
limitation structurelle de cette loi constitutionnelle.
L'autonomie est aussi l'autonomie fédéraliste. J'ai déjà cité la
Déclaration de Chivasso, mais on pourrait tranquillement souligner
l'ensemble de l'historique, c'est-à-dire de l'autonomie culturelle
de notre Vallée qui a toujours prôné pour une vision européiste, il
suffit lire Joseph Bréan, Émile Chanoux pour comprendre comment
déjà dans les années Trente et Quarante, donc en pleine époque
fasciste, il y avait quelqu'un qui avait la capacité de vision
vis-à-vis de la destinée de l'Europe, qui était plongée dans cette
époque dans le drame du Fascisme et du Nazisme. C'est vrai que si
notre autonomie juridique est faible face à l'Europe, il faut
reconnaître que quelques instruments nous viennent des décrets
d'exécution et de la possibilité que nous avons aussi de recevoir
dans notre législation directement toute une série de pouvoirs et
de compétences qui passent à travers l'ensemble des règles fixées
au niveau européen. C'est la phase descendante de la volonté
communautaire dont je parlerai après, qui reste quand même fort
importante. Je dois dire que cette année, on n'a pas pu, comme dans
le passé, présenter une véritable loi communautaire parce que ce
n'était pas le moment, c'était difficile de travailler sur cela,
mais je pense que l'année prochaine il faudra y revenir.
L'Europe signifie aussi l'autonomie sociale et donc le rôle du
welfare
ou, comme on dit en français, de l'État providence.
Il faut donc être très attentifs à cette dimension européenne que
je voulais justement évoquer. Je termine en soulignant le fait que,
justement, le territoire de montagne qui est la Vallée d'Aoste est
aujourd'hui dans le cadre des Traités européens, un passage
important dans le sens que l'article 174 du Traité aujourd'hui
reconnaît comme espaces spécifiques les territoires de
montagne.
Je termine cette partie sur l'autonomie en soulignant qu'il faut
s'efforcer de plus en plus non seulement de travailler sur la
partie francophone de notre culture qui nous permet d'avoir,
disons, des liens forts et importants, à mon avis, il faut
reprendre aussi les rapports avec les autres minorités
linguistiques : je pense aux Catalans, aux Écossais, à l'ensemble
des peuples qui, aujourd'hui, demandent une vision européiste
différente de celle simplement interprétée par les États.
Vengo ora ad alcuni aspetti sulle linee di indirizzo
programmatico tenendo appunto conto del fatto che la relazione
sull'attività è ampiamente spiegata nel corposo documento che
abbiamo presentato. È chiaro che quest'anno discutere di Unione
europea significa anzitutto inserirla in un contesto generale
estremamente problematico a causa dell'inaspettata pandemia, questa
pandemia che ha colpito causando una serie di crisi a catena nei
diversi settori economici anche qui in Valle d'Aosta, lo
fotograferemo in qualche modo con la discussione di domani rispetto
ai ristori, c'è la necessità di un intervento pubblico forte a
sostegno della nostra economia. Questo scenario generale si somma a
una serie di altre crisi: penso alla crisi demografica, che
comincia a investire sia a livello più basso le nascite - e quindi
una popolazione scolastica che si ridurrà negli anni a venire -, ma
anche quella parte di persone più anziane che, grazie
all'allungamento della vita, si trovano ad avere delle difficoltà e
questo ingenera anche dei rischi di diseguaglianza nella società,
una società in crisi economica naturalmente crea delle disparità
fra i cittadini, delle difficoltà crescenti e un aumento di quello
che è chiamato il tasso di povertà.
Altre sfide sono presenti nei documenti che abbiamo presentato:
lo sviluppo del digitale di fronte al quale ci siamo trovati anche
nell'utilizzo politico di questi strumenti attraverso le banali
videoconferenze che ormai riempiono la nostra vita, ma il digitale
è molto di più perché è un insieme di strumenti culturali
assolutamente straordinari per il futuro, e questo si lega a temi
come la ricerca, lo sviluppo, l'innovazione.
È molto interessante il fatto che in un primo sondaggio sul
periodo di programmazione 2021-2027 il tema dell'istruzione e
dell'apprendimento è considerato come assolutamente prioritario
dagli
stakeholder
, cioè dai decisori, da quelli che in
qualche maniera influenzano lo sviluppo della nostra società.
C'è poi il tema delle discriminazioni che colpiscono ancora un
mondo femminile, la Valle d'Aosta ha da questo punto di vista un
tasso di civiltà elevato: ad esempio, il tasso di occupazione della
Valle d'Aosta al femminile è uno dei più alti d'Europa, ma
certamente anche in questo caso ci sono molte cose che devono
essere fatte.
Ci sono tante sfide che elenchiamo in qualche maniera nel
rapporto che viene presentato, quello che tornerà dopo la pandemia
come elemento di assoluta priorità è il tema dei cambiamenti
climatici che investono il nostro territorio e potranno investirlo
fino a un cambiamento addirittura della morfologia fisica del
territorio della Valle d'Aosta. L'eventuale scomparsa dei ghiacciai
avrebbe delle conseguenze drammatiche, è molto difficile immaginare
una montagna valdostana che possa diventare come i Pirenei o come
parte delle Dolomiti, ma il rischio reale è questo se non si
invertirà in qualche maniera questa situazione attuale dell'aumento
di temperatura.
Ci sono temi serissimi come quello della accessibilità, è un
tema europeo per eccellenza, noi abbiamo due corridoi essenziali
che rischiano di cadere in crisi che fanno parte della rete
transeuropea dei trasporti: da una parte, il Traforo del Monte
Bianco verso la Francia e, dall'altra, il Traforo del Gran San
Bernardo verso la Svizzera. Continuiamo ad avere dei problemi di
competitività, di concorrenza, pensiamo a che cosa significa la
concorrenza internazionale in settori per noi vitali come quello
del turismo, degli impianti di risalita. Esiste un tema cardine che
ho già in parte evocato: quello del benessere e della salute, che
sono degli argomenti che sempre di più stanno rientrando nel
perimetro e nel mirino, per così dire, delle Autorità
comunitarie.
In fondo se noi guardiamo alcune strategie che sono in corso:
quella a livello mondiale e quella dell'Agenda 2030 per lo sviluppo
sostenibile delle Nazioni Unite, ci sono moltissimi argomenti che
ci interessano, e devo dire che la questione della sostenibilità,
la questione ambientale non è più patrimonio degli uni o degli
altri, ma ha finito per essere nell'agenda internazionale un tema
condiviso da tutti coloro che hanno una visione seria della
politica.
La politica di coesione resta e resterà un caposaldo anche negli
anni a venire, noi stiamo lavorando sul periodo di programmazione
2021-2027 e non ci si può che riconoscere negli obiettivi:
un'Europa più intelligente - noi potremmo parafrasare: una Valle
d'Aosta più intelligente -, un'Europa più verde, un'Europa più
connessa, un'Europa più sociale e un'Europa più vicina ai cittadini
in cui si cerchi di colmare quei
gap
, quelle differenze che
ancora esistono fra i territori e fra questi sicuramente uno dei
gap da recuperare è tutta la zona di montagna che ancora oggi molto
spesso nelle politiche comunitarie è misconosciuta.
Certo non bisogna limitarsi all'insieme di quelle azioni che noi
conosciamo, quindi dal piano di sviluppo rurale, al FESR, agli
Interreg, ma cercando di rilanciare l'ufficio di Bruxelles negli
anni a venire, pur con tutte le difficoltà che noi abbiamo dal
punto di vista delle risorse umane, è del tutto evidente che è
molto importante oggi immaginare che si abbia anche una capacità di
andare a scavare in tutti quei fondi tematici che noi fino ad oggi
non abbiamo adoperato, pensiamo a un tema di grandissima attualità
più volte evocato in quest'aula: l'idrogeno come una delle
possibilità di nuova energia in una prospettiva futura dopo avere
per anni, e per fortuna, adoperato i vantaggi che ci vengono dalla
produzione dell'energia idroelettrica.
Questo tema della montagna è un tema significativo perché le
risorse della montagna accendono gli appetiti dei grandi gruppi
economici di potere, che sia lo sfruttamento delle acque, lo
sfruttamento dei boschi, lo sfruttamento del turismo stesso; ogni
tanto si riflette su questo vecchio
slogan
della politica
del secondo dopoguerra
maître chez nous
e ci si trova oggi
di fronte a una dimensione, che non è più solo il rapporto
Aosta-Roma ma anche questa triangolazione con Bruxelles, che può
rendere le cose più difficili e più complicate.
Nella relazione troverete degli spunti che, a mio avviso, sono
interessanti, quindi questa spinta verso gli
smart village
,
cioè questa idea di ripopolamento della montagna che, anche alla
luce della pandemia, potrà spingere molte persone a decidere di
spostarsi per lavorare nella nostra Valle, una sorta di migrazione
che possa in qualche maniera arricchire il mondo della montagna e
le zone che oggi sono più in difficoltà, ma naturalmente questo
significa dare connettività, dare servizi, significa anche
mantenere servizi, perché oggi la scelta di andare a vivere in una
zona piuttosto che in un'altra è naturalmente in qualche maniera
legata anche ai servizi come può essere la scuola o come può essere
la sanità.
Dicevo di come l'ambiente, di come i rischi idrogeologici, di
come la risorsa acqua siano elementi fondamentali come l'ambizione
di liberarsi dai cosiddetti "combustibili fossili" e quindi avere
sempre più energie rinnovabili ed energie pulite.
Vorrei riprendere la questione della cultura, ho già detto della
francofonia come elemento chiave, l'uscita del Regno Unito con la
Brexit
sicuramente rilancerà in Europa l'utilizzo della
lingua francese, per noi assieme ovviamente alla conoscenza di
altre lingue questo è un elemento che ci connota e lo vediamo con
facilità anche nell'interlocuzione attraverso gli Interreg, è molto
più facile stabilire dei contatti con le Regioni a noi vicine,
Francia e Svizzera, grazie all'utilizzo di una lingua comune;
abbiamo con i giovani le grandi potenzialità derivanti da
un'Università che rientra anch'essa nella rete europea, che è una
rete accademica piena di possibilità e piena di risorse.
Certo che questo significa riflettere anche su strumenti che
forse in questi ultimi tempi abbiamo un po' trascurato: mi
riferisco in particolare alla strategia macroregionale alpina
EUSALP, che è nata alcuni anni fa facendo dei ragionamenti attorno
alla dimensione europea, che non può essere ovviamente solo una
dimensione statuale, è una dimensione regionale, la macroregione
alpina ha questa caratteristica di riuscire a far dialogare tutti i
livelli regionali partendo dalla Slovenia ad arrivare fino al sud
della Francia. È una rete fondamentale perché la realtà dei fatti è
che territori alpini analoghi hanno da risolvere gli stessi
problemi, o esiste una camera di compensazione, un luogo fisico e
politico all'interno del quale ci si scambi le buone pratiche,
oppure rischieremo con la strategia macroregionale alpina di fare
la fine che ha fatto la Convenzione delle Alpi cui io stesso ho
partecipato in passato e ci si trovava nel profondissimo imbarazzo
che erano i funzionari delle rispettive capitali che fissavano gli
obiettivi e le scelte quando evidentemente in una logica
democratica non possono essere che le popolazioni alpine a definire
e a decidere alcune cose importanti.
Aggiungerei ancora che abbiamo tanti soggetti che si occupano
dell'Europa, non è solo la Regione: ci sono le
Unité des
Communes
con cui abbiamo aperto un dialogo, ci sono molti
Comuni, c'è l'Università, c'è la Fondazione Montagna Scura, i
Parchi, l'Institut agricole, l'Osservatorio astronomico regionale,
sono tutti i soggetti, assieme alle partecipate, con cui cerchiamo
di impostare questo nuovo periodo di programmazione 2021-2027 in
maniera coesa e soprattutto corale e anche nella logica di non
buttar via neanche un centesimo.
Ho già detto che il prossimo anno presenteremo una legge
comunitaria, cosa che non è stato possibile fare quest'anno, ma
siamo entrati a far parte, attraverso il Comitato delle Regioni, di
una rete europea che si occupa proprio della parte discendente
della politica comunitaria. Come voi sapete, dal punto di vista
normativo e legislativo, ci sono due momenti essenziali: uno è la
fase ascendente nella quale si costruiscono le normative
comunitarie e uno è la fase discendente. Sulla fase ascendente pesa
moltissimo per noi l'handicap di non avere un parlamentare europeo
perché certamente un parlamentare europeo sarebbe in grado di poter
seguire questa fase ascendente con grande efficacia, cosa che
purtroppo oggi non possiamo fare per l'assenza di un seggio
garantito a Bruxelles. La fase discendente è interessante perché si
tratta invece di vedere, rispetto agli articoli 2 e 3 del nostro
Statuto, quelle materie che non debbono nella fase applicativa e
anche nella fase integrativa rispetto ai contenuti nel nostro
ordinamento... non bisogna aspettare che queste materie vengano
regolamentate da Roma con la legge comunitaria, ma siamo in grado
di poterle recepire noi direttamente nel nostro ordinamento per
fare in modo che le direttive comunitarie in qualche maniera non
vadano a incidere in profondità, come c'è sempre il rischio che
avvenga, sui poteri e sulle competenze della Valle d'Aosta.
Ovviamente non potevo, nella fase conclusiva di questa mia
relazione, non fare cenno all'attualità, cioè a quello che non può
più essere considerata oggi
tout court
un'attività di tipo
comunitario, vale a dire il famoso piano nazionale di ripresa e
resilienza che ha una derivazione comunitaria, diciamo così, per le
linee di indirizzo che sono state fissate dalla Commissione, dal
Consiglio e dal Parlamento europeo, ma oggi è diventato un tema di
politica interna, cioè, una volta decise le risorse che vengono
assegnate dall'Europa ai singoli Stati, che sia sotto forma di una
contribuzione o che sia sotto forma di denaro che deve essere
restituito, è del tutto evidente che noi oggi ci troveremo di
fronte o ci troviamo di fronte a una massa di denaro che
transiterà, per così dire, attraverso gli affari europei, ma in
realtà è, come voi sapete, un tema di rapporto oramai diretto fra
Aosta e Roma rispetto alle modalità.
Da questo punto di vista - ne parleremo se poi questo emergerà
dal dibattito successivo -, è evidente che siamo in una fase di
dispiacere, di delusione, che è stata interpretata, tra l'altro, da
una lettera che il presidente Lavevaz ha spedito assieme ai
Presidenti del Friuli-Venezia-Giulia e delle Province autonome di
Trento e di Bolzano, della Sicilia e della Sardegna, che è proprio
tema di poche ore fa. La delusione deriva dal fatto che le Regioni
e le Province autonome rivendicano la possibilità di una gestione
diretta di larga parte dei fondi che dovrebbero essere attribuiti.
Oggi invece ci troviamo di fronte a un piano di resilienza
estremamente centralistico rispetto al quale incominciamo ad avere
anche delle avvisaglie che non sono così rassicuranti negli
interventi su alcune materie che lo Stato ritiene di competenza del
nostro bilancio. Paradossalmente si fa una specie di analogia fra
settori che noi copriamo con risorse proprie e trasferimenti del
piano di resilienza... chiariscono in qualche maniera di non
toccare le Regioni autonome e le Province autonome per un semplice
ragionamento giuridico che non ha però un reale fondamento, perché
è chiaro che questi fondi devono essere fondi che devono affluire
anche alle autonomie differenziate senza creare situazioni di
difformità. La lettera che è stata inviata verrà accompagnata
naturalmente da azioni politiche forti perché non si può pensare in
qualche maniera di essere messi a margine in alcuni di quei piani
che, in qualche maniera, potrebbero essere non solo utili per lo
sviluppo della Valle d'Aosta, ma utili in particolare per la
ripresa della nostra Valle, colpita in maniera particolare, credo
che lo si possa dire, su questo non ci possa essere che
l'unanimità, da alcune decisioni come la mortificazione del turismo
invernale, il che oggi è anche macroscopico rispetto all'apertura
delle spiagge senza grandi problemi. È quindi del tutto evidente
che questo tema del piano di resilienza è un tema su quale
bisognerà tornare, ma in questa fase considero che si tratti di una
cosa diversa dalle attività di tipo europeo di cui noi quest'oggi
discutiamo.
Concludo veramente e mi scuso di avere impiegato tempo ma credo
che questa sessione europea sia un momento molto importante,
parlavamo anche con il presidente Bertin la scorsa volta della
necessità forse di dare anche un respiro diverso, potrebbe essere
la possibilità di avere anche qualche ospite di rilievo di tipo
europeo che dimostri quanto ho detto precedentemente, cioè che
nella storia politica della Valle d'Aosta fortunatamente l'impronta
europeista c'è sempre stata. Trovo che le spinte antieuropeiste
sono in Valle d'Aosta sempre temperate, si tratta semmai di
discutere sul modello di Europa, su che cosa non ha funzionato
nell'Europa degli Stati, su che cosa non funzioni se noi
compariamo, ad esempio, il coinvolgimento che viene fatto da alcuni
Paesi europei: penso al Belgio, alla Germania, alla stessa Spagna,
di coinvolgimento della democrazia locale nei processi di
discussione sulle tematiche europeiste, cosa che purtroppo anche
nella modellistica istituzionale italiana non funziona proprio
nello stesso identico modo.
Ringrazio quindi l'Aula per l'attenzione e naturalmente la
speranza è che questi documenti possano essere in qualche maniera
utili e possano in qualche maniera non essere ovviamente relegati
esclusivamente nella discussione della sessione europea, ma che
tutti i nostri dibattiti, com'è giusto che sia, finiscano per avere
un riferimento all'Europa per la semplice e banale ragione che
moltissimi dei temi, dei problemi e delle problematiche che noi
discutiamo in quest'aula hanno in qualche maniera un aggancio con
l'Europa. Evocare quindi l'Unione europea non è un esercizio di
stile, ma è anche un compito che svolgiamo ogni giorno in ogni
riunione e in ogni approfondimento che dobbiamo fare per risolvere
delle questioni concrete.
Presidente -
Si è prenotato l'assessore Sapinet, ne ha
facoltà.
Sapinet (UV) -
Alcune considerazioni sul binomio Europa
agricoltura e sulla politica di sviluppo rurale 2014-2020.
L'agricoltura resta un settore di intervento a cui l'Europa guarda
con grande interesse, destinando ad essa circa il 35 percento
dell'intero budget europeo, un'attenzione quella al settore
agricolo e alle aree marginali, come quelle di montagna, che è
cresciuta nel tempo in parallelo all'esigenza di conservare e
tutelare le aree verdi a elevato valore ambientale naturalistico,
depositarie di un elevato grado di biodiversità animale e vegetale
e dove l'allevamento zootecnico è definibile come agro-ecosistema
grazie alla piena compatibilità fra elementi naturali e attività
dell'uomo.
Come abbiamo già illustrato in varie occasioni in questo stesso
Consiglio, il programma di sviluppo rurale 2014-2020 è stato
prorogato di due annualità, quindi parliamo, come ben sappiamo, di
un PSR 2014-2022 con lo slogan: "stesse regole ma nuove risorse".
Attualmente i risultati dimostrano che il PSR ha ottenuto un ottimo
avanzamento sia dal punto di vista finanziario che fisico,
collocandosi tra i programmi più performanti per capacità di spesa
a livello italiano e il primo tra quelli che hanno l'AGEA come
organismo pagatore.
Com'è noto, il motore del PSR sono le misure a superficie e per
capo animale, che assolvono a due funzioni fondamentali della
politica agricola regionale: la compensazione dei redditi agricoli
e il riconoscimento degli impegni agroambientali sottoscritti dagli
agricoltori, compresi quelli per il benessere animale. A questo si
aggiungono le cosiddette "misure strutturali", a sostegno cioè
degli investimenti aziendali, della trasformazione e
commercializzazione dei prodotti agricoli e l'insediamento dei
giovani agricoltori per lo sviluppo dell'agriturismo e per la
riqualificazione delle strutture dell'alpeggio.
Il PSR della Valle d'Aosta concorre anche
all'infrastrutturazione della banda ultra larga e le misure
leader
tramite il Gruppo di Azione Locale della Valle
d'Aosta, meglio noto come GAL VdA, con un notevole sviluppo negli
ultimi due anni della strategia di sviluppo locale.
Gli sviluppi futuri quali potrebbero essere? Con le proposte
regolamentari del giugno 2018 gli organi decisori europei hanno
avviato la costruzione, tuttora in corso, di un nuovo modello di
attuazione per la nuova PAC, che prevede l'elaborazione da parte di
ciascuno Stato membro di un Piano Strategico Nazionale (PSN), che
sarà attivato dal 1° gennaio 2023.
Allo stato attuale non è ancora chiara la futura
governance
del PSN 2023-2027, né la sua eventuale
declinazione a livello regionale. Le azioni del PSN dovranno
concorrere al raggiungimento dei tre obiettivi generali:
competitività, ambiente, sviluppo locale. Il PSN sarà articolato in
tre pilastri: pagamenti diretti, interventi a favore di settori
specifici come ortofrutticolo, vitivinicolo e apicoltura e misure
di sviluppo rurale.
Uno dei capisaldi della nuova PAC è aumentare i livelli di
efficacia ambientale, soprattutto incentivando un'agricoltura
biologica e altri strumenti premiali che riconoscano agli
agricoltori gli sforzi e l'adozione di pratiche sempre più
rispettose dell'ambiente.
In vista della nuova programmazione 2023-2027, il Dipartimento
Agricoltura ha promosso tre consultazioni pubbliche, due sono già
state effettuate nel 2019 e nel 2020 e una sarà effettuata nel
corso di quest'anno.
Sempre sul tema ambiente e clima, l'Autorità di gestione del PSR
regionale ha promosso la costituzione di un tavolo interregionale
Piemonte-Valle d'Aosta, che poi è stato esteso anche ad altre
Regioni dell'arco alpino, per lo studio e la redazione di documenti
programmatici concernenti gli aiuti a superficie della nuova
programmazione e per rispondere alla nuova architettura verde.
Crediamo che questo sia un tavolo importante per confrontarsi, ma
soprattutto anche per fare squadra tra Regioni alpine così come su
altre tematiche molto importanti.
Presidente -
Altri intendono intervenire? Ha chiesto la
parola il consigliere segretario Jordan, ne ha facoltà.
Jordan (VdA Unie) -
Comme a été déjà indiqué par ceux qui
m'ont précédé, l'approbation de ce document programmatique est une
occasion très favorable pour réfléchir dans cette Assemblée à la
question de la coopération transfrontalière. La politique de la
coopération de l'Union européenne est importante, dirais-je
fondamentale à l'égard d'une vision stratégique de notre Région.
Tout d'abord, il est nécessaire connaître ce qui a été fait
jusqu'ici au niveau régional. Nous pouvons être satisfaits d'avoir
toujours cru et favorisé le renforcement des structures des
politiques de coopération de l'Administration régionale et des
Collectivités locales. Également, grâce à la formation du personnel
et à la disponibilité d'un solide réseau de professionnels privés,
le système régional des politiques européennes est devenu de plus
en plus performant et efficace.
De même, il est important de reconnaître les nombreuses
interventions réalisées, elles ont contribué au développement de
notre Région en manière structurelle et durable.
En pensant à l'avenir, il est nécessaire de définir, faisant
ensuite au cadre législatif qui a établi les priorités de la
prochaine programmation, les actions stratégiques régionales qui
encadreront les actions territoriales. En effet, il est essentiel
que les prochains projets soient de plus en plus intégrés dans une
logique systématique et nécessairement s'inscrivant dans la
stratégie d'un développement régional.
En essayant de donner corps à mon intervention, je crois qu'il
est nécessaire d'imaginer et planifier des actions qui peuvent
apporter une réponse immédiate et à court terme dans le secteur du
tourisme, le secteur le plus touché par la crise pandémique,
secteur dans lequel il faut aussi soutenir des actions plus
structurées et de perspective, actions qui doivent nécessairement
prendre en compte le changement des habitudes de la population
touristique. Un changement auquel nous assisterons inévitablement
et pour lequel nous devons proposer des solutions innovantes
utilisant le temps comme avantage compétitif. Sans vouloir faire
une analyse détaillée des opportunités de développement possibles,
même pour des raisons de temps, je rappelle que le développement du
numérique et de l'innovation pourrait faire l'objet d'attention au
regard de la programmation des fonds européens. Un développement
qui n'est pas une fin en soi, mais est encadré dans une logique de
service, d'amélioration de la qualité de la vie et de
l'attractivité des zones les plus marginales de notre région.
Il sera également fondamental d'investir de l'énergie dans les
éléments de l'éducation, de la formation et du travail afin
d'initier des synergies positives et donner des réelles
opportunités de développement. Il est bien nécessaire souligner que
la correcte utilisation des fonds provenant de l'Union européenne
passe également par la gouvernance des processus. En ce sens - et
l'a rappelé l'assesseur Caveri - un dialogue a été initié par les
structures régionales et le système des Collectivités locales, un
dialogue visant à identifier des modèles de gestion correctes et
capables d'être un support réel et efficace.
Enfin, je pense qu'il est absolument nécessaire d'inclure la
coopération entre les Régions transfrontalières les plus proche de
nous. En effet, les objectifs de la stratégie sur l'utilisation des
fonds de l'Union européenne prévoient des relations
institutionnelles qui, dans une logique de coopération, comparent
les différents systèmes politiques et administratifs, mettant en
évidence les potentialités et les criticités des différents
territoires.
Pour terminer, je voudrais souligner avec faveur la prochaine
réactivation du Conseil Valais-Vallée d'Aoste qui va relancer ainsi
les relations entre les deux Régions.
Presidente -
Ci sono altri interventi? Faccio anch'io un
piccolo intervento, non mi sposto fisicamente, rimango in questa
sedia anche per ragioni logistiche, non tanto nel merito della
sessione europea quanto più in generale. La sessione europea del
Consiglio regionale, ogni anno, si ripete un po' uguale a sé
stessa, una discussione piuttosto rituale, quest'anno forse un po'
meno, ma che lascia trasparire una certa stanchezza, diciamo
così.
Inevitabilmente non può essere che ripetitiva per certi aspetti
e purtroppo il dibattito non suscita un grande interesse ed è un
vero peccato, anche perché la dimensione europea internazionale
della nostra regione è un fatto molto importante, il coinvolgimento
della cittadinanza e, in generale, un dibattito più interessante e
partecipato sarebbe sicuramente utile e necessario, anche perché
l'Europa, anche proprio da un punto di vista pratico, è sempre più
presente nella nostra vita quotidiana, basta immaginare anche
soltanto per quanto riguarda gli investimenti pubblici della nostra
Regione, che sono direttamente o indirettamente legati all'Europa,
per una grande parte soprattutto, per la parte appunto che riguarda
gli investimenti e non la spesa corrente.
Gli investimenti sono stati e sono fondamentali per la crescita,
l'innovazione, l'infrastrutturazione della nostra Regione e, da
questo punto di vista, bisogna dire che la Valle ha saputo spendere
e attingere a questi fondi a disposizione, complessivamente non si
può che prendere atto della capacità, soprattutto rispetto ad altre
Regioni, di attingere e di spendere questi fondi e i risultati si
sono anche visti. Quantitativamente questo è avvenuto, a questo
punto bisognerebbe, a mio avviso, fare un salto di qualità, sempre
necessario in tutti i settori. I soldi investiti devono sviluppare
una crescita duratura e non esaurirsi, come a volte purtroppo
succede, con la fine del progetto in questione. È una cosa da
evitare e che in qualche modo dovremmo tenere sempre in
considerazione.
Come dicevo, è necessario anche in questo settore un salto di
qualità e, da questo punto di vista, è necessario poter valutare le
politiche che si fanno. Per migliorare è necessario misurare, senza
poter misurare è impossibile migliorare. Il Consiglio regionale
vuole intraprendere un percorso per attivare gli strumenti per una
vera e seria valutazione delle politiche pubbliche, che potrà
riguardare anche questo settore, quello della valutazione delle
politiche pubbliche è un impegno che questo Consiglio si è preso e
che cerchiamo di portare avanti. Si potrà così dare una nuova
centralità al Consiglio e, soprattutto, rispondere in modo più
efficace alle necessità dei cittadini.
Come già dicevo, l'Unione europea, in questa fase, ha assunto
un'importanza ancora maggiore, legata al superamento della crisi
economica e conseguente alla pandemia con una nuova centralità che,
in questo periodo, è riconosciuta un po' da tutti.
Come la pandemia, anche la futura fase di ricrescita e di
gestione delle fonti a esse collegate rischia però di cambiare gli
assetti, l'assetto regionale e in generale mettere in discussione
molti aspetti legati all'autonomia. È importante che da questo
punto di vista si faccia tutto per salvaguardare le nostre
particolarità e le azioni come venivano adesso evidenziate dalle
Regioni a statuto speciale... è assolutamente un fatto
importante.
Come dicevo, in questa fase è essenziale parlare d'Europa e, da
questo punto di vista, la formula che abbiamo utilizzato sinora è
forse una forma un po' desueta e, come diceva anche l'assessore
Caveri, è il momento, forse, di cercare delle soluzioni diverse per
dare maggiore rilevanza a questo che è un argomento importante che
ci riguarda tutti. Il contesto e la prospettiva nella quale si deve
muovere la Valle d'Aosta non può che essere l'Europa: un'Europa
unita e ispirata ai principi federalisti, alla sussidiarietà,
cercando di superare il deficit democratico che ha caratterizzato
gli ultimi decenni anche di questo processo di integrazione
europea.
La Valle d'Aosta si è spesso definita un crocevia europeo, un
carrefour d'Europe
per la sua posizione orogeografica in
ragione del multilinguismo, della sua vicinanza ai confini, ma per
essere tale, non solo un corridoio di transito, magari di merci, è
necessario attivare una dimensione politica in tutti i contesti
europei: dalla macroregione alpina che evocava in precedenza
l'assessore Caveri, fondamentale per i territori di montagna come
il nostro. Anche questa deve assumere una dimensione europea e
spesso si fa fatica a vederla, una macroregione, che, tra l'altro,
coinvolge anche i cantoni svizzeri, un caso particolare che
potrebbe anche, per la sua particolarità, caratterizzarsi e avere
un approccio differente per quella idea di Europa che anche la
nostra regione dovrebbe portare avanti in maniera differente
rispetto a quella che si è affermata negli ultimi anni, anche per
questo dicevo che è importante in questo momento parlare di
Europa.
Il 9 maggio scorso, in occasione della Festa dell'Europa, si è
aperta la Conferenza sul futuro dell'Europa, una riflessione che
vedeva la partecipazione di tutto il continente sul futuro politico
dell'Europa appunto. Una discussione alla quale deve poter
partecipare anche la Valle d'Aosta portando il suo contributo e il
suo modo di vedere il futuro del nostro continente, un impegno che,
come Presidenza del Consiglio, cercheremo di assolvere.
Da questo punto di vista, mi auguro che la prossima sessione
europea si affronti in modo diverso, come dicevo, ne parlavamo
anche con l'assessore Caveri, per dare maggiore rilevanza a questo
momento. Sarà anche l'occasione per fare il bilancio di un anno di
riflessione sul futuro dell'Europa, attivato dalla Conferenza nel
mese scorso e l'occasione per immaginare qualcosa di diverso per la
nostra regione. Avremo il tempo per organizzarci.
Il consigliere Distort si è prenotato, ne ha facoltà.
Distort (LEGA VDA) -
Pensavo di non intervenire
considerando il tema estremamente dedicato, specificamente
incentrato sull'attività in ambito europeo, ma con molto piacere ho
percepito anche i riferimenti più ampi, i riferimenti ideologici, a
partire dal primo intervento, l'intervento dell'assessore Caveri e
poi in qualche modo condiviso da altri. Allora ritengo opportuno
condividere con voi, colleghe e colleghi, una breve riflessione e
mi allaccio alla fase finale dell'intervento dell'assessore Caveri
sull'individuazione di due correnti: una corrente europeista e una
corrente antieuropeista. Ecco, vorrei proprio condividere con
voi... purtroppo con voi, sono parole che rimarranno all'interno di
quest'aula, probabilmente raggiungeranno qualcuno che ci ascolta,
forse qualche giornalista ne farà notizia ma non è determinante,
purtroppo però non arriveranno in Europa nel cuore pensante, ma
fondamentalmente crediamo che la democrazia sia comunque
un'attività che parte dal basso e la consapevolezza di ogni singola
persona è estremamente importante.
Quest'Europa è un po' sballottata tra europeisti e
anti-europeisti, dove sembra che sia il sovranismo l'ago della
bilancia o l'elemento di disturbo di un'Europa unita con tutti i
suoi progetti. L'Europa non va difesa attraverso gli schieramenti,
più si rafforza il fronte europeista più la si difende e più si
rafforza il fronte sovranista più è messa in crisi. Assolutamente
no, l'Europa deve difendersi da sola e soltanto in questo modo può
essere forte e, per difendersi da sola, deve essere credibile:
credibile nel suo animo, nel suo codice genetico e, per essere
credibile, bisogna che ogni cittadino dell'Europa si riconosca
cittadino europeo e qualunque cittadino per riconoscersi deve in
qualche modo trovare una risposta affermativa su due elementi: ciò
che ci unisce, un'identità tra ciò che è simile e ciò che mi
differenzia e che mi permette di essere differente. Riconoscersi è
lì, la credibilità si fonda sul riconoscersi e il riconoscersi si
fonda sul fatto che io mi ritrovi in Europa qualcosa, un amalgama
comune forte, di cui io mi sento partecipe e che difenda la mia
particolarità e la mia identità. Sono questi due temi ed è solo
così che l'Europa potrà essere credibile ed è solo così che
l'Europa diventa un progetto che unisce esattamente tutti questi
milioni di cittadini.
Ricordo che il progetto di Europa unita nasce da alcuni padri
fondatori, io ne cito tre - poi ci sono versioni in cui se ne
citano nove diversi -, semplicemente: Schuman, Adenauer, De
Gasperi. Che cosa avevano in comune? Avevano in comune la stessa
fede. In quest'aula Distort si mette a parlare di fede, ma dov'è la
laicità? Questa è laicità perché in uno spazio politico in cui la
fede e tutto l'elemento di cultura e il disegno di società che è
rappresentato e disegnato dalla fede viene escluso, non è laicità,
è laicismo. Io non sarò mai laicista, io sarò sempre laico. In
questa laicità, quindi, io invoco le radici cristiane dell'Europa,
le radici cristiane, non cattoliche; ma perché? Per un discorso di
ecumenismo? No, perché addirittura paradossalmente le guerre di
religione tra Cattolici e Protestanti hanno rafforzato il legame
con la dimensione religiosa, l'hanno rafforzato, è passato
attraverso il sangue, merita rispetto perché questa è la storia di
secoli di Europa.
Questo progetto, purtroppo, è stato sostituito da un progetto
finanziarista, da un progetto economico, da un progetto di
omologazione amministrativa. Ci va come strumento ma non come
elemento principale. Che cos'è che unisce un Italiano con uno
Svedese? Cos'è che unisce un Greco con un Irlandese? Cos'è che
unisce un Portoghese con un Tedesco? Cosa li unisce? Li unisce la
stessa matrice cristiana. Questa è la storia, secoli di storia,
tutte le generazioni hanno avuto nei piani di studio di qualunque
tipo, di qualunque livello e grado la storia: una storia
dell'Europa che racconta questa Europa. Questo progetto quindi o
crea, o costituisce, o si rafforza su questo elemento che unisce, o
sennò l'Unione sarà un'imposizione e gli europeisti saranno i
sottomessi a questa imposizione, gli antieuropeisti saranno i
ribelli, ma non è così che deve giocarsi il ruolo, c'è di mezzo
qualcosa di talmente importante, una potenzialità talmente ampia
che non può essere consumata attraverso un'unione artificiale,
dev'essere un'unione di sangue, profonda, ideologica, e nello
stesso tempo attraverso l'unione saper riconoscere le differenze,
le differenze degli Stati, dove l'identità, la forza, l'autonomia
di uno Stato si chiama sovranità e non sovranismo, perché è
qualcosa di positivo, e dove le autonomie locali, dove le Regioni,
dove i diversi popoli che si riconoscono con nomi storici non
corrispondenti a quello degli Stati possano riconoscersi. Questo è
un disegno di Europa e soltanto così l'Europa sarà totalmente
credibile e soltanto così l'Europa avrà la forza, veramente, di un
popolo.
Presidente -
Si è prenotato il consigliere Marquis, ne ha
facoltà.
Marquis (AV-SA) -
Voglio fare anch'io alcune
considerazioni sul tema all'ordine del giorno, ovvero la
discussione sulle linee programmatiche relativamente alle questioni
di interesse europeo. Credo che questo sia un tema che debba avere
una grande dignità e condivido in pieno la proposta che ha fatto
l'Assessore, nel prossimo futuro di dargli un'organizzazione e una
presentazione diversa a questo argomento e anche di definire una
legge comunitaria.
Mai come oggi il tema dell'Europa riveste una grande importanza.
Se abbiamo fatto attenzione in questi anni, delle grosse
perplessità su questo argomento in tanti Stati sono emerse
sull'Europa, un'Europa lontana, ma credo che in questo ultimo anno
il clima sia un pochettino cambiato a causa anche della grande
pandemia, la terribile pandemia che ci ha toccato tutti
insieme.
Credo quindi che sia importante partire, come ha detto il
collega precedente, dai valori che ci devono accomunare per formare
uno spirito europeo, ma a volte tutto questo viene anche agevolato
dai problemi che si devono affrontare. Ci sono dei problemi comuni
che necessitano una sfida comune e questo credo che possa aiutare a
creare uno spirito di coesione o una maggiore condivisione riguardo
alle questioni sovralocali.
In quest'ultimo anno abbiamo potuto toccare con mano anche in
Valle d'Aosta quanto dei temi e delle difficoltà strutturali si
sono acuite con la pandemia che stiamo vivendo, è inutile entrare
sui singoli temi, però credo che sia sotto gli occhi di tutti che
la crisi turistica e di tutte le attività connesse porti la
richiesta da parte della politica di intervenire su quei fattori
strutturali, come la diminuzione dello
stock
delle imprese,
il rafforzamento amministrativo delle medesime, il rafforzamento
della cultura imprenditoriale, altro tema la crisi demografica,
l'aumento delle disuguaglianze, la tematica dello sviluppo del
digitale, le questioni relative all'istruzione e all'apprendimento
continuo permanente nel percorso di vita, il rafforzamento del
ruolo femminile e anche tutto l'aspetto sociale, che non va
sottovalutato, che è quello dell'aumento delle disuguaglianze e
della lotta alla povertà. Questi sono tutti temi che fanno parte
dei pilastri della politica europea. Allora anche con molta
concretezza credo sia importante da parte nostra cercare di
definire le connotazioni di questi argomenti a livello regionale e
proporre delle strategie adeguate di intervento per cercare di
sfruttare le opportunità che l'Europa offre per migliorare il
benessere e la vita della nostra comunità. Anche sul piano sociale,
ambientale e economico credo che siamo di fronte a delle grandi
sfide che non possiamo più permetterci di gestire a livello
isolato.
La lotta ai cambiamenti climatici, è stato detto prima
dall'Assessore i problemi di accessibilità, noi siamo al centro
della politica, cioè del programma di EUSALP, condividiamo la
fragilità con altre comunità della montagna, una montagna che
separa il sud e il nord dell'Europa e quindi con tutta una serie di
difficoltà. Noi abbiamo due assi di carattere internazionale, i due
trafori, abbiamo invece delle difficoltà di accessibilità legate
alla ferrovia, perché ancora oggi non c'è un'offerta adeguata in
termini concorrenziali e di tempistica per collegarci all'alta
velocità, abbiamo tutta una serie di questioni legate alla
sicurezza, alla competitività della nostra piccola realtà di
montagna e anche al benessere.
Sicuramente da noi la vocazione europeista è più connotata
rispetto ad altre realtà, perché siamo una Regione di frontiera che
nella storia ha avuto sempre modo di rapportarsi con i vicini, però
occorre dire che non sempre è agevolato il dialogo e soprattutto
l'apertura della nostra economia è resa difficile verso la Francia
e verso la Svizzera, perché ci sono delle legislazioni diverse da
un versante all'altro, quindi anche questi sono tutti dei temi che
dovrebbero essere affrontati per creare delle sinergie per favorire
gli interscambi sia a livello sociale che a livello economico.
Sicuramente paghiamo il fatto di non essere rappresentati con un
europarlamentare in Europa, come ha detto prima l'Assessore, perché
sarebbe molto utile un intervento nella fase ascendente della
politica dove si definiscono i principi legislativi che potrebbero
essere intercettati a monte e quindi, anche in virtù della nostra
potestà autonoma, potremmo anche avere una capacità di recepirli
direttamente senza dover per forza passare attraverso
l'assorbimento anche delle innovazioni che vengono portate dalla
legge comunitaria nazionale dove spesso e volentieri, rispetto alle
iniziative prese dall'Europa, si aggiungono ancora dei
pezzettini.
Ricordo ancora negli anni scorsi quando si diceva l'Europa è
cattiva, è brutta perché crea burocrazia, però, come avete potuto
vedere in questi giorni, si assiste al dibattito nazionale dove si
dice: "sottraiamo il Codice degli appalti alle innovazioni che sono
state fatte a livello nazionale, manteniamo solo le impostazioni
date dalle direttive europee". Questo quindi ci deve far riflettere
perché credo che se la Valle d'Aosta saprà cogliere questa
opportunità di intervento, potrà semplificare maggiormente la
propria legislazione ma anche rafforzare la nostra cultura
autonomista e l'utilizzo delle prerogative che ci fornisce il
nostro Statuto.
Sicuramente tutto questo richiede anche un'organizzazione
diversa, un'organizzazione a cui bisogna dirci non eravamo
abituati, credo che ad oggi sia corretto dire che, sotto questo
profilo, bisogna fare dei passi avanti, bisogna rafforzare la
struttura che abbiamo a Bruxelles, perché è fondamentale che in
quel contesto si possano creare le relazioni necessarie per
intervenire sia nella fase ascendente che in quella discendente,
pur con tutte le difficoltà che ci sono del caso, ma anche per
sapere cogliere le opportunità che la stessa Europa offre
attraverso le gestioni dei fondi diretti da parte di tutti i bandi
che ci sono, che sono emanati dalla Commissione europea, che sino
ad oggi non hanno avuto un grosso successo nella nostra realtà,
anche in considerazione della piccola dimensione delle imprese e
quindi della maggiore difficoltà a progettare delle iniziative che
richiedono anche delle
partnership
internazionali e quindi
non sicuramente facilità di attuazione. Condivido quindi molto
l'idea di rafforzare l'ufficio e rafforzare anche a livello
strutturale l'approccio verso la gestione dei fondi europei, che
diventano sempre più importanti perché assumono un significato di
maggiore importanza all'interno del bilancio della Regione.
Credo che dobbiamo riuscire a entrare nel linguaggio adoperato
dell'Europa, ci sono altre realtà, altri Stati che sono stati più
bravi che lo Stato italiano sotto questo profilo, oggi
nell'utilizzo dei fondi europei la Polonia, il Portogallo e la
Spagna hanno dimostrato un'attitudine e una capacità molto maggiore
rispetto a quella dello Stato Italiano. Credo quindi che nel nostro
piccolo sarà importante anche nelle politiche europee e nella
gestione della programmazione passare a una fase nuova, ovvero
superare la fase di rincorsa continua, perché spesso e volentieri
tra una programmazione e l'altra si è più concentrati alla chiusura
della precedente che alla programmazione della nuova.
Io credo che questo sia un tema importante e, quando parlo in
genere di riforma della Pubblica Amministrazione, credo sia
importante in questa fase rafforzare quelle strutture che si
occupano della gestione dei fondi europei, perché questi sono delle
occasioni che non tornano e che non possiamo permetterci di perdere
o di non cogliere appieno la potenzialità che viene offerta
dall'Europa.
Ben venga quindi che si dia sempre più dignità a quest'ordine
del giorno e io auspico a conclusione che si possa strutturare
meglio l'approccio alle politiche europee per renderlo adeguato e
consono alle aspettative e alle opportunità che dobbiamo cogliere
per la nostra Regione.
Presidente -
Si è prenotato il consigliere Aggravi, ne ha
facoltà.
Aggravi (LEGA VDA) -
Per formulare alcune considerazioni
rispetto al dibattito che si è creato sulla discussione inerente le
linee di indirizzo programmatiche, le priorità di intervento e
soprattutto anche sugli accenni che l'Assessore nel suo rapporto ha
dato, e anche lei stesso, presidente Bertin, rispetto al futuro di
questo momento e più in generale a quello che può essere una
migliore definizione e attenzione degli affari europei in seno a
quest'Aula.
Io credo sia sicuramente importante partire dalla base
ideologica, dai valori e dai fondamenti, però dobbiamo anche
considerare un altro aspetto che spesso sono gioia e dolori di
questa Europa. Troppo spesso ci si ricorda e si dedica del tempo su
quelli che sono stati gli effetti negativi, o le distonie, o le
problematiche dell'Europa, pensiamo, ad esempio, quello che è
successo nella prima fase vaccinale, nella strategia che è stata
data dall'Unione europea e la debolezza delle istituzioni europee
rispetto ad altre realtà, che, detto in maniera molto chiara, ci
hanno surclassato. C'è stato un problema strategico e ci sarà un
problema strategico perché se pensiamo anche a eventi come quello
che è avvenuto in Bielorussia, fa capire qual è il peso
dell'Europa, un'Europa che ogni volta che deve contare ha bisogno
di avere alcuni forti
player
regionali per lei, ma che sono
comunque, fino a prova contraria, Stati e Nazioni, che possano far
vedere quei pochi "muscoli" di piccole potenze, che, di fatto,
altro non sono che diventate potenze regionali e non più
mondiali.
Io però penso che ci siano state anche delle situazioni forse un
po' troppo tecniche, delle iniziative poco comprese dalla maggior
parte delle persone: penso, ad esempio, a tutto il programma di
acquisti di titoli di Stato, uno dei più famosi il
Pandemic
Emergency Purchase Programme
, che di fatto ha consentito il
mantenimento di una stabilità forte dell'area Euro e soprattutto la
lotta all'inflazione... sono spesso in disaccordo anche con
esponenti della mia forza, perché sappiamo che gli economisti hanno
delle guerre di religione un po' come anche altre professioni, ma
sicuramente un aspetto importante della politica europea è stata la
stabilità del mercato, che, per carità, per certe strategie
industriali non è stata favorevole in questi anni, ma che
sicuramente ci ha consentito di evitare il peggio in certe
situazioni. Pensiamo a operazioni notturne, come quelle che furono
del Governo Amato, forse, grazie a Dio, rapine di questo genere non
le abbiamo più viste.
Per andare più nel concreto e in quello che ci interessa, io
direi - e prendo positivamente lo spunto dell'Assessore e del
presidente Bertin di rivedere un po' la formulazione in questo
momento - che dobbiamo partire anche da una fase precedente, cioè
forse da quello che si vede meno all'esterno. Forse serve anche un
percorso, e qui ben venga una legge europea, come diceva
l'assessore Caveri, che consenta anche una maggior condivisione da
parte dell'Aula e un maggior lavoro in Commissione per quello che
riguarda le linee di indirizzo, ma soprattutto anche poi la
programmazione e la progettazione europea. Un po' troppo spesso si
corre e si arriva in momenti come quello attuale un po' di corsa, e
soprattutto non si ha contezza chiara di quelle che possono essere
le potenzialità e soprattutto la praticità, e perdonatemi se scendo
sempre un po' più sulla terra rispetto ad altri ragionamenti, però
sappiamo che la politica europea e le politiche europee consentono
di portare pesanti e importanti investimenti che dovrebbero andare
appunto a correggere, almeno nelle intenzioni delle istituzioni
europee, alcuni
gap
sui territori.
Io penso che sia sicuramente importante e fondamentale in un
futuro, io spero breve, avere una rappresentanza diretta, un seggio
diretto in Unione europea e sicuramente lei, assessore Caveri, è
esperto perché in Europa c'è stato e sa cosa vuol dire, ma al
contempo io penso che bisogna rafforzare l'organizzazione
lobbistica e funzionaria delle politiche europee, non deve essere
vista quel ramo dell'organizzazione regionale come una casella poco
importante, perché in realtà è una casella sempre più importante,
non soltanto per l'arrivo di fondi, ma anche per riuscire a
prevenire determinate situazioni che per realtà... soprattutto per
quanto parliamo dell'elaborazione della normativa europea,
rischiano poi di arrivare sulla nostra testa, nei nostri portafogli
in maniera abbastanza pesante, quindi questo ben venga.
Allo stesso tempo però io penso che sia anche necessario
rafforzare il presidio di certe iniziative europee: penso ai
programmi tematici a gestione diretta da parte della Comunità
europea, che sono poco utilizzati dalla Valle, come anche è
sottolineato nelle linee guida, le linee di indirizzo
programmatiche, ma su cui bisogna lavorare di più, parliamo di
rapporti con altre realtà. Ecco, qui avere delle
partnership
forti con altri
partner
europei è particolarmente importante
e penso che sia anche particolarmente importante investire nello
sviluppo di centri di competenza regionale su questi ambienti
proprio come viene indicato nelle linee di indirizzo, che però
devono fare un passaggio di praticità ulteriore e in questo senso
anche giustifichiamo la nostra posizione di astensione che abbiamo
dato in Commissione. Non è un'astensione negativa ma è
un'astensione attenta per poter portare il nostro contributo e ci
auguriamo che nei prossimi anni ci sia questa possibilità, data
soprattutto da una nuova riorganizzazione del modello europeo.
Io vorrei poi sottolineare un aspetto di particolare importanza:
all'interno delle linee di indirizzo programmatiche giustamente ci
sono numerosi temi, si parla degli
smart village
, si parla
di correggere il gap e soprattutto le difficoltà che ci saranno per
i giovani nell'accesso al mercato del lavoro, si è parlato anche di
problemi demografici e quant'altro. Io però penso, sempre legato al
discorso dei cambiamenti climatici e di quello che ci può unire con
l'altra parte delle nostre montagne, che proprio le montagne
possono essere luogo anche geografico che consente un maggior
presidio in ambito europeo, ovvero quello di programmi di difesa,
di monitoraggio e - perché no? - di sviluppo delle nostre aree di
montagna, che ci possono unire con chi è al di là di quello che per
qualcuno è un confine, invece per altri e soprattutto per noi è un
luogo di incontro, ovvero la montagna.
Io penso che sia sempre più strategico non soltanto... perché il
cambiamento climatico, al netto di quello che noi possiamo fare,
perché dobbiamo essere molto franchi, è inutile che noi ci diamo
dei grandi programmi di contenimento delle emissioni, di difesa
dell'ambiente... non lo dico perché sono contrario, lo dico perché
purtroppo ci riempiamo spesso la bocca con questi grandi programmi
e poi abbiamo realtà, come l'avete penso letto, Cina, Australia -
che non è proprio uno Stato non democratico - e altri Paesi che
hanno detto che potenzieranno la propria industria del carbone, o
abbiamo situazioni di sfruttamento pesante in Africa per il
reperimento di quelli che sono considerati i metalli rari, che
sempre più sono utilizzati nelle tecnologie
green
e si
rischia appunto che ci sia un serpente che si morde la coda.
Sicuramente possiamo fare la nostra parte e io penso che nel
piccolo, ma importante effetto che possono avere queste iniziative
sui nostri territori deve essere forse il tema principale di quello
che poi sarà il quadro strategico definito per il reperimento e
direi per la
grande course
dei finanziamenti europei.
Dall'altro lato io vorrei anche spezzare una lancia su un altro
aspetto, giustamente veniva detto dal
rapport
non dobbiamo
soltanto pensare ai rapporti con il mondo francofono, ma anche con
le altre minoranze linguistiche, ebbene, la
Brexit
ha
portato il Regno Unito al di fuori dell'Europa, però sappiamo che
l'inglese è all'interno dell'Europa. Io quindi penso che dobbiamo
anche rafforzare i nostri rapporti con Stati che magari parlano una
lingua diversa o delle lingue diverse rispetto alla nostra, ma che
nella strategia europea sono particolarmente performanti e magari
anche Regioni, che, ripeto, seppur ci sia una differenza dal punto
di vista culturale e linguistico, sanno fare bene il loro mestiere,
sanno reperire i fondi. Ecco, impariamo e collaboriamo con loro al
di là di tutto, perché altrimenti non avremo capito quale può
essere lo spirito dell'Europa. Non parlo di europeisti, non parlo
di europeismi perché sono percorsi che non si definiscono a freddo,
devono essere fatti per passi, penso che però il percorso sia
ancora molto, molto lungo perché le piccole potenze regionali, che
un tempo erano grandi potenze nazionali, non hanno ancora trovato
una loro dimensione all'interno degli equilibri del mondo.
Presidente -
Si è prenotato il consigliere Chatrian a cui
passo la parola.
Chatrian (AV-SA) -
Penso che sia una sessione europea -
lo dicevano i miei predecessori - diversa, completamente diversa
rispetto a quella degli altri anni visto e considerato che siamo in
una crisi comunque epocale e quindi forse mai come in questo
momento questo dibattito è fondamentale.
Abbiamo ascoltato attentamente gli interventi, devo dire che è
importante ricordare il passato, è importante ricordare il fatto
che la Valle d'Aosta abbia utilizzato abbastanza bene i fondi che
percentualmente sono stati spesi e spesi anche bene, ma quello è il
passato, penso che una fotografia di quello che è successo in
questi 14-15 mesi di pandemia ci obblighi invece a come vogliamo
affrontare il presente e soprattutto il futuro.
Per quanto ci riguarda, Alliance Valdôtaine fa parte di Alliance
Libre Européenne e solo pochi giorni fa la presidente Lorena Lopez
ha fatto questo passaggio: "
ensemble dans nos différences pour
une Europe des peuples
",
"
le message que la
Présidente a fait passe aujourd'hui lors de l'Assemblée générale...
passage définitif du témoin
". Nel momento in cui pensiamo sia
fondamentale come incidere per poter dare corso a una visione...
perché penso che la parte più importante di questa sessione sia,
una volta deciso quali sono gli obiettivi che gradiremmo
raggiungere come Valle d'Aosta... lo diceva prima l'assessore
Caveri, dobbiamo avere la capacità, soprattutto sul piano politico,
di incidere per poter poi raggiungere gli obiettivi che questo
Consiglio declina, ha elaborato e che gradirebbe raggiungere in
poco tempo.
Perché dico una sessione europea diversa rispetto agli altri
anni? Siamo in una crisi senza precedenti, l'Unione europea ha dato
una risposta probabilmente forse per la prima volta anch'essa senza
precedenti, non so se condividete questo passaggio, archiviata
forse definitivamente, non lo sappiamo, la lunga stagione
dell'austerità, l'Unione comunque ha saputo mettere in campo
finalmente misure straordinarie, e questo è il primo passaggio. Il
secondo per consentire però ai Paesi membri tutti di intervenire
fuori dai vincoli della finanza pubblica. Ha scelto di realizzare
un vasto programma di interventi per la ripresa e per la resilienza
all'interno di un quadro finanziario pluriennale eccezionale
dilatato con risorse straordinarie reperite anche ricorrendo per la
prima volta all'indebitamento comune. Da una parte quindi è
positivo, e questo è il passaggio che è già stato fatto, ma
probabilmente quello ancora più importante è come utilizzare bene
le risorse pubbliche europee su un territorio come il nostro: un
territorio di montagna, forse - e lo abbiamo visto anche su altri
dossier
- mai come in questo momento - lo dicevano anche
altri colleghi - la montagna deve fare massa critica. È difficile,
lo abbiamo visto anche durante la pandemia a livello nazionale, è
stato difficilissimo, probabilmente dovuto ai nostri piccoli
numeri, dovuto alla nostra economia comunque non limitata, diversa,
rispetto alle grandi
lobby
, ma probabilmente se vogliamo
incidere a livello europeo e se crediamo in un'Europa dei popoli,
se immaginiamo un percorso diverso per compensare chi abita in
montagna per numerosi motivi che ben conosciamo, dobbiamo
probabilmente avere quella capacità sul piano politico di potere
incidere e quindi contare qualcosa in più in modo da poter a quel
punto raggiungere quegli obiettivi che anche questo Consiglio dovrà
avere la capacità di elaborare.
Un altro passaggio importante nel PNR, la quota principale... ci
sono i due pilastri: uno è quello sui progetti verdi, 70 miliardi,
l'altro è quello legato al digitale 50 miliardi.
Riassumo solo su questi due principali pilastri perché
rappresentano la necessità per un popolo di montagna, quello sul
digitale per poter creare delle opportunità e per non lasciare
indietro nessuno, perché nessuno si immagina che da noi... noi
abbiamo ancora Enti locali, Comuni che hanno 80 abitanti e nessuno
si immagina questi numeri e nessuno si immagina che questi 80
abitanti magari risiedono in 20 frazioni. Questi piccoli nostri
numeri da una parte devono essere anche la possibilità di poter
creare quelle condizioni nel digitale.
Per quanto riguarda il verde, dobbiamo probabilmente... anche su
questo è stato fatto parecchio, abbiamo una Regione che per più di
un terzo è già tutelata, ma abbiamo probabilmente dei punti di
forza che possiamo ancora sviluppare in maniera sostenibile,
accompagnare in una maniera comunque anche innovativa e moderna in
modo da creare meno disuguaglianze, più opportunità anche per i
nostri giovani, facendo però attenzione - lo dicevano anche altri
colleghi - all'abbandono scolastico. Fino a pochi decenni fa
eravamo tra le Regioni in cui l'abbandono scolastico era tra i più
bassi di Italia, oggi non è più così, e quindi, oltre ad analizzare
i punti di criticità, dovremmo avere anche la forza di poter
mettere in campo delle azioni che invertano le tendenze perché la
statistica è una brutta bestia. Nel momento in cui le
données
ci dicono che si va in una determinata direzione,
per invertire nuovamente la rotta, ci va una forte analisi attenta,
elaborata molto bene e avere anche quella capacità invece di
affrontare i punti di forza e soprattutto le ricette, le
soluzioni.
Un passaggio che vorrei fare è legato anche al fatto che sovente
è troppo comodo che in questo Paese comunque lo sport nazionale sia
un po' quello di indicare sempre gli altri... a chiedere che
facciano di più. Cominciamo a guardare in casa nostra e facciamo
bene i compiti a casa nostra e, incidendo con gli altri popoli
della montagna, non solo con l'arco alpino, non solo a livello
nazionale, noi pensiamo che ci sia spazio per poter comunque
accompagnare in maniera più forte le nostre esigenze.
Prima il collega Sapinet ci ha messo in evidenza il PSR
2014-2020; ancora ieri, discutendo con i colleghi durante
l'incontro per la legge che andremo ad affrontare domani sui
ristori Covid regionali... probabilmente altre Regioni,
probabilmente perché erano più robuste a livello europeo, hanno
saputo forzare a livello europeo le misure nel piano di sviluppo
rurale.
Abbiamo delle potenzialità sulla filiera legno? Allora cerchiamo
adesso, non fra un anno e mezzo-due, di cambiare le regole del
gioco e spiegare il perché noi avremmo bisogno di misure diverse
rispetto... è un discorso di
rentabilité
? Probabilmente sì.
È un discorso di filiera? Probabilmente sì. È un discorso di
occupazione? Probabilmente quel
gap
, quella differenza va
compensata; quando? Quando si scrivono le regole del gioco, prima
di parlare di risorse pubbliche. Prima si modificano e si cerca di
forzare le necessità delle nostre località, delle nostre comunità
per poi dopo dare corso e raggiungere gli obiettivi che ci siamo
prefissati.
Probabilmente una lezione fondamentale è che nelle crisi
l'intervento del pubblico è efficace solo se gli enti hanno la
capacità di agire e di agire in un modello comunque, come dicevo
prima, senza precedenti in una maniera probabilmente anche
innovativa. Contrastare il calo demografico, creare le condizioni
per mantenere la montagna e creare quelle condizioni per poter poi
non avere dei paesi fantasmi, dei paesi fantasmi che sovente in
Francia... fantasmi nel senso che poca gente ci abita e nel weekend
o durante... eventualmente le località turistiche... non sono più
autentiche. Lo vediamo nelle vallate laterali del Piemonte, a
differenza nostra, ma, nonostante i grandi interventi che sono
stati fatti a livello regionale, probabilmente lì c'è spazio per
accompagnare meglio ancora la qualità della vita di chi per scelta
ha deciso di rimanere ad abitare 365 giorni all'anno in montagna.
Occorre perseguire il benessere dei cittadini adottando politiche
che consentano come priorità non solo l'aumento del PIL ma anche
fattori di natura sociale, quale il fattore demografico, il
benessere equo e la sostenibilità dei cittadini cercando di
promuovere la tutela ambientale. Il contrasto al cambiamento
climatico e la neutralità carbonica sicuramente saranno la sfida
dei prossimi 30 anni, ma non possiamo farlo esclusivamente dalla
nostra piccola Regione alpina, lo dicevano anche altri colleghi.
Oltre all'arco alpino anche con i nostri amici svizzeri, anche con
la Savoia, abbiamo l'
Espace
Mont-Blanc
, utilizziamoli
questi strumenti, prima si parlava di EUSALP... utilizziamoli per
mettere in campo comunque delle strategie e delle azioni che siano
comunque più larghe e nello stesso tempo che abbiano anche una
migliore efficacia da mettere a terra.
Termino con un ultimo pilastro... penso che sia forse il più
importante, quindi non lo metto come ultimo: quello legato ai
giovani, all'opportunità di migliorare anche la posizione sociale
dei nostri ragazzi, quella dei genitori... facendo in modo che però
le
chanches
di giungere a una data posizione anche
occupazionale dipendano più dalle capacità e dalle competenze delle
persone che dal fatto di avere invece delle opportunità.
Io penso che questo Consiglio su questo debba probabilmente
traguardare al 2040 cercando di mettere in campo delle opportunità
in modo che vi sia una strategia che possa garantire: 1) qualità
della vita; 2) delle opportunità; 3) un'inversione di rotta, anche
come dicevo prima, legata all'abbandono scolastico.
È quindi una sessione europea completamente diversa rispetto al
passato, qualcuno si è ricreduto all'Europa, è positivo quando uno
si ricrede, io penso che sia sempre positivo in tutti i
domaines
, in tutti i ruoli, ma probabilmente su quello... e
per una piccola regione di montagna come la Valle d'Aosta penso che
sia anche una strategia sul piano politico per poter contare,
incidere e modificare le regole del gioco, proprio per compensare
quel gap che la montagna ha rispetto alla pianura e rispetto a dei
territori che hanno delle ampiezze completamente diverse rispetto
alla nostra.
Presidente -
Ha chiesto la parola il vicepresidente del
consiglio Sammaritani, ne ha facoltà.
Sammaritani (LEGA VDA) -
Ho sentito tanti spunti molto
importanti e interessanti, a partire naturalmente dall'esposizione
che ha fatto l'assessore Caveri, che ringrazio, e parto proprio
magari da una delle ultime considerazioni che ha fatto il collega
Chatrian perché noi siamo una di quelle forze politiche critiche
nei confronti dell'Europa, critiche magari in un certo momento un
po' di più, qualche altra volta un po' meno, ci sono anche le
opportunità politiche e bisogna sempre tenerne conto e sono
consapevole di questo, però vorrei che questo momento, che, com'è
stato già detto da più di un collega, è un momento importante,
forse anche diverso da quella che è stata nel passato questa
sessione europea, non diventasse la solita passerella per dire:
"che bello questo, come sarebbe bello che... andiamo in quella
direzione e vogliamoci tutti bene", perché non funziona così, l'ho
visto nelle recenti elezioni europee, ero candidato, quindi ho
approfondito i temi sia tecnici che più politici e ho visto
fondamentalmente una sorta di disinteresse nei confronti di questa
elezione, che invece è così importante e che adesso è stato
detto... Torno a ringraziare l'assessore Caveri che ha accennato e
ha fatto cenno appunto alla fase ascendente, il fondamento della
rappresentanza, cioè le istanze del territorio che vengono portate
in alto, che vengono portate alle istituzioni, però tanto
importante quanto trascurata perché forse è il momento anche di
dirlo, anche qua le colpe sono da ripartire fra soggetti diversi ma
ci sono.
A proposito dell'ultima elezione noi il rappresentante europeo
l'avremmo anche avuto perché una volta tanto avremmo addirittura
avuto i voti, il punteggio, le quantità di voti necessarie, ma non
è stata sfruttata, un po' per colpa probabilmente, un po' per
miopia politica e un po' anche per un certo e sicuramente elevato
disinteresse dell'elettorato. Lo dico perché, per esempio, ma non
voglio fare una questione personale perché non mi piace per nulla,
però i voti che la Lega ha preso in quelle elezioni in Valle
d'Aosta all'interno di un collegio molto competitivo peraltro:
Lombardia, Piemonte, Liguria e Valle d'Aosta, ebbene oltre 16 mila
voti presi dalla Lega solo in Valle d'Aosta erano sufficienti per
far entrare il candidato valdostano, torno a dire il sottoscritto
nello specifico, ma purtroppo lo devo fare... per entrare in
Europa, invece adesso noi il Parlamentare europeo non ce l'abbiamo.
Ecco che quindi probabilmente vi è stata una parte di miopia
politica perché forse qualche alleanza poteva essere utile a
raggiungere lo scopo e vi è stato grande disinteresse invece
dell'elettorato... trovo quasi paradossale che quel giorno qualcuno
si sia alzato, sia andato al seggio, si sia vestito a festa, sia
andato a votare, abbia votato Lega magari e non abbia scritto il
nome del candidato valdostano, magari ha scritto: "Salvini"
addirittura, che poi alla fine cosa serviva? Questo quindi è un
tema su cui riflettere molto importante, anche perché ne stiamo
parlando adesso che siamo nel 2021, ma poi nel 2024 ci saranno di
nuovo le elezioni europee e allora io non so se arriveremo ad avere
quel seggio, me lo auguro. Quando la Lega è stata al Governo, lo è
di nuovo, ma nel 2019 lo era ancora in un'altra compagine, avevamo
iniziato le interlocuzioni per cercare di avere questo benedetto
seggio riservato. Io non so se ce la faremo, ma se non dovessimo
farcela, sarà importante che le forze politiche facciano dei
ragionamenti perché ci sono momenti in cui bisogna superare certe
divisioni e bisogna pensare all'interesse del territorio, quindi
questa fase ascendente così importante andrà tenuta in conto e non
bisognerà ricordarsene soltanto quando si fa poi la sessione
europea quell'unico giorno all'anno in Consiglio regionale.
Per quanto riguarda i temi nello specifico, quelli relativi
appunto alle risorse che arriveranno, mi viene da fare soltanto una
riflessione, che è poi collegata a quello che ho detto prima:
pensiamoci adesso, non pensiamoci quando arriveremo lì a due mesi
dalle elezioni, quando bisognerà scegliere, fare le liste e dopo
ormai sarà troppo tardi, perché tanto poi ci saranno le faziosità,
le divisioni, eccetera, e non si risolverà nulla e ci ritroveremo a
non essere rappresentati, temo, ma spero di non fare la Cassandra e
quindi mi auguro che cambierà qualcosa e che le forze politiche
avranno un certo pragmatismo, che appunto in certi casi deve far
superare qualsiasi tipo di faziosità o divisioni.
Per quanto riguarda le risorse, le risorse che arriveranno sono
tante; per quanto riguarda il discorso della critica all'Europa, le
criticità all'Europa ci sono comunque, il fatto che adesso ci siano
questi stanziamenti può essere letto sicuramente come un'efficacia
dell'Europa o potrebbe essere anche letto come "se non facciamo
questo, è veramente la volta in cui andiamo a sparire", perché se
l'Europa avesse manifestato un certo disinteresse o non avesse
operato con questi massicci innesti di denaro proprio in questo
momento, probabilmente tutti avrebbero cominciato a dire: "ma
allora cosa ci state a fare? A cosa serve avere queste strutture?".
Le criticità invece permangono perché il Parlamento europeo non è
un Parlamento in realtà, almeno non è un Parlamento come lo
intendiamo noi, non ha una funzione legislativa, quindi sono
criticità che noi abbiamo come partito sollevato allora, abbiamo
partecipato comunque alle elezioni e con convinzione perché le cose
vanno cambiate da dentro, perché da fuori difficilmente si riesce e
lo stiamo dimostrando anche al Governo nazionale oggi. Abbiamo
preferito esserci, anche con compagini con cui magari non
condividiamo grandi cose, ma comunque esserci servirà a evitare che
certe decisioni vadano in una direzione che è esattamente opposta a
quella che noi vorremmo fosse. Questo quindi è un atteggiamento di
partecipazione importante e di responsabilità politica, spero che
si possa appunto arrivare a modificare anche le strutture delle
istituzioni europee perché va fatto, perché effettivamente non
funzionano molto bene così come sono o quanto meno gli equilibri a
livello europeo a volte sono distorti, nel senso che ci sono Paesi
che hanno un peso maggiore e Paesi che, purtroppo, non riescono a
rappresentare le proprie necessità e io credo che l'Italia
purtroppo sia fra questi.
Un tema molto importante nel leggere queste relazioni, al di là
di quelli che sono stati già accennati, e quindi non mi ripeterò,
quindi l'abbandono scolastico,
net
, l'occupazione - temi
molto importanti che però conoscevamo anche già prima della
pandemia purtroppo -, è quello delle strutture amministrative,
della macchina amministrativa, perché noi possiamo anche avere
tantissima benzina ma se abbiamo una Panda, non andrà mai forte
come una Ferrari, non c'è dubbio. Io quindi credo che di tempo se
ne sia già perso troppo, le riforme amministrative che dovevamo
fare prima non le abbiamo fatte, adesso ci troveremo in grande
difficoltà nel gestire queste risorse e nel gestirle al meglio. Si
farà quello che è possibile fare immagino come sempre, però
dobbiamo appunto ragionare in una prospettiva. L'emergenza è adesso
sicuramente, bisogna farci fronte, le risorse economiche ci saranno
ma il tema delle riforme deve essere la priorità perché che sia
adesso o che sia fa tre o quattro anni assolutamente noi come
Regione, e così anche come Stato italiano, dobbiamo essere in grado
di cambiare marcia perché altrimenti questa che dovrebbe essere,
secondo me, una sorta di dopoguerra, cioè di rinascita, e con
l'opportunità di investire tanto denaro... il nostro piano Marshall
ce l'abbiamo appunto attraverso l'Europa, se non facciamo delle
riforme adeguate, se non adeguiamo la macchina amministrativa, se
non arriviamo a una semplificazione burocratica fondamentale... ma
non ne vedo ancora i cenni perché sento dall'esterno persone che mi
dicono: "i soldi dall'Europa non sono ancora arrivati ma ci sono i
benefici quali il 110 percento, eccetera", sento molti
professionisti dirmi: "gli uffici sono bloccati, gli uffici non
smaltiscono le pratiche", quindi le pratiche stesse non partono, i
lavori non partono, ma se non partono i lavori, non parte
l'economia, non riparte il gettito fiscale, non parte nulla.
Dobbiamo quindi assolutamente agire in via d'urgenza su questi
temi, lo devono fare gli Enti locali, dobbiamo farlo noi come
Regione. Dobbiamo veramente realizzare un'impresa che è
fondamentale per garantire un futuro migliore a tutti noi, ma
soprattutto ai nostri giovani.
Presidente -
Si è prenotato il consigliere Rollandin.
Finito questo intervento, sospenderemo per arieggiare i locali. Lo
dico a chi si è prenotato. Ha chiesto la parola il consigliere
Rollandin, ne ha facoltà.
Rollandin (PA) -
Je crois que cet après-midi a déjà été
dédié à l'Europe. Évidemment, le thème de l'Europe nous donne la
possibilité de discuter sur une série de thèmes de la partie
politique, c'est-à-dire du moment où on doit imaginer de pouvoir
avoir un représentant à Bruxelles. Je crois que sur ce thème on a
déjà beaucoup discuté, on avait le représentant comme a dit
l'assesseur actuel Caveri, il était là, il l'a vu de quelle façon
on pouvait travailler, il a fait le choix de revenir en Vallée
d'Aoste. À ce moment je crois que le thème c'était évidemment...
justement il a fait un choix. Je crois que dans ce sens, la
possibilité, comme Vallée d'Aoste d'aboutir à un résultat sérieux,
d'avoir des personnes qui puissent être à même de défendre nos
droits au niveau européen est sans doute une préoccupation de nous
tous. Justement, on a bien fait de rappeler que l'intervention doit
être faite pour aboutir à un résultat, autrement à la dernière
minute on n'arrive pas à avoir la possibilité de l'élu au niveau
européen. Tout cela rappelé, je crois que le thème est intéressant.
Beaucoup de ceux qui m'ont précédé ont déjà dit beaucoup, donc je
ne voudrais pas alourdir ce thème.
Je demanderais un aspect pour ce qui est du thème:
"Approvazione delle linee di indirizzo programmatico per le
attività di rilievo europeo
". Là où on dit: "
dato atto che,
a seguito dell'approvazione delle linee di indirizzo programmatico
per le attività di rilievo europeo e internazionale... la Giunta ai
sensi del... provvederà con propria apposita deliberazione
a...
", et cetera.  Je demanderais à ce point, étant donné
qu'aujourd'hui on ne peut pas tout faire, de reprendre ce thème et
de pouvoir en discuter, car c'est dans ces 4-5 thèmes qu'il y aura
tout ce qu'on veut et qu'on peut présenter dans les différents
dossiers. Je demanderais de pouvoir l'analyser au moins dans les
Commissions compétentes pour aboutir à un résultat, autrement on
risque de ne pas avoir cette possibilité, le débat est bien
théorique, mais de pratique très peu.
Je voudrais seulement soulever un aspect que l'assesseur Caveri
a repris : EUSALP. Le thème de cette réunion des communautés de
montagne a été réglé au niveau européen, a été reçu et il existe,
mais, malheureusement, il n'a jamais démarré. C'est un aspect que
je crois qu'il faudra reprendre et donc essayer de faire passer ce
thème à un niveau différent. Malheureusement, la question de la
montagne nous unit, nous met ensemble, mais si on en discute pas,
je crois qu'on n'arrive pas à avoir des résultats. L'aspect plus
important de ce thème de la montagne est de faire comprendre quelle
est l'importance de la montagne. Tout ce qu'on peut faire en
montagne est pour la plaine. Dès le début en prévoyant EUSALP on a
essayé de faire comprendre que la montagne est la partie qui permet
d'aboutir à des résultats dans la plaine. C'est un thème très
important que je crois pourra donner des effets pour notre Région
et pour les Régions avoisinantes.
L'aspect lié à l'utilisation la meilleure des fonds disponibles
je crois qui a été déjà illustré, donc ce n'est pas le cas d'y
revenir. Je crois que de plus en plus les fonds européens sont
importants pour notre Région. Il faut avouer que jusqu'à présent on
a toujours eu la possibilité de travailler d'une façon bonne étant
donné qu'on a des experts qui travaillent et travaillent d'une
façon importante.
Je voudrais encore rappeler un aspect difficile à comprendre :
le moment où au niveau européen on nous a défendu de prévoir des
interventions à un certain niveau pour ce qui est des bâtisses, je
voudrais rappeler le Breuil, d'autres réalités, on nous a empêché
de prédisposer des interventions encore dernièrement. Je crois que
dans ce sens, si on va reprendre ces thèmes et essayer d'en
discuter avant encore de les présenter de façon officielle, ce
serait un bon travail.
Presidente -
Come anticipato, sospendiamo temporaneamente
per arieggiare i locali. Riprendiamo i lavori fra un quarto d'ora
circa.
La seduta è sospesa dalle ore 10:52 alle ore 11.15.
Bertin (Presidente) -
Possiamo riprendere la discussione
della sessione europea internazionale del Consiglio regionale. Si è
prenotato il consigliere Perron a cui passo la parola.
Perron (LEGA VDA) -
Credo che il discorso europeo abbia
una valenza, una complessità e una profondità che potrebbe prendere
varie sessioni di Consiglio per essere analizzato e non
basterebbero ancora. Io credo che la questione europea e in
generale alcuni temi che sono venuti fuori, quale, ad esempio, la
crisi della natalità, possa essere inquadrata in dinamiche molto
più ampie, una di queste dinamiche è quella che viene considerata
la crisi dell'Occidente, la crisi dei valori già preconizzata dalla
fine dell'Ottocento da Nietzsche e poi da Spengler, ad esempio, nel
Novecento con il suo famoso libro: "Il tramonto dell'Occidente".
Oggi pertanto noi vediamo inverate queste profezie in una società
che è secolarizzata, dove la fine dei vecchi valori che avevamo e
hanno costituito per secoli la base degli individui, di un vivere
civile, degli Stati, delle Nazioni e di qualsiasi concetto che
l'essere umano utilizza sono messi in crisi e vengono meno, ma,
quando si trova l'umanità in una crisi di valori, ovviamente nuovi
valori si sovrappongono e allora qual è il rischio già più volte
visto? È che l'Europa stessa diventi il nuovo Dio, il nuovo
idolo.
Abbiamo visto succedere molte volte, l'abbiamo visto invocare
molte volte con il concetto: "ce lo chiede l'Europa" quasi come
fosse un nuovo comandamento: "non avrai altro Dio al di fuori di
me" e qui "ce lo chiede l'Europa", e questo è un rischio io credo,
qui ovviamente mi rifaccio al discorso del collega Distort, che lo
vede dalla parte giustamente dei valori fondanti, dei valori
cattolici... cristiani più che cattolici, per cui un ritorno al
Cristianesimo. Ecco qui la critica di quelli che sono dalla nostra
parte considerati i sovranisti in questo termine quasi
dispregiativo, che in realtà, come già detto prima, vuol dire
semplicemente sovranità e tutti quanti noi che siamo seduti qui...
e in particolar modo gli autonomisti credo possono dichiararsi
sovranisti perché senza la sovranità non saremmo qua. Qui c'è la
critica alla visione di un'Europa come salvifica, un'entità esterna
che possa risolvere ogni nostro problema da distante.
Quello che invoco quindi è semplicemente pragmatismo e
strategia, cioè l'Europa come un mezzo per noi, non come un fine,
un mezzo per realizzare giustamente il nostro sviluppo, il nostro
potenziale e i nostri interessi. Noi, le entità che la compongono,
siano esse territoriali, regionali o nazionali, siamo come mezzi,
anzi, rischiamo di diventare dei mezzi per un fine stabilito da
lontano, da un'Europa tecnocratica, burocratica, fredda e distante
se compiamo questo errore, per noi L'Europa è un mezzo.
Io quindi credo che dovremmo avere una visione molto meno naïf
dell'Europa, in particolare dell'Unione europea e dobbiamo vederla
per ciò che è, cioè un'arena in cui diversi interessi territoriali,
regionali, nazionali si incontrano e si risolvono però in maniera
incruenta con la diplomazia, con la trattativa, dove le diverse
volontà di potenza - ritorno a usare di nuovo il termine filosofico
nietzschiano - si incontrano, ma questa volta si sostituisce alla
guerra che per secoli ha flagellato il suolo europeo in un consesso
diverso. Ecco, questa io credo che debba essere la nostra visione,
non cadiamo nel paradigma sbagliato, l'Europa per noi è come mezzo
per realizzare il nostro sviluppo e potenziale, altrimenti saremo
noi dei mezzi come entità territoriali, politiche di ogni tipo per
realizzare dei fini imposti dall'alto, dall'esterno, fini che
magari non condividiamo ma di cui saremo certamente succubi. Ecco
perché quel tipo di visione di Europa non scalda gli animi, non
piace, crea fortissime resistenze giustamente dal nostro punto di
vista politico e qui chiudo con un monito anche agli autonomisti:
l'Unione europea, nella questione della Catalogna, credo che abbia
un po' rappresentato la fine di quello che è stato un mito, cioè
l'Europa che avrebbe potuto proteggere o spingere verso
l'indipendenza alcune identità all'interno di identità nazionali.
Questo mito si è un po' infranto, ancora l'Europa è composta da
unità nazionali, che, ripeto, si incontrano lì e tirano ognuno
dalla sua parte con strategie, con geopolitica. Non dobbiamo
prendere la strada dell'Europa in maniera naïf, ma dobbiamo essere
coesi per rappresentare i nostri interessi.
Presidente -
Ha chiesto la parola la consigliera Erika
Guichardaz, ne ha facoltà.
Guichardaz E. (PCP) -
Quest'anno ricorrono 80 anni da uno
dei testi fondanti e fondamentali per l'Unione europea che è il
Manifesto di Ventotene, un titolo originale quello di un'Europa
libera e unita dove l'unità e l'idea di un'Europa federale erano
alla base di quel pensiero, scritto da Altiero Spinelli ed Ernesto
Rossi.
Sicuramente, com'è stato detto dai colleghi che mi hanno
preceduto, ancora molto c'è da fare per quell'unità che auspicavano
allora, ma credo che lo vediamo già in quest'aula, le generazioni
successive alla mia, alcuni Consiglieri sono molto più giovani,
hanno un atteggiamento nei confronti dell'Europa diverso e nei
nostri figli lo vediamo ancora maggiormente. Sono nati in un'Europa
in cui loro si spostano con facilità, in un'Europa dove, per
fortuna - lo ricordava prima l'assessore Caveri -, oltre ad avere
la conoscenza dell'inglese, hanno anche la conoscenza del francese
e questo li aiuta sicuramente molto.
Poi la Valle d'Aosta ha natura essenzialmente transfrontaliera,
che si è valorizzata e si valorizza lavorando per una progettualità
comune con gli Stati confinanti e le altre Regioni alpine. La voce
delle Regioni di montagna per essere ascoltata necessita di
un'espressione comune, è stato ribadito più volte; l'Europa già
dato il via a diversi progetti con questo scopo, è stata citata
prima la macroregione alpina EUSALP e vede un accordo fra 48
Regioni e Province autonome che si trovano proprio sulla catena
alpina. Per avere la massima efficacia, occorre però superare il
limite dell'incoerenza storica del continente Europa in cui Stati
nazionali sono collegati solo da Trattati con potere di azione
limitato al di là degli aspetti economici.
La prossima Conferenza sul futuro dell'Europa è sicuramente un
evento molto importante e la piattaforma che è stata creata sotto
questo punto di vista ha degli elementi molto interessanti,
tantissime sono le iniziative promosse e che meritano attenzione
non solo da parte di tutti noi ma anche dei ragazzi che possono
approfondire tematiche importanti che vedranno le nuove sfide. La
prossima Conferenza quindi, come dicevo, dovrà essere l'occasione
per costruire un vero Stato federale europeo in grado finalmente di
gestire con forza e la coesione necessaria problematiche e vantaggi
della globalizzazione, compresi quelli alpini.
L'Europa è il contesto che può preservare il patrimonio delle
Alpi e svilupparne il potenziale culturale come zona di incontro e
cooperazione, promuovere l'uso sostenibile delle risorse naturali,
ricercare uno sviluppo equilibrato attraverso l'economia
green
con servizi e infrastrutture di comunicazione e
mobilità che connettano il territorio rispettandone la natura,
creando una Regione modello per l'efficienza energetica e le
energie rinnovabili. Il punto di forza è la visione delle Alpi come
insieme, centro dell'Europa di produzione ed erogazione delle
acque, di energia sostenibile, territorio strategico unico per la
lotta ai cambiamenti climatici, la conservazione della biodiversità
e la tutela delle zone meno popolate.
Occorre rafforzare, diventando protagonisti della gestione, la
rete per l'interazione tra aree montane e zone di pianura,
indispensabile a livello regionale è un'azione seria di formazione
che consenta a tutti di imparare a gestire i programmi di
finanziamento e, sotto questo punto di vista, l'assessore Caveri ha
sicuramente già avviato con i Sindaci dei nostri Comuni un
importante collegamento che sicuramente potrà aiutarli, in
particolare pensiamo quindi a quei programmi quali gli Interreg,
gli Alcotra. Sono esperienze di cooperazione transfrontaliera
vitali per le Amministrazioni pubbliche e le piccole e medie
imprese che possono cambiare il destino anche dei nostri piccoli
Comuni, valorizzando i beni e creando occasioni lavorative, sociali
e servizi di inclusione realmente efficaci per invertire, una volta
per tutte, il fenomeno di abbandono della montagna attraverso una
visione orgogliosa e completamente rinnovata, europea del nostro
territorio.
Come diceva bene il presidente Bertin, l'Unione europea
sicuramente ha acquisito una nuova centralità sia in questa
pandemia, sia per i fondi messi a disposizione e credo che questo
tema di grande dignità meriterebbe veramente gli approfondimenti di
cui ha parlato l'assessore Caveri. Credo che sia una delle sfide
che dobbiamo portare avanti e credo che questo sia un buon primo
passo.
Presidente -
Ha chiesto la parola il consigliere
Testolin, ne ha facoltà.
Testolin (UV) -
Quelques réflexions de ma part aussi au
sujet de la situation européenne et de la situation qui voit la
Vallée d'Aoste encore une fois à l'intérieur d'un 'échiquier qui
est complexe, mais qu'on doit essayer d'utiliser dans la meilleure
des façons. Il s'agit d'un moment tout à fait particulier - et
l'ont rappelé les Conseillers qui m'ont précédé -, un moment qui
nous fait penser à quelques aspects politiques et administratifs
qu'on devrait développer dans le futur prochain. Bien, du point de
vue politique, je pense que les considérations exprimées par
l'assesseur Caveri sont tout à fait soussignables parce qu'on doit
essayer de trouver les deux moments de rencontre avec des peuples
frères: un qui revient de notre possibilité d'exploiter au mieux le
français et donc dans une situation politique qui, tout compte
fait, voit à nouveau une centralité de cette langue, peut nous
aider avec des peuples frères à bâtir des parcours pour aboutir à
des considérations qui puissent nous porter de l'avantage. De
l'autre côté, l'a souligné même qui m'a précédé : l'aspect de la
montagne, une montagne qui doit faire face à des problématiques
totalement différentes du reste du territoire national pour ce qui
nous concerne, une montagne qui a besoin d'être soutenue à tous les
niveaux: à un niveau national, bien sûr, et donc on a déjà continué
à travailler dans ce sillon, et le Président en sait quelque chose
dans le moment où va à signer avec d'autres Communautés de montagne
comme le Trentin, ou même la Lombardie, ou le Frioul... des
situations qui sont totalement différentes par rapport au reste de
l'Italie, mais aussi au niveau européen on a besoin de retrouver
une unité et une situation de force par rapport à certaines
thématiques. Du point de vue, au contraire, administratif, j'ai
fort apprécié quelques passages qui ont été développés dans la
salle du Conseil de la Région.
Principalmente credo che le tematiche affrontate, che faranno
parte del prossimo sviluppo all'interno dei filoni di intervento
che l'Europa ha indicato come prioritari da sviluppare, non ci
colgano di sorpresa e ci permettano di poter dire che non siamo
all'anno zero. Fortunatamente le politiche europee nel tempo sono
sempre state attenzionate dall'Amministrazione regionale con degli
interventi che nel tempo hanno portato anche a dei risultati
importantissimi: basti pensare al discorso del Forte di Bard,
piuttosto che recentemente al Cammino Balteo, che comunque è frutto
di un utilizzo corretto e soprattutto diciamo nell'ambito dello
sviluppo di quello che può essere tutto il territorio regionale.
Tutte le nostre attività sono sempre state improntate a collaborare
con chi si conosceva, con le popolazioni che sono oltralpe sia
dalla parte francese che da quella svizzera, che hanno le nostre
stesse tipologie di situazioni da affrontare, delle stesse
criticità da risolvere.
Credo che su alcuni temi ci sia un'ulteriore possibilità di
azione, mettendo assieme le peculiarità del nostro territorio, un
territorio che si adatta moltissimo alla ricerca in ambito
soprattutto ambientale e di sostenibilità e di politica della
ricerca e dell'innovazione. Ne parlavamo anche ieri con l'assessore
Bertschy per tutta una serie di iniziative che troverebbero un
percorso molto importante nella costruzione di qualcosa che possa
raggruppare tutte le entità di eccellenza che ci sono sul
territorio regionale nell'ambito della ricerca e nell'ambito della
collaborazione per dare spazio e opportunità nuove a questa
ricerca, anche perché con il coinvolgimento anche del privato,
dell'azienda che poi può sviluppare questa ricerca, si può ambire a
quei fondi tematici che molto sovente non abbiamo la forza di
raggiungere per le dimensioni, le nostre dimensioni ridotte e la
nostra "incapacità" di poterci approcciare con dei numeri
importanti a quelle che sono magari delle richieste anche
organizzative, che sono difficilmente sostenibili se non
debitamente strutturate. Io quindi credo che il futuro sia proprio
nel trasmettere, nel cercare di aumentare una consapevolezza, una
possibilità, un'opportunità che queste risorse europee ci mettono a
disposizione a tutti i livelli, lo ha detto bene l'assessore Caveri
nel sottolineare l'importanza di formare anche, di far crescere gli
Enti locali, le
Unités des Communes
, ma io direi anche i
privati nell'avvicinarsi a un utilizzo delle risorse che sono a
disposizione perché sono risorse che andrebbero comunque al loro
favore. È chiaro che va riorganizzato e va diciamo un po' scalfito
quel particolarismo che ognuna delle entità, delle cellule che sono
sul nostro territorio in questo momento si portano un po' come
un'eredità del passato per ampliare e mettere assieme tutte queste
forze per fare la massa critica indispensabile per affrontare il
futuro e le sfide che questo futuro ci metterà di fronte.
Ritornando alla partenza, credo che anche la nostra peculiarità
di piccola Regione possa garantirci un terreno fertile per essere,
da una parte, pilota e, dall'altra, sede di sperimentazione in
svariati ambiti e che la nostra francofonia possa essere anche un
mezzo per avvicinare altre realtà in maniera naturale per trovare
quegli alleati indispensabili per perorare la nostra causa
all'interno del percorso europeo.
È chiaro, e concludo, che non bisogna assolutamente accantonare
una priorità sottolineata da molti nei loro interventi di avere
nuovamente o per la prima volta, forse in maniera definitiva, una
rappresentanza all'interno del Parlamento europeo, una
rappresentanza che possa essere di stimolo e punto di riferimento
per la politica regionale e che possa permettere anche di stringere
quelle relazioni e quei percorsi che poi possono essere il valore
aggiunto in una programmazione regionale che dovrà per forza
evolvere e migliorarsi.
Presidente -
Ha chiesto la parola l'assessore Bertschy,
ne ha facoltà.
Bertschy (AV-SA) -
Il mio sarà un intervento più
amministrativo, anche se una considerazione generale credo sia
opportuna farla in un momento in cui finalmente c'è un dibattito
interessante rispetto all'Europa e soprattutto rispetto al
futuro.
La mia è quella generazione che ha visto, per fortuna, Trattati
e accordi come quelli di Schengen e Maastricht portare a una libera
circolazione in Europa. Quando lo racconto ai miei figli, come
penso può capitare un po' a tutti, è un tema che sembra quasi di
qualche centinaio di anni fa, non di pochi anni, quindi sono delle
grandi conquiste che tutti dobbiamo valorizzare migliorando i
rapporti, la gestione, l'amministrazione, il controllo, i Governi e
dando all'Europa un vero Governo perché oggi la grande difficoltà
che l'Europa ha è essere riconosciuta come un Governo stabile,
efficace e anche rispettoso delle differenze che i popoli che lo
compongono ancora hanno e che devono mantenere.
La sfida di chi ci rappresenterà... e credo che questo Consiglio
regionale ha una grande responsabilità nelle tappe di avvicinamento
alle prossime elezioni europee, bene hanno fatto tanti colleghi a
ricordarlo che arriviamo sempre in prossimità di quell'appuntamento
ricordandoci che ci manca l'elemento essenziale: come poter essere
rappresentati nuovamente in quella importante istituzione.
Il lavoro politico da fare in questa direzione quindi è un
lavoro che è in continuità con il passato e che ci deve vedere
fortemente tutti coinvolti per trovare una risposta a tutto questo,
però se oggi c'è la possibilità di trattare con la serenità
necessaria anche la crisi del dopo pandemia, è perché l'Europa c'è,
va migliorata, l'Europa può essere per tutti noi la risposta giusta
a dei problemi molto complessi che vedono i nostri piccoli Stati
che li compongono e le nostre piccole Regioni altrimenti in
difficoltà a dare una risposta appunto a problemi così
complessi.
Detto questo, noi abbiamo, avremo e dovremo dare delle grandi
risposte invece in termini amministrativi, le tappe di
avvicinamento alla nuova programmazione si sovrappongono con il
lavoro che si sta facendo sulla conclusione della vecchia
programmazione e la scelta nuova di questi ultimi anni è stata la
scelta di portare la delega agli affari europei al di fuori della
Presidenza, istituire un Assessorato che ho avuto il piacere di
condurre e che oggi conduce con un'esperienza e una competenza
ancora maggiore il collega Luciano Caveri e che ha portato quella
struttura al di fuori - e dico delle cose per scendere un po' di
più sul piano dell'intervento anche del collega Sammaritani - di
un'organizzazione che ha visto per tanti anni la Struttura degli
Affari europei dentro alla Presidenza direi anche un po' isolata
dal resto del contesto amministrativo e organizzativo
dell'Amministrazione regionale. Questa sfida è una sfida nuova
anche per chi lavora agli Affari europei ma per chi lavora con gli
affari europei. Per quanto riguarda le nostre strategie, i
programmi per la nuova programmazione europea, noi dobbiamo
presentarci con dei programmi di settori molto precisi per sapere
dove si va, che cosa si fa, quali finanze possiamo utilizzare nella
programmazione europea e quali finanze possiamo aggiungere con il
nostro bilancio. Questi progetti devono essere progetti pronti
adesso nei prossimi mesi, da aggiornare e da mantenere aggiornati
perché saranno quelli che condurranno in maniera seria e concreta
la nostra attività di sviluppo per evitare che invece, com'è
successo in passato, a qualche occasione buona si desse risposta
con qualche buon progetto però decontestualizzato da una
programmazione e da una strategia. Questa quindi è un po' la sfida
per noi che amministriamo, per il Consiglio regionale, per il
Governo in questo momento, ma un po' per tutti: essere molto chiari
sulla progettualità, sugli indirizzi e sugli obiettivi.
L'altra sfida è essere in grado di gestire così tante risorse
con regole così complesse. Il tema è un tema di attualità ma sarà
un tema che ci vedrà necessariamente impegnati a fare degli
approfondimenti già a partire dai prossimi mesi, perché se c'è oggi
una difficoltà, e questa è presente in maniera importante, è
riuscire a sposare gli obiettivi e i progetti all'interno delle
regole europee. Tante volte i progetti che partono con degli
obiettivi molto chiari si trasformano, una volta che debbono
adattarsi a quelle regole, in qualche cosa che si allontana poi
dall'obiettivo.
Su questo quindi bisogna essere bravi a livello amministrativo a
far sì che le regole non condizionino la progettualità e gli
obiettivi, altrimenti si snatura la natura stessa dell'idea
complicando la vita ai nostri funzionari, ai nostri dirigenti, ma
in particolare alla comunità, imprese e cittadini, perché, per
essere definitivamente sostenuta, l'Europa le risorse che ci mette
a disposizione, la progettualità che ci permette di fare, c'è
necessità che chi utilizza le risorse europee possa farlo con la
serenità necessaria, che vuol dire che il sistema dei controlli di
primo e di secondo livello debbono essere sistemi che correttamente
vanno a migliorare la qualità dei progetti e anche le regole di
utilizzo dei soldi pubblici, ma non possono essere visti con la
paura che oggi tanti professionisti e anche tante imprese hanno di
utilizzare risorse europee, che si trasforma poi in una difficoltà
delle nostre strutture a proporre i progetti.
La dimensione deve essere una dimensione di pari dignità tra la
Struttura degli Affari europei, le ADG, le strutture che abbiamo
negli Assessorati, le SRAI, e forse su questo dovremo fare una
riflessione, sono sicuro che l'assessore Caveri lo sta facendo, se
non è il caso di rivedere questa eccessiva distribuzione di punti
di progettualità all'interno dell'Amministrazione regionale, che
non ha portato a elevare le competenze necessarie per produrre
progetti, tant'è vero che abbiamo alcuni Assessorati che sviluppano
progettualità e altri Assessorati che non ce la fanno. Sotto questo
aspetto quindi c'è tanta strada da fare, la cosa positiva io ho
ereditato la delega in un momento molto complesso dove ci siamo
trovati con disimpegno rispetto al FSE, la relazione della sezione
di controllo della Corte dei conti di quest'anno, della quale
abbiamo preso atto un mese fa, ha segnalato come molto positivo il
lavoro che è stato fatto nel 2019 per recuperare il
gap
e le
difficoltà organizzative amministrative incontrate, ha segnalato
come positivo il fatto che nel 2019 il programma ha recuperato la
sua potenzialità e la sua spesa e ha indicato la strada del futuro:
continuare a potenziare gli organici, ovviamente non solo quelli
dell'Assessorato ma in generale quelli dell'Amministrazione
regionale, semplificare le procedure, allora avevamo migliorato il
programma Si.Ge.Co., ma va ancora migliorato perché quello che ci
viene detto è che in altre Regioni l'utilizzo delle risorse è più
semplificato rispetto alla nostra.
È quindi una strada più amministrativa che politica questa, la
sfida quindi è per l'Assessore, per il Governo, per il Consiglio
regionale ma anche per i nostri dirigenti. Bisogna mettere in
condizioni di creare la potenzialità e lo sviluppo della nostra
Regione attraverso l'utilizzo della strategia europea facendolo
nelle migliori condizioni possibili ed essendo bravi in futuro a
utilizzare le risorse per quei programmi di dimensioni importanti
che permettono di utilizzare le energie, le risorse e le competenze
per raggiungere obiettivi che la Regione Valle d'Aosta deve
conseguire. Tutto questo in una logica di cooperazione, bene è
stato detto su EUSALP, ma la logica di cooperazione ci deve
appartenere sui programmi Alcotrà, sull'Interreg e su questo vedo
che sono tante le iniziative che anche in questo periodo sono state
proposte ed è ovvio che, come si fa in politica, nella macro
Regione in EUSALP dobbiamo essere bravi a cercare di bilanciare il
peso dello sviluppo anche verso le Regioni del nord-ovest visto che
quelle del nord-est sanno farlo da tempo e sanno anche costruire le
loro politiche senza fare diciamo di tutto questo un problema di
rapporti all'interno delle Regioni e dello Stato italiano.
Ci sono quindi grandi sfide, ci sono importanti obiettivi da
raggiungere, dobbiamo rimanere molto pragmatici e tanti colleghi
l'hanno segnalato, essere capaci di migliorare la nostra
organizzazione amministrativa sapendo comunque che in tutto questo
il Governo italiano ha lanciato una nuova modalità di reclutamento
a progetto, a tempo determinato, a obbiettivo, di giovani che si
dedicheranno allo sviluppo del PNRR e questa è una strada che
probabilmente bisognerà inseguire anche all'interno della
pianificazione e della programmazione delle risorse per le
Regioni.
Presidente -
Ha chiesto la parola la consigliera
Spelgatti, ne ha facoltà.
Spelgatti (LEGA VDA) -
I miei colleghi hanno già detto
tutto quello che c'era da dire per cui mi limito soltanto a
rispondere all'assessore Bertschy sulla questione
dell'organizzazione amministrativa che non condivido minimamente.
Ho già avuto modo di dirlo più volte in quest'aula quando si è
parlato appunto dell'organizzazione, soprattutto della pianta
organica che avete fatto e l'organizzazione della macchina
amministrativa, ha riportato qua come qualcosa di positivo il fatto
di aver dato la delega agli affari europei tolte dalla Presidenza e
messe in un Assessorato, questa è una logica che è stata di
equilibri politici e di suddivisione di potere tra i vari Assessori
per il manuale Cencelli, ma è una scelta assolutamente, dal mio
punto di vista, sbagliata per l'organizzazione amministrativa.
Sbagliata perché? Perché il problema appunto è prima di tutto
amministrativo e non politico, ma bisogna andare a eliminare gli
errori di ciò che non funzionava prima e che continua a non
funzionare perché non si è posta alcuna misura per contrastare il
problema e non dipende semplicemente dal fatto di dire lo tolgo
dalla Presidenza e lo sposto in un Assessorato, quindi su un
gradino più basso, che vede meno dall'alto, il problema è
strutturale.
La prima cosa che bisognerebbe fare, come avevo sottolineato già
da tempo, è il fatto sicuramente di rafforzare Bruxelles perché è
sufficiente andare all'ufficio di Bruxelles e rendersi conto che le
cose non potranno mai funzionare fino a quando non avremo del
personale in pianta stabile formato e aggressivo che sia in grado
di fare
lobby
, che sia in grado di controllare giorno per
giorno, tutti i giorni quello che succede, di lavorare sui tavoli
prima che le cose vengano poi discusse e portate avanti, perché
altrimenti noi non incidiamo perché le esigenze della Valle d'Aosta
sono differenti - facciamo il caso dell'agricoltura - rispetto a
quelle che hanno nelle campagne francesi, nelle campagne olandese e
quant'altro, però bisogna lavorare sui tavoli prima come fanno le
altre Regioni, perché le altre Regioni fanno così: hanno il
personale su, hanno il personale formato, hanno il personale che
sta lì tutti i giorni e che manda tutte le informazioni agli uffici
qua.
Dopodiché manca tutta la catena di comando perché le esigenze da
qua dovrebbero andare in là, dopodiché qui ci devono essere due
catene, tutta la catena informativa e che porta avanti tutti i
procedimenti e dall'altra parte tutta la fase di controllo, perché
anche quando riusciamo a prendere i fondi, il problema è che poi li
perdiamo per strada perché nella fase di tutti i controlli, tra
l'altro, complicatissimi, c'è una marea di problemi e ci sono un
sacco di problemi anche all'interno degli uffici perché comunque
sia poi non si riescono a rispettare tutti i vari
step
.
Dopodiché, oltre a questo, ci dovrebbe essere tutta la catena
informativa sul territorio perché ci dovrebbero essere degli uffici
deputati a mandare immediatamente tutte le informazioni ai vari
Sindaci per raccontare tutte le possibilità che ci sono a Bruxelles
e far sì che sul territorio le vadano a cogliere perché sono
informati di quello che sta succedendo, perché non si può
pretendere da ogni Sindaco o da ogni Ente che abbia tutte le
informazioni, che sia abbastanza preparato, che l'Amministrazione
dei singoli Comuni sia abbastanza preparata per sapere dove andare,
come fare, eccetera. Ci vorrebbe proprio tutta una struttura che
vada anche a coadiuvare tutti gli enti. Stesso discorso vale sul
discorso di Roma perché abbiamo, da una parte, il cappello sopra di
Bruxelles, ma, dall'altra parte, abbiamo l'altro cappello
importantissimo che è Roma. Stessa cosa. Anche lì i ragionamenti
dovrebbero essere gli stessi, su Bruxelles poi non ne parliamo,
quindi no, mi dispiace, non condivido minimamente la sua posizione
in relazione a come di qualche cosa di positivo il fatto che le
deleghe siano state spostate in capo a un Assessorato perché è
proprio una questione logica: il cappello deve stare sopra perché
deve controllare tutti gli Assessorati e deve lavorare su tutti gli
Assessorati, quindi non può essere decentrato. I problemi sono
altri, vanno affrontati in un'altra maniera, sicuramente ci deve
essere anche qua il personale e deve essere tutto strutturato. Il
lavoro da fare a 360 gradi quindi è molto più complesso e molto più
ampio e siamo non in ritardo, di più, anche per via proprio di
queste scelte che sono profondamente sbagliate dal mio punto di
vista.
Presidente -
Altri intendono intervenire? Altrimenti
chiudo la discussione generale e passiamo alla replica. Assessore
Caveri, lei vuole intervenire nella discussione o come replica?
Allora vediamo se altri vogliono intervenire... Non vedo altre
richieste, pertanto chiudiamo la discussione generale sui punti n.
1 e n. 2 della sessione europea e per la replica si è prenotato
l'assessore Caveri che ne ha facoltà.
Caveri (VdA Unie) -
Vorrei anzitutto ringraziare tutti i
colleghi per l'apporto che hanno dato nella discussione riprendendo
anche, come detto dal presidente Bertin e da molti di voi, questa
idea di dare alla sessione europea un maggior ruolo e un peso più
importante, che vuol dire anche la legge comunitaria. Noi ne
abbiamo già fatte in passato di leggi comunitarie che si occupano
appunto della fase discendente per evitare poi che nella legge
comunitaria dello Stato ci siano delle intromissioni in materie su
cui abbiamo competenza esclusiva o competenza integrativa.
Quello che mi ha fatto piacere è che tutti condividiamo il fatto
che i cittadini valdostani debbano avere un respiro europeo, se è
vero che il federalismo auspicato da alcuni dei padri fondatori
dell'autonomia è quello che è alle mie spalle, quindi il
federalismo svizzero, "
il y a des peuples qui sont comme des
flambeaux
", è anche vero che la dimensione europea forse potrà
diventare in prospettiva molto più simile al famoso motto del
federalismo americano e cioè quel
e pluribus unum
:
dai molti uno. Io sono sicuro che Distort sa da dove viene
il motto, in realtà è molto meno nobile perché viene da una poesia
che viene ascritta a Virgilio, ma non l'ha scritta lui, che aveva
come soggetto una ricetta a base di formaggio e descrive il
miscelarsi dei colori quando si mettono formaggi di vario genere,
però, tutto sommato, essendo noi dei mangiatori di formaggio, devo
dire che non è male il fatto che il motto americano così nobile
abbia questa discendenza. È molto bello quello che dice il
sociologo polacco Bauman: "la parola "comunità" evoca tutto ciò di
cui sentiamo il bisogno e che ci manca per sentirci fiduciosi,
tranquilli e sicuri di noi". Forse i nostri figli e i nostri nipoti
riconosceranno nell'Unione europea, nella Comunità europea, come si
diceva una volta un punto di riferimento e ha ragione chi ha
evocato la pandemia come elemento fra mille contraddizioni almeno
di un
idem
sentire rispetto alla malattia.
Dico poi una cosa scherzosa al consigliere Rollandin: nel 2024
avrò 66 anni e quindi sarò pronto eventualmente per essere
ricandidato alle europee; d'altra parte, la sua carriera così
inossidabile è la dimostrazione che anche noi ultrasessantenni o
ultrasettantenni possiamo ancora dire la nostra.
Per quel che riguarda invece la questione delle alleanze che
molti hanno evocato a titolo diverso, cioè noi siamo molto piccoli,
quindi o lavoriamo con le alleanze che siano alleanze vicine con i
Cantoni svizzeri, con i Dipartimenti francesi, con le Regioni
francesi, con l'insieme di tutte le Regioni delle Alpi, che ha
evocato Erika Guichardaz ricordando la varietà di strutture
democratiche che ci sono sulle Alpi, oppure è del tutto evidente
che saremo perdenti. Chi conosce le minoranze linguistiche...
qualcuno ha evocato come il collega Aggravi, l'importanza di avere
a che fare con le minoranze linguistiche, ma anche con Regioni
magari di montagna simili alle nostre che sono sui Carpazi,
piuttosto che sui Monti Tatra o in prospettiva anche nei
Balcani.
Trovo anche interessante l'unitarietà di idee rispetto al fatto
di avere un Parlamentare europeo. Io, quando ero in Parlamento, ho
più volte presentato, come hanno fatto altri colleghi, proposte di
legge o modificative dello Statuto per raggiungere un collegio
uninominale simile a quello di Camera o Senato, oppure con leggi
ordinarie, leggi ordinarie che potrebbero anche andare nell'alveo
semplicemente di ridurre il numero di preferenze necessarie per
andare a sostituire, in caso di accordo politico, l'ultimo degli
eletti. Oggi sono 50 mila preferenze, neanche Zorro potrebbe
raggiungere le 50 mila preferenze. Io sono entrato per un'alleanza
e per elementi di casualità, probabilmente non ripetibili rispetto
alla situazione di allora.
Vorrei dire, anche per contrastare il pessimismo della collega
Spelgatti, che io intanto spero di non essere stato scelto per il
manuale Cencelli agli Affari europei ma per quel minimo di
competenza che ho accumulato prima al Parlamento europeo e poi
dieci anni al Comitato delle Regioni, però credo che dal suo
pessimismo qualcosa di buono debba essere preso e non è tanto dove
allocare gli affari europei quanto la consapevolezza che abbiamo
bisogno di strutturarci sempre di più, soprattutto a fronte dei
soldi già sicuri che noi sappiamo arriveranno per il periodo di
programmazione 2021-2027 e anche per l'eventuale irrompere che ci
auguriamo sia così di decine e decine di milioni di euro da
spendere invece sulla base del piano di resilienza. Da questo punto
di vista, bisognerà fare delle valutazioni perché è chiaro che oggi
tutte le strutture amministrative della Regione, vittime del Patto
di stabilità, chi ha lavorato nei Comuni, chi ha lavorato nelle
Unités
sa che quel che è capitato in Regione, cioè un
indebolimento delle strutture amministrative, è paradossalmente
all'inverso rispetto alla necessità di avere una capacità di spesa
negli anni a venire. Contiamo molto sul Governo Draghi, qui ci sono
forze politiche nazionali che sono nel Governo Draghi, ci auguriamo
che tutte le procedure che si incominciano a intravedere di
semplificazione e di rafforzamento della Pubblica Amministrazione
irrompano anche in senso positivo rispetto alla situazione
attuale.
"Bruxelles va ridimensionato?" altro argomento, anche se io
sottolineo alla collega Spelgatti che in questi anni molte Regioni
hanno fortemente ridimensionato la loro presenza a Bruxelles,
perché oggi è vero che bisogna stare a Bruxelles e stare molto lì,
ma molte cose ormai si fanno anche con i mezzi telematici e con i
collegamenti a cui ci siamo abituati.
Un ultimo accenno anche per rispondere al presidente Bertin: io
credo che ci sia una necessità da parte del Governo di avere forti
rapporti con tutte le Regioni in Europa con cui possiamo fare
sistema. Ci tengo anche a dire però, avendolo vissuto, che esiste
anche la cosiddetta "diplomazia parlamentare", nel caso, per
esempio, dei rapporti con la Svizzera, una cosa che in passato ha
funzionato molto bene, cioè non sono solo gli Esecutivi a
incontrarsi ma molto spesso sarà importante avere, assieme agli
Esecutivi, anche i membri del Parlamento regionale, ne nostro caso
il Consiglio Valle, perché sono delle strategie molto importanti
perché è significativo conoscersi fra membri del Governo, ma è
anche molto importante conoscersi fra membri delle Assemblee,
soprattutto in materie come quelle europee dove ci sono delle buone
pratiche che possono riguardare Regioni vicine come Rhône-Alpes,
Auvergne, piuttosto che Provence-Alpes-Côte d'Azur, ma ci sono poi
delle Regioni e dei Paesi del centro e dell'est Europa: io ricordo,
per esempio, in Cechia i rapporti politici molto interessanti con
una Regione molto votata al fondo che è Liberec, ma ce ne sono
molte altre con cui noi potremmo negli anni a venire instaurare dei
rapporti politici interessanti, che poi fruttano anche a valere su
quei fondi comunitari che molto spesso noi non adoperiamo proprio
per mancanza di rapporti politici forti.
Io quindi ringrazio tutti per i loro interventi e con l'impegno
il prossimo anno congiuntamente con l'Esecutivo e naturalmente con
la Presidenza del Consiglio e l'Ufficio di Presidenza di dare
ancora maggior dignità alla discussione sulle questioni europee,
che sono così capitali per il nostro futuro.
