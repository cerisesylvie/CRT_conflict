Classificazione
BILANCIO E CONTABILITA' REGIONALE



Oggetto del Consiglio n. 910 del 11 dicembre 2014 - Resoconto
OGGETTO N. 910/XIV - Inizio della votazione del disegno di
legge: "Disposizioni per la formazione del bilancio annuale e
pluriennale della Regione autonoma Valle d'Aosta (Legge finanziaria
per gli anni 2015/2017). Modificazioni di leggi regionali".
Presidente -
Passiamo ora all'esame dell'articolato del
DL 43. Ricordo ai colleghi che ci sono pervenuti 100 emendamenti,
di cui 31 con pareri di compatibilità finanziaria negativo, la
Conferenza dei Capigruppo ha concordato di comunque esaminarli dal
punto di vista di dibattito se non fanno parte degli ordini del
giorno presentati durante questo pomeriggio e nella mattinata,
quindi i colleghi che riterranno di presentarli e avere delle
risposte eventualmente lo possono fare...ma chiaramente non saranno
votati.
Allora, ricordo che si tratta dell'articolo 1 del DL 43,
iscritto al punto 12 all'ordine del giorno. All'articolo 1 c'è
l'emendamento dell'ALPE, che inserirebbe il comma 4bis. Chi
illustra l'emendamento? La parola al collega Chatrian.
Chatrian (ALPE)
- Sì, grazie Presidente.
Siamo all'articolo 1, sospensione delle rate dei mutui agevolati
previsti dalle leggi regionali. La proposta che facciamo va in
questa direzione: in questi ultimi anni, dal 2002-2003 ad oggi
diversi imprenditori, diversi artigiani hanno contratto con
l'Amministrazione regionale o con la finanziaria Finaosta mutui
agevolati, per un discorso di equità, proporremmo per chi ha
contratto, come dicevo, in questi ultimi anni, la possibilità
eventualmente di prorogare, se c'è una richiesta da parte del
mutuatario, fino ad una durata massima di cinque anni rispetto al
vecchio contratto messo in essere. Mi spiego meglio: certi mutui
sono stati contratti a 15 anni e altri sono stati contratti a 20
anni. La richiesta va in questa direzione: di prorogare, di
aumentare per un discorso di equità.
Presidente
- Siamo all'emendamento n. 1 dell'ALPE. Per la
replica da parte della Giunta, la parola al Presidente della
Regione.
Rollandin (UV)
- Per quanto riguarda quest'emendamento, è
da sottolineare che, siccome si fanno ulteriori prolungamenti del
mutuo fino a cinque anni e tenuto conto che nei mutui a valere
sulla legge 19...le leggi anticrisi che si sono succedute...del
2009...hanno di fatto già avuto quest'effetto: di cinque
anni...tenendo conto di questa proroga, l'emendamento risulta in
contrasto con la normativa comunitaria in materia di aiuti di
Stato, l'emendamento è identico a quello proposto dalla finanziaria
2014 e già allora era stato negativo proprio per questo. È in
contrasto con la normativa comunitaria, perché di fatto, come i
colleghi sanno, c'è già stato un continuo prolungamento e già di
oltre cinque anni.
Presidente -
La parola al collega Chatrian.
Chatrian (ALPE)
- Ritiriamo l'emendamento che abbiamo
proposto se è in contrasto con la normativa comunitaria. Il
ragionamento fatto andava nella direzione...i mutui contratti per
una durata di 20 anni, precedentemente...comunque, se è in
contrasto, ritiriamo la nostra proposta. Come vi dicevo prima, era
un discorso soprattutto di equità, sapendo perfettamente che
comunque c'è stata la proroga dei cinque anni: dal 2009 al 2014.
Grazie.
Presidente
- Grazie collega Chatrian. Pongo in votazione
l'articolo 1, i colleghi sono pregati di votare. La votazione è
chiusa.
Presenti: 35
Votanti: 35
Favorevoli: 18
Contrari: 17
Il Consiglio approva.
Chiedo ai colleghi di rimanere possibilmente in aula perché ci
sono tanti emendamenti. Articolo 2. L'articolo 2 non ha
emendamenti, stesso risultato? Stesso risultato. Articolo 3.
All'articolo 3 ci sono un paio di emendamenti: il primo emendamento
che dobbiamo esaminare è l'emendamento n. 1 dell'Assessore Perron,
che si riferisce al comma 2 dell'articolo 3. Assessore Perron,
intende illustrarlo? La parola all'Assessore Perron.
Perron (UV)
- Grazie Presidente.
Semplicemente inserisce il parere obbligatorio del Consiglio
permanente degli Enti locali, oltre a quello della commissione
consiliare competente, in quello che è l'iter formativo della
deliberazione che la Giunta regionale dovrà andare a comporre,
relativa a quelle che sono le condizioni sia soggettive, sia
reddituali di accesso al fondo straordinario regionale previsto per
l'inclusione sociale dei soggetti meno abbienti. È quindi una
modifica che in qualche modo vuole cercare di includere più
soggetti possibili, immaginando di chiedere il parere anche al
Consiglio permanente degli Enti locali.
Presidente
- Grazie Assessore. C'è qualcuno che chiede la
parola? Il Consiglio è chiamato a votare l'emendamento. La
votazione è chiusa.
Presenti: 35
Votanti: 18
Favorevoli: 18
Astenuti: 17 (Bertin, Bertschy, Certan, Chatrian, Cognetta,
Donzel, Fabbri, Ferrero, Fontana, Gerandin, Grosjean, Guichardaz,
Morelli, Nogara, Roscio, Rosset, Laurent Viérin)
Il Consiglio approva.
Sempre allo stesso articolo, è arrivato alla Presidenza
l'emendamento n. 1 del PD al comma 3, che non è stato ritenuto
ammissibile per il parere tecnico-finanziario, quindi, se il
collega intende comunque illustrarlo, ne ha facoltà. La parola al
collega Donzel.
Donzel (PD-SIN.VDA)
- L'emendamento che presentiamo è
strettamente collegato all'emendamento n. 2, che segue l'articolo
3...e quindi chiederei la cortesia di poterli presentare
insieme...
Presidente -
Va bene.
Donzel (PD-SIN.VDA)
- ...allora, il principio, peraltro
parzialmente già illustrato durante il dibattito, è il seguente:
noi non siamo stati messi al corrente dei contenuti di un'eventuale
legge sul reddito di inclusione da parte della maggioranza, quello
che abbiamo potuto constatare leggendo la legge finanziaria è che
si abrogano completamente le disposizioni che riguardano il
cosiddetto "riscaldamento domestico", il
bon chauffage
, il
sostegno ai costi dell'energia e il bonus energia per le famiglie
meno abbienti. È chiaro che anche noi per altro verso...è già
depositato in commissione...abbiamo depositato una legge del
reddito minimo garantito, che si riferisce nel nostro caso ad una
determinata componente sociale, che riguarda persone in difficoltà,
senza lavoro, per la prima volta in Italia ci è stato anche
riconosciuto dall'associazione nazionale...il provvedimento firmato
dai gruppi di minoranza di questo Consiglio regionale va a toccare
degli ammortizzatori che riguardano anche il lavoro autonomo,
quindi ci guardano con attenzione anche dal livello nazionale su
questa proposta di legge, che sortisce molto interesse.
Il nostro ragionamento è questo...infatti non capisco perché
all'ultimo minuto gli uffici qua abbiano detto che siano non
accettabili i nostri articoli, perché nulla hanno a che vedere con
coperture finanziarie e quant'altro, noi semplicemente diciamo:
finché non vediamo qual è la proposta del reddito di inclusione,
come possiamo accettare che sia completamente soppresso il
bon
chauffage
, il bonus energia, eccetera. Nella nostra proposta
quindi c'è quella di dire: "non sopprimiamoli completamente, li
riduciamo al 50 percento in modo che...", non vogliamo dire: "no"
alla vostra proposta di legge sul reddito di inclusione, andiamo a
vederla, dopodiché se voi ci fate vedere, conti alla mano, che alla
persona debole, alla Signora pensionata che ha solo la pensione di
vecchiaia arriva comunque una cifra annua pari, o io spero a questo
punto superiore a quella erogata fino ad oggi col
bon
chauffage
e il bonus energia, io dico tanto di cappello per il
miracolo che avete compiuto: riuscite a promuovere con questo fondo
gente che va a lavorare, gente che è caduta in difficoltà e nello
stesso tempo non togliete nulla a quelli che non vivrebbero senza
queste risorse che abbiamo messo a disposizione. Questo quindi era
lo spirito dei nostri emendamenti...prima di dire: "cancello il
bon chauffage
perché ti faccio il reddito di inclusione", io
voglio capire cosa intendete. Sicuramente, detto così, nulla ha a
che vedere con la legge che abbiamo discusso come gruppi di
minoranza e che abbiamo cercato di sostenere. Dopodiché se quando
in commissione arriverà la proposta del reddito di inclusione,
verranno garantite le risorse ai più deboli, eccetera,
probabilmente anche noi faremo le riflessioni in quel caso, ma non
si può pensare di votare una finanziaria che toglie queste risorse
così sulla buona fede. Voi capirete che noi non lo possiamo fare ed
è per quello che abbiamo insistito sul fare questo tipo di
emendamento, fare un percorso che sia più graduale. Nulla vieta,
nel caso in cui ci siano le condizioni...che voi dite di poter
coprire tutta la fascia anche di povertà, oltre a quella che è,
diciamo, in grado di essere reinserita nel mondo del lavoro...di
variare successivamente con variazioni di bilancio, perché non è
che li erogate a marzo questi provvedimenti, li erogate in autunno,
e questo era lo spunto dei nostri emendamenti che non ci è
consentito votare, ma che avremmo veramente voluto votare, perché
non vanno contro l'attività che sta facendo il Governo, non sono
emendamenti contro: sono emendamenti di garanzia per i più
deboli.
Presidente
- Grazie Donzel. La parola all'Assessore
Perron.
Perron (UV)
- Non per sostituirsi alla parte tecnica, ma
semplicemente per un chiarimento. A noi sembrava ragionevole,
recependo anche delle sollecitazioni che ci era parso di capire
fossero pervenute dalla commissione, di fare una proposta che
razionalizzasse e desse anche della chiarezza ad un mondo che
prevede oggi una miriade di interventi, peraltro in modo anche
molto complicato, per quella che è la tipologia, sul settore che
lei citava. In qualche modo quindi si è immaginato di cancellare
una serie di leggi che andavano a disciplinare degli interventi in
questa direzione per razionalizzarle in uno unico...questo è il
ragionamento. Il ragionamento è un ragionamento di condivisione dei
percorsi all'interno della commissione circa le tipologie e i
contenuti da inserire, va da sé, collega Donzel - ecco da dove
viene il parere negativo -, che, nel momento in cui noi istituiamo
una nuova legge che prevede un impegno finanziario di 9 milioni e
lasciamo in piedi altre due normative...questo è un doppione,
quindi va da sé che, da un punto di vista puramente tecnico, si è
dovuto in qualche modo immaginare un parere tecnico negativo.
Presidente
- Grazie. Passiamo alla votazione
dell'articolo...la parola al collega Donzel.
Donzel (PD-SIN.VDA)
- Brevissimamente, ho capito
l'aspetto tecnico che lei introduce, ma infatti non è una questione
polemica, quello che noi discutiamo è che noi avevamo chiesto nella
discussione che c'era stata l'ipotesi di avere dei fondi per
partire con il reddito minimo garantito, che è un'ipotesi di legge
che ha bisogno di risorse aggiuntive se vuole essere credibile per
quanto riguarda non dare assistenza, ma creare le condizioni per
rimettere in gioco le persone che perdono il lavoro, quindi serve
formazione, serve seguire queste persone attraverso un iter
particolare perché rientrino nel mercato del lavoro.
Altro discorso è dire: io voglio immaginarmi un altro tipo di
welfare
, dove le risorse interessate potrebbero essere anche
altre, da razionalizzare e quant'altro, per cui noi non abbiamo
nessun problema ad andare a discutere di questo all'interno di una
commissione, ma io le ribadisco, come Consigliere di minoranza,
prima di votare che tolgo il
bon chauffage
, cioè tolgo delle
risorse ad una persona con il mio voto, ci penso due volte, perché,
siccome la coperta è corta, poi, quando ci troviamo lì, uno vuole
le risorse per la formazione, l'altro per rimettersi al lavoro e
qualcuno poi alla fine rischia di rimanere senza. Allora, per
quanto mi riguarda, prima avrei voluto...noi abbiamo fatto vedere
le carte. La nostra legge è lì, ha dei numeri, ha dei costi, è
presentata, la vostra no, non c'è e questo spiega perché non c'è il
nostro consenso in questo momento.
Presidente
- Grazie Donzel. Su quest'emendamento, come
abbiamo anticipato, non c'è votazione, quindi pongo in votazione
l'articolo 3...la parola al collega Laurent Viérin.
Viérin L. (UVP)
- Presidente Viérin, almeno un po' di
discussione prima della votazione visto che gli emendamenti
giustamente sono illustrati anche se hanno il parere negativo e c'è
l'illustrazione da parte del proponente. Sull'articolo abbiamo la
possibilità anche di esprimerci prima di votare rosso, bianco o
verde.
Allora, per spiegare la posizione dell'UVP su questo tema...noi
abbiamo aderito alla proposta della collega Fontana sulla questione
dell'inclusione sociale, chiamiamola così, perché alla fine è un
concetto che più...o meglio spiega l'idea di aiutare soprattutto in
un momento di difficoltà i meno abbienti e noi l'abbiamo già detto
in commissione e lo ripetiamo qui: intanto ci asterremo
sull'articolo, perché in parte recepisce quelle che sono le
sensibilità del Consiglio, ma ancora non va, anche se volutamente,
a specificare bene, quindi ci riserviamo poi nel dettaglio di
approvare o di esprimerci sui contenuti di questa proposta. Diciamo
questo perché noi in un momento di difficoltà chiediamo che prima
siano aiutati i valdostani - e lo diciamo chiaramente -, perché lo
abbiamo visto in tante occasioni, ci sono purtroppo i furbetti
anche in questo caso. C'è, come dice spesso la collega Fontana, chi
ha bisogno veramente, c'è chi invece riesce, attraverso i cavilli,
attraverso le possibilità che poi noi quando facciamo una legge
diamo involontariamente, a cumulare redditi anche non avendo magari
realmente bisogno, soprattutto in questo momento dove la
cittadinanza, la comunità sta soffrendo, in tutti i settori ci sono
tagli lineari... Aiutiamo prima i valdostani, aiutiamo chi investe
in Valle d'Aosta, aiutiamo chi vive qui, chi ha famiglia qui, chi
crede in questa Valle, non chi magari della Valle fa solo un luogo
di passaggio o, peggio ancora, un luogo che è appetibile per
sfruttare tutti gli aiuti che ci sono! Lo vogliamo dire chiaramente
perché effettivamente, quando si parla di inclusione sociale, siamo
tutti d'accordo sul concetto, ma ci riserviamo poi nei contenuti
tutti assieme di condividere che siano dei contenuti veritieri e
soprattutto che vadano nell'ottica che noi stessi ci diamo come
priorità e nelle priorità ci permettiamo di dire - lo abbiamo
sottolineato nei nostri emendamenti, nei nostri ordini del giorno -
ripartiamo da una possibilità che ci sia un effettivo sostegno alle
famiglie, che ci sia un effettivo sostegno alla prima infanzia, che
ci sia un effettivo sostegno alle fasce più deboli intese anche
come gli anziani, ai nostri giovani e soprattutto miriamo questi
aiuti in modo funzionale e nel tempo affinché non siano degli
spot
. Questa è l'indicazione, anche se a grandi linee, che
noi ci sentiamo di dire e quindi il voto di astensione non va nel
merito di un'idea, che è un'idea che ci vede partecipi nell'aiutare
sicuramente chi ha più bisogno in un momento di difficoltà rispetto
a chi ha meno bisogno, ma con quest'appunto che ci pareva di aver
colto in commissione anche da parte di altri e anche dei
proponenti, che vada veramente con un monito di attenzione in
questo momento ad aiutare chi ha bisogno e chi vive e crede nella
Valle d'Aosta.
Presidente
- La parola al collega Chatrian.
Chatrian (ALPE)
- Sì, grazie Presidente.
L'idea ci trova d'accordo sull'articolo 3, a livello di
impostazione abbiamo proposto già lo scorso anno...avevamo già
proposto negli anni passati che si doveva comunque armonizzare e
soprattutto modificare l'impianto per quanto riguarda una
costituzione, a nostro avviso, di un fondo per il sostegno
dell'inclusione sociale. A livello di macroproposta quindi ci vede
d'accordo, indubbiamente nel merito avremo la possibilità di
portare il nostro apporto, speriamo di contribuire a scrivere nero
su bianco i criteri per finanziare le persone più in difficoltà in
questo momento e soprattutto le fasce cui vorremmo dedicare gli
aiuti. Il nostro voto quindi sarà di astensione, perché da diversi
anni proprio ci battiamo in questa direzione...per avere comunque
un fondo che vada in questa direzione. Nel merito verificheremo poi
in commissione criteri, possibilità, indici, fasce, in modo da
portare il nostro contributo.
Noi abbiamo sostenuto la proposta della collega Fontana: il
reddito di garanzia, che riteniamo utile barra necessario e
comunque, come dicevo prima, nel merito andremo a verificare nelle
sedi opportune...per noi la sede opportuna è la commissione
consiliare, c'è il previo parere, cercheremo di contribuire
affinché comunque non si vada ad aiutare il professionista del
contributo, magari con cavilli o che cosa, ma si vada ad aiutare
veramente chi ha bisogno in questo momento in Valle d'Aosta di
essere sostenuto e aiutato dal sistema pubblico. Il nostro voto
quindi sarà di astensione sull'articolo 3.
Presidente
- Grazie collega Chatrian. La parola al
collega Cognetta.
Cognetta (M5S)
- Sì, grazie Presidente.
Anche noi ci asterremo su questo punto, ma non perché in linea
di principio non siamo d'accordo con quest'articolo 3, ma perché lo
vediamo come un semplice inizio. Anche noi in passato abbiamo
suggerito più volte di fare un riordino complessivo di tutti gli
aiuti, questa è una prima parte, la commissione dovrà lavorare e
dovremo trovare il modo di uniformare in un unico canale tutti gli
aiuti possibili e per aiutare i cittadini, perché i cittadini che
hanno poi difficoltà si trovano a doversi barcamenare tra uno
sportello e un altro, e perché noi non abbiamo una contezza precisa
di chi viene aiutato e in che misura, e questo va incontro a ciò
che dicevano i colleghi Viérin e Chatrian, cioè noi vorremmo essere
consapevoli, se possibile, di capire chi stiamo aiutando e in che
misura per poi eventualmente fare dei correttivi, sempre a norma di
legge, ma per capire meglio dove andiamo, diciamo così, a parare
tutte le volte. Questo quindi è sicuramente il primo passo, a noi
fa piacere, però ecco non è abbastanza per quanto ci riguarda e
quindi il nostro voto è di astensione. Grazie.
Presidente
- Abbiamo concluso gli interventi, non vedo
altre prenotazioni, quindi passiamo alla votazione dell'articolo 3
nel suo complesso. La votazione è chiusa.
Presenti: 35
Votanti: 18
Favorevoli: 18
Astenuti: 17 (Bertin, Bertschy, Certan, Chatrian, Cognetta,
Donzel, Fabbri, Ferrero, Fontana, Gerandin, Grosjean, Guichardaz,
Morelli, Nogara, Roscio, Rosset, Laurent Viérin)
Il Consiglio approva.
Prima dell'articolo 4 c'è l'emendamento n. 2 del PD, che va ad
istituire gli articoli 3bis, ter e quater. Non è stato accolto per
il ragionamento che facevamo poc'anzi e cioè l'incompatibilità
tecnico-finanziaria. Il collega lo vuole illustrare lo stesso?
Prima ci aveva detto l'1 e il 3...anche il 2?
(interruzione del Consigliere Donzel, fuori
microfono)
...va bene. All'articolo 4 non ci sono emendamenti. Stesso
risultato? Stesso risultato. All'articolo 5 c'è l'emendamento n. 2
dell'Assessore Perron, che istituisce il comma 2bis. Lo vuole
illustrare? La parola al collega e Assessore Perron.
Perron (UV)
- Sì, semplicemente quest'emendamento viene
proposto perché non c'è al momento un accordo chiaro con lo Stato
circa il Patto di stabilità, se l'accordo ci fosse stato, questo
non sarebbe stato necessario. Proponiamo quindi di inserire, al
fine di uniformare anche per il 2014, il calcolo di quella che è la
competenza eurocompatibile, escludendo dal computo dell'obiettivo
gli importi che sono corrispondenti ai pagamenti in conto residui,
in esecuzione di quelli che sono impegni regolarmente assunti in
esercizi finanziari precedenti, questo in conformità al limite di
spesa che è stato concordato per ciascun esercizio finanziario,
com'è stato già previsto per lo stesso articolo per l'anno
successivo, cioè il 2015.
Presidente
- Ci sono richieste di intervento su
quest'emendamento? Non ci sono richieste. Posso dare lo stesso
risultato? Stesso risultato (18 favorevoli e 17 astenuti). Stesso
risultato per l'articolo 5 nel suo complesso con l'emendamento?
(interruzione di alcuni Consiglieri, fuori microfono)
...gli altri emendamenti istituiscono gli articoli 5bis, ter,
quater. Quest'articolo quindi è completo con il comma 2bis
dell'articolo 5. Si deve votare l'articolo 5. Stesso risultato?
Stesso risultato. Il Consiglio approva.
Passiamo ora ad analizzare vari emendamenti: il primo è
l'emendamento n. 3 dell'Assessore Perron, che istituirebbe
l'articolo 5bis. La parola all'Assessore Perron per
l'illustrazione.
Perron (UV)
- Qui, recependo delle sollecitazioni che
erano pervenute anche da parte del CELVA, abbiamo immaginato di
permettere il fatto di promuovere quella che possiamo definire
"solidarietà orizzontale" tra i Comuni, cioè permettendo agli
stessi lo scambio di spazi finanziari nel corso dell'anno e la
restituzione quindi degli stessi in quello che è il biennio
successivo. Succede quindi che, entro il 30 settembre, i Comuni
definiscono i
surplus
o i deficit programmati, li comunicano
alla Regione e al CELVA, che proporranno conseguentemente una
deliberazione della Giunta regionale di riformulazione degli
obiettivi di patto, questo a condizione che le compensazioni che si
immaginano non vadano ad influire sugli obiettivi complessivi di
finanza.
Presidente
- Grazie Assessore Perron. C'è qualcuno che
intende intervenire su quest'emendamento? Ricordo che
quest'emendamento prevede un articolo in più, che sarebbe iscritto
come articolo 5bis. Se non ho richieste, lo metto in votazione. La
parola al collega Donzel.
Donzel (PD-SIN.VDA)
- Quest'emendamento, che è un
emendamento che consente in qualche modo di superare alcune
rigidità del Patto di stabilità...ne abbiamo parlato...proprio per
dare un segnale che in quella direzione noi siamo attenti, al di là
delle battaglie ideologiche, è un emendamento che di per sé
condividiamo. Un'unica perplessità per cui chiedo all'Assessore
magari un chiarimento è: è vero che qui si scrive al comma 3 che
"i Comuni che non comunicano nei termini previsti dai commi 1 e
2 le richieste di rimodulazione sono esclusi dalla
compensazione..."
, sarebbe però interessante trovare una
formula relativamente a quei Comuni che non hanno utilizzato le
risorse e che non comunicandolo, tutto sommato, penalizzano questa
norma...cioè non so come dire...sarebbero quasi da penalizzare
perché non hanno comunicato, perché se uno sfora, vabbè, guai a
lui, pagherà le conseguenze, ma se uno non utilizza, non comunica,
non svolge...non consente di fare l'operazione di compensazione.
Questo lo faccio notare, magari sarà correggibile poi anche
successivamente in altra sede, però, secondo me, questo è un limite
dell'emendamento che lei propone. Grazie.
Presidente
- Qualcuno della Giunta intende intervenire?
La parola al Presidente della Regione.
Rollandin (UV)
- Il ragionamento del collega ha un suo
senso, però voglio specificare che l'autonomia del Comune, pur
pensando che un domani e dal 2015 cambierà anche il rapporto del
Patto di stabilità, perché ci sarà il discorso del collegamento tra
i Comuni che fanno parte della stessa
unité
, quindi ci sarà
un...è per quello che non siamo andati oltre come rimodulazione. Il
ragionamento effettuato però è che non c'è la possibilità di
obbligare il Comune, perché può anche dirmi: "io faccio all'ultimo
momento, perché la...", com'è stato scritto, la presentazione
dev'essere fatta entro un certo termine per poter fare queste
compensazioni, ci sono Comuni che fanno anche all'ultimo minuto
degli impegni di spesa. Non possono dire quindi che hanno un avanzo
di amministrazione, tant'è che, quando abbiamo presentato
quell'emendamento...di dire: "utilizzate almeno quello che è
l'avanzo di amministrazione dell'anno 2013", c'è stato un momento
di difficoltà perché è stato inteso come se si volesse...cosa che
non c'entrava, però, dico, qual era uno dei ragionamenti? Che il
fondo del 2013 lo mettevano a garanzia degli impegni di spesa anche
del 2014, quindi non abbiamo saputo, confessiamo, quale strumento
mettere per dire: "a quella data ci dev'essere già", perché è
impossibile, da un punto di vista contabile, non rientra nelle
facoltà della Regione di obbligare il Comune a darmi dei dati prima
della...e, se non ce li ho prima, non posso fare la compensazione.
Ecco, solo per dire che capiamo qual era l'indirizzo, però non
è...almeno non ci siamo riusciti tecnicamente a capire come
rendere...come dire? obbligatorio poi questo...non so se sono
stato...
Presidente
- Grazie. Altri su questo nuovo articolo? Non
ci sono richieste? Pongo in votazione l'emendamento che costituirà
l'articolo 5bis. I colleghi sono pregati di votare. La votazione è
chiusa.
Presenti: 35
Votanti: 21
Favorevoli: 21
Astenuti: 14 (Bertin, Bertschy, Certan, Chatrian, Cognetta,
Fabbri, Ferrero, Gerandin, Grosjean, Morelli, Nogara, Roscio,
Rosset, Laurent Viérin)
Il Consiglio approva.
Passiamo ad esaminare l'emendamento n. 1 dell'UVP, che non è
stato ritenuto ammissibile dal punto di vista tecnico-finanziario,
se i proponenti vogliono illustrarlo, ne hanno facoltà. La parola
al collega Gerandin.
Gerandin (UVP)
- Merci Président.
Non siamo intervenuti sull'emendamento sull'articolo 5bis della
maggioranza proprio per evitare di sovrapporsi su argomenti che poi
alla fine toccano...hanno la stessa sostanza. Ne approfitto per
dire che l'astensione dell'UVP è legata al fatto che non è stato
accettato quest'emendamento e noi, come per ogni emendamento che
non è stato accettato, vogliamo anche che l'opinione pubblica
sappia il perché. Noi quest'emendamento lo condividiamo
assolutamente, avevamo pensato di apportare proprio delle modifiche
che andavano nel senso che lei ha dichiarato, Presidente, cioè
provare ad uscire fuori dalla logica del singolo Comune che tratta
col singolo Comune, ma nel processo di riorganizzazione che abbiamo
condiviso: quello dell'
Unité des
Communes
, provare a
dire: proviamo a ragionare all'interno dell'
Unité des
Communes
su qual è la disponibilità eventualmente degli spazi
finanziari disponibili ad essere ceduti, sia in positivo che in
negativo, è chiaro, questo è ovvio.
Avevamo poi aggiunto un terzo comma che diceva:
"entro il 30
settembre 2015, la Regione attesta il rispetto del proprio Patto di
stabilità e verifica la possibilità..."
. Ora, noi forse
sicuramente da sprovveduti abbiamo scritto questo termine quando
sappiamo che la Regione non ha neanche chiuso il Patto di stabilità
2014; a detta degli uffici, bastava mettere:
"verifica la
possibilità di..."
, invece che
"attesta"
, ecco, noi su
questi formalismi non ci stiamo, perché se c'è questa volontà di
fare una discussione in aula, si fa nei contenuti, non nei
formalismi. Non voglio poi andare a cercare i colpevoli, ci abbiamo
lavorato e ci abbiamo lavorato tutti, i primi colpevoli siamo noi,
perché ci siamo probabilmente illusi che i formalismi fossero
finiti con l'apertura di credito che c'è stata. Dico questo perché?
Perché il nostro comma, al di là dell'assoluta condivisione dei
primi due sul patto orizzontale, introduceva un principio che non
obbligava la Regione, ma, tenuto conto che il sistema degli Enti
locali è un sistema che contribuisce in maniera pesante al rispetto
del Patto di stabilità generale, perché 10 milioni e mezzo, ci
ricordiamo, quest'anno sono il contributo, oltre ai 23 milioni del
Patto che hanno i singoli Comuni...allora, noi credevamo che
un'apertura proprio di possibilità di avere anche un patto
verticale...perché la differenza è sostanziale: il patto
orizzontale significa che un Comune compensa con l'altro, in
positivo e in negativo; in verticale, come hanno fatto in più
parti, hanno fatto più Regioni nell'arco d'Italia, anche Regioni a
statuto ordinario, dava la possibilità di verificare se magari
all'interno delle pieghe di un bilancio era possibile eventualmente
contribuire. Non obbligava assolutamente, dava la possibilità di
verificare questo discorso di patto verticale. È questo il motivo
per cui noi ci siamo astenuti, perché - e lo diremo anche nelle
successive elencazioni delle motivazioni - noi non crediamo che la
buona politica possa trincerarsi dietro ai cavilli. Grazie.
Presidente
- Grazie collega Gerandin. La parola al
Presidente della Regione.
Rollandin (UV)
- Capisco qual è giustamente la difficoltà
ad accettare questo tipo di ragionamento. Io credo che adesso, al
di là di quello che succede oggi, ci deve essere la possibilità di
cominciare a capire come funzionerà il sistema per il 2015, con le
nuove
Unités des Communes
. Questo discorso quindi, a mio
avviso, si potrà provare a recuperarlo, perché l'aspetto che è
stato sottolineato, al di là...quello che si fa fatica al di là
dello scrivere:
"entro il 30 settembre la Regione
attesta..."
o cosa non è tanto...ecco, io non voglio fermarmi
su quello, voglio solo cercare insieme di provare a capire se
quella data, cioè il fatto di anticipare ha una consistenza nel
senso di possibilità di mettere in rete, per cui verticalmente
posso operare in quella situazione.
Se mi è permesso dirlo, quindi credo che si possa lavorare su
questa dimensione nell'applicazione della 6 per vedere di
recuperare questo in un altro provvedimento, cioè c'è...ho capito
qual è il senso, però oggi non possiamo attivarlo con questo
meccanismo, perché non ci sta: ecco, solo quello voglio dire. Non è
un...non so come spiegarmi meglio, non è un "no" legato al non
voler attivare il meccanismo, è un "no" legato all'impossibilità
oggi di trovare dei meccanismi che magari possiamo inventare nei
confronti di questo schema.
Presidente
- Grazie Presidente. Altri? Ricordo che siamo
sull'emendamento n. 1 dell'UVP. Quest'emendamento non si vota,
quindi passiamo all'emendamento n. 1 del Movimento Cinque Stelle.
La parola al collega Ferrero.
Ferrero (M5S)
- Grazie Presidente.
Torniamo su un argomento già trattato, che è quello della
riduzione dei costi della politica, per capirci, della riduzione
dello stipendio dei Consiglieri regionali. Non stiamo a fare cifre,
percentuali strane, noi diciamo una cosa secca: chiediamo una
riduzione come se fossimo in 25, cosa che era auspicata da tutte le
forze politiche, che avevamo condiviso anche la volta scorsa con i
colleghi di ALPE e del PD, questa è una cosa che dobbiamo fare
assolutamente, che i cittadini si aspettano, in soldoni vuol dire
che il Consigliere regionale da 5.600 euro netti in saccoccia
passerebbe intorno ai 3.000-3.300 a seconda dei tipi di reddito che
ha. A noi pare una cosa che sia tranquillamente accettabile. Non
possiamo più aspettare, dobbiamo dare un esempio, perché abbiamo
tagliato a tutti e non abbiamo tagliato a noi. Qualcuno dirà che si
può rimandare, ma abbiamo già rimandato nello scorso bilancio e un
altro rinvio sarebbe percepito malamente, direbbero: "i politici
non vogliono ridursi lo stipendio". Qualcuno dirà che bisogna
salvaguardare l'onorabilità e la funzione dei Consiglieri
regionali, ma, dopo quello che è successo in questi anni e
ultimamente, che voto ci darebbero e che stipendio ci darebbero i
cittadini? Ve lo siete chiesti? Forse no. Qualcuno dirà: "ma io ho
preso degli impegni, perché mi sono fatto i conti su una
determinata somma e quindi ho fatto il mutuo, ecco". E pensate ai
cittadini normali, quelli che si sono trovati improvvisamente
disoccupati, anche loro avevano fatto dei conti e noi che cosa
abbiamo, che diritto abbiamo più di loro? Perché siamo qui? Io
penso di no. Dobbiamo quindi metterci una mano sulla coscienza e
l'altra sul portafoglio questa volta, perché non possiamo rinviare
ulteriori provvedimenti.
Qualcuno obietterà ancora: "ma io, quando facevo il lavoro in
privato, prendevo più dello stipendio da Consigliere". Perfetto,
può ritornare a quello che faceva prima, perché questo non è un
modo per far cassa o per farsi i soldi: questo è un servizio che
dev'essere prestato alla collettività e quindi non bisogna
guadagnarsi...bisogna far guadagnare la Valle d'Aosta. Io lo dico
qui: un provvedimento di astensione da parte di qualsiasi forza
politica non sarà un'astensione, vorrà dire: "lasciamo le cose
così", vorrà dire: "noi riteniamo che quello che prendiamo adesso
va bene". È corretto, può essere corretto, ma questo i cittadini lo
devono sapere. L'astensione vorrà dire come il voto contrario: "noi
continuiamo a prendere quello che prendiamo e non vogliamo
toglierci questi benedetti soldi".
Presidente
- La parola al collega Donzel.
Donzel (PD-SIN.VDA)
- Chiederei una cortesia al
Presidente: se nel commentare l'emendamento del collega Ferrero
posso presentare l'emendamento n. 6 del PD: è relativo ai costi
della politica, così non lo ripeto, se è condiviso...
Presidente
- Sì, va bene.
Donzel (PD-SIN.VDA)
- ...allora, io credo che nelle
premesse della discussione che abbiamo fatto, nei comunicati stampa
anche che abbiamo emesso abbiamo fatto un ragionamento: è un
momento difficile, è un momento di crisi molto forte, che impegna -
e questa mi sembra una cosa molto condivisa in quest'aula - tutti a
ridisegnare il sistema Valle d'Aosta, a ridisegnare questo sistema
è il Consiglio regionale. È il Consiglio regionale che può decidere
un riequilibrio delle risorse all'interno della nostra Regione, può
intervenire su scelte importanti, determinanti e strategiche. Noi
abbiamo ritenuto anche nella discussione che facemmo l'anno
scorso...l'idea era che bisognava dare un segnale che partiva dal
Consiglio regionale per rendere credibili tutta una serie di
provvedimenti che avremmo attuato sul territorio. È chiaro che, se
uno non intende intervenire a ridurre i compensi dei manager e a
ridurre il numero dei manager del Casinò, non è intenzionato a
modificare strutturalmente il sistema Valle d'Aosta, non ha bisogno
di dare dei segnali forti anche alla popolazione, perché si limita
a dire: "è colpa dello Stato, cade tutto dall'alto e poveri noi che
siamo già stati più bravi degli altri". Io penso che noi, come
Consiglio regionale, abbiamo fatto dei passi che altri Consigli
regionali non hanno fatto. L'hanno fatto nelle legislature prima
che arrivassi io, sono stati fatti nella legislatura scorsa passi
molto importanti, quindi voglio essere chiaro su questo con i
cittadini valdostani.
A questo però aggiungo un'altra considerazione che collega un
po' l'emendamento del PD al ragionamento fatto testé dal collega
del Cinque Stelle. Sta girando in questo Consiglio regionale l'idea
che si possono abbassare i costi della politica attraverso una
riduzione dei Consiglieri regionali. È un'idea forte che merita di
essere discussa, noi riteniamo sull'esempio - lo dicevo ieri -
anche di altre esperienze democratiche, per esempio, come quelle
svizzere...che non c'è nessuna dignità che viene meno a guadagnare
un po' di meno nel Consiglio regionale: è la carica istituzionale
che rende dignitosa questa nostra presenza qui. Riteniamo quindi
che, se proprio si vuol dare un segnale forte, anziché ridurre la
democrazia...che poi, con la scusa di ridurre i costi della
democrazia, finiamo per ridurre la democrazia...noi non vogliamo
ridurre la democrazia, vogliamo ridurre i benefici dei Consiglieri
regionali. Ovviamente ognuno ha degli elettorati di riferimento,
probabilmente qualcuno qui dentro ha un elettorato che ritiene di
non dover...
Presidente
- Un po' di silenzio per cortesia.
Donzel (PD-SIN.VDA) -
...intervenire sui costi. Noi
abbiamo un elettorato che ritiene che le cariche debbano vedere un
ridimensionamento degli emolumenti e credo che questo ci
permetterebbe di affrontare più serenamente altri passaggi
difficili nella gestione del bilancio.
Sebbene l'emendamento n. 6 del PD, che poi non ridiscuterò
successivamente, non sia analogo a quello del Cinque Stelle, il
principio è sostanzialmente lo stesso. Nel nostro...scusi
l'emendamento n. 5, prima di tutto, che è sostanzialmente analogo,
che è quello che tara...fa un ammontare complessivo di spesa del
Consiglio regionale tarato sui 25 e redistribuito sui 35.
Un'altra considerazione che abbiamo fatto è stata quella di
dire: siccome una delle ipotesi di riduzione dei costi della
politica era quella di intervenire sulle Giunte comunali e c'è
stata una proposta non nostra, ma che noi abbiamo trovato molto
interessante, credo fosse della Stella Alpina, quella di dire: "non
mettiamo limiti al numero degli Assessori, perché magari in un
Comune c'è bisogno di parecchia gente che dia una mano al Sindaco,
ma mettiamo un tetto alle spese della Giunta"...sto illustrando tre
emendamenti...
Presidente
- Ne ha facoltà.
Donzel (PD-SIN.VDA)
- ...allo stesso modo abbiamo detto:
perché non mettere...dare l'esempio prima di intervenire sulla
legge dei Consigli comunali, facciamo un tetto di spesa alla Giunta
regionale. Beh, se noi dobbiamo andare a dire ai 74 Comuni: "voi
avete un tetto di spesa", io vorrei andarglielo a dire dicendo: noi
ci siamo messi un tetto di spesa in Consiglio regionale, fatelo
anche voi", questo è il principio e quindi il tetto di
spesa...ovviamente abbiamo discusso in questi giorni di come sono
diminuite le risorse, che ci sono degli Assessorati fantasma e
quant'altro, ovviamente il calcolo è stato fatto sul numero di sei
Assessorati, ma questo non chiede le dimissioni di nessuno di voi,
rimanete pure in carica, però il costo per i cittadini è quello di
sei Assessori. Se poi volete diventare nove e creare spazi
aggiuntivi, non ci sarà più nessuno che dirà: "no, nove Assessori,
dieci...", ma fatene anche undici di Assessori, ma quello è il
tetto di spesa, al di là di quello non si va! Questo è un po' il
principio che anima le nostre iniziative e vi assicuro che negli
anni queste risorse potrebbero davvero servire a quel reddito di
inclusione che la maggioranza vuole mettere in campo per aiutare i
più deboli.
Presidente
- Grazie collega Donzel. Altri? La parola al
collega Bertin.
Bertin (ALPE)
- Grazie Presidente.
Come il collega Donzel, approfitto anch'io per presentare
rapidamente anche i nostri emendamenti in questa materia. I costi
della politica sono un argomento a cui abbiamo dedicato attenzione
fin dall'inizio della passata legislatura, nel 2008, in tempi
diciamo non sospetti, perché come allora oggi chiediamo che
l'esempio debba venire dal Consiglio, quando si chiedono sacrifici
ai cittadini, non ci si può sottrarre dal dare l'esempio noi per
primi, a dare un segnale in questo senso. Crediamo che questa
finanziaria, che taglia e sforbicia molti capitoli di spesa, debba
riguardare anche questo capitolo di spesa, un segnale da questo
Consiglio deve venire in quest'ambito di riduzione dei costi della
politica. Noi riproporremo...abbiamo riproposto gli emendamenti che
avevamo presentato l'anno scorso sottoscritti da tutti i gruppi di
opposizione. Come dico, l'intento è dare un segnale subito insieme
all'approvazione del bilancio, perché dev'essere simultaneo. Altri
approfondimenti poi si possono fare, perché bisogna tener conto che
la democrazia comunque ha un costo e questo costo dev'essere
sostenuto dai cittadini in modo trasparente e chiaro, altrimenti la
politica diventa soltanto un'attività riservata a chi ha delle
risorse finanziarie proprie o, peggio, è sottoposta a
lobby
di interessi estranei che poi condizionano l'attività delle forze
politiche e dei singoli Consiglieri. Bisogna pertanto essere anche
chiari, però in questi anni certamente bisogna intervenire anche
nel sostegno del funzionamento della democrazia, ma che è un
capitolo diverso rispetto a risparmi che riguardano direttamente i
Consiglieri regionali, anche se, come sappiamo, buona parte o una
parte significativa dei nostri stipendi vanno a sostenere
l'attività politica dei nostri corrispondenti movimenti a cui
aderiamo, almeno nella stragrande maggioranza. Ciò detto e
premesso, rimane il fatto che oggi un segnale lo dobbiamo dare, per
poi magari affrontare in modo più organico, con una legge ad hoc,
che riguardi anche altri settori...ma oggi un segnale va dato.
I nostri emendamenti, non entrerò nel dettaglio, ma riguardano
un taglio - ma li conoscete, perché li abbiamo presentati anche
l'anno scorso - all'incirca del 10 percento allo stipendio dei
Consiglieri; inoltre l'abrogazione della legge che riguarda il
finanziamento ai gruppi...anche in questo caso crediamo che
l'attività dei gruppi dev'essere sostenuta in modo diverso con
attività dirette dell'Amministrazione regionale. Faccio un esempio:
come gruppi, non abbiamo più neanche la possibilità di utilizzare
il salone regionale. Faccio un esempio e crediamo che al contrario
questo tipo di servizi, che non hanno dei costi per
l'Amministrazione regionale, debbano essere dati ai gruppi
consiliari, in alternativa ad un finanziamento come altro sostegno
per la nostra attività. Questi risparmi, tra l'altro, li indicavamo
che devono andare nel 2015 a sostenere l'occupazione
prioritariamente e l'imprenditoria e lo sviluppo. Sostanzialmente
la nostra posizione la conoscete da tempo ed è questa e non è
alternativa evidentemente a quelle presentate dal gruppo Cinque
Stelle o dal PD. Grazie.
Presidente
- Grazie collega Bertin. La parola al collega
Follien.
Follien (UV)
- Sì, Presidente, per chiedere di illustrare
anche la proposta di emendamento dell'Ufficio di Presidenza, visto
che stiamo entrando nel tema dei costi della democrazia, con le
illustrazioni dei colleghi, se non c'è niente in contrario...
Presidente
- L'emendamento n. 1, va bene.
Follien (UV)
-...sì, molto brevemente, l'emendamento che
è proposto all'aula dai cinque membri dell'Ufficio di Presidenza è
il risultato di un confronto che c'è stato tra di noi in questi
giorni sul tema dei costi della democrazia e che ci ha portato alla
conclusione che spetta anche e soprattutto a noi, a quest'organo
istituzionale, che è anche
bipartisan
per composizione, di
fare delle proposte su questo tema. La prima proposta che è
esplicitata nei contenuti è questa in quest'emendamento alla legge
finanziaria, più tardi nel prosieguo dei lavori analizzeremo anche
una risoluzione presentata sempre dall'Ufficio di Presidenza, ci
torneremo dopo, una risoluzione che si propone di fare un'analisi
completa a 360 gradi sui costi della democrazia, un'analisi che -
ce lo siamo già detti - deve passare attraverso un'analisi di
quello che è l'apparato pubblico, di quello che è il finanziamento
dei gruppi, qualcuno l'ha detto, le indennità, tutta una serie di
voci che concorrono a determinare quello che tutti consideriamo
giustamente il costo della democrazia e non della politica. Dicevo
una risoluzione che avrà l'obiettivo - la illustreremo dopo - di
giungere in tempi brevi alla predisposizione di un documento, di un
testo di legge, che sarà poi sottoposto all'aula consiliare,
nell'obiettivo di definire delle proposte che siano il più
possibile condivise, seguendo un po' il percorso che era già stato
quello seguito nella passata legislatura, chi era qua prima di me
lo sa, c'era già stato un percorso fatto all'interno dell'Ufficio
di Presidenza, che aveva già prodotto dei risultati, che ci avevano
portato ad essere non gli ultimi in Italia, probabilmente i primi
già per i segnali che eravamo stati capaci di dare, non che questo
probabilmente sia sufficiente magari visto il nuovo momento di
crisi economica...ed è per questo che ci interroghiamo e cercheremo
di lavorare ed è per questo che è stata elaborata questa
risoluzione.
Tornando all'emendamento, molto semplicemente è un primo
tassello, che riprende anche un comma della legge regionale che era
già stato presentato e poi credo abrogato nel 2012 e intende
semplicemente, al di là delle logiche di maggioranza e di
opposizione e del dibattito che c'è all'interno dei gruppi
consiliari, che c'è all'interno delle forze politiche, dare la
possibilità semplicemente ad ogni singolo eletto autonomamente e da
subito di rinunciare ad una parte o a tutta l'indennità di carica e
di funzione se lo ritiene giusto.
Presidente
- Altri? Non vedo altre richieste di
intervento. La parola al collega Bertschy.
Bertschy (UVP)
- Sì, come gruppo UVP, non abbiamo
presentato emendamenti in questo senso, in quanto il Vicepresidente
Rosset, che ci rappresenta, stava lavorando all'interno
dell'Ufficio di Presidenza e in quanto sosterremo comunque
l'emendamento che il gruppo ALPE propone, che ripropone la
posizione dell'anno scorso dei gruppi di opposizione. In ogni caso
siamo anche contenti che si affronti nuovamente questo tema dei
costi della politica, perché tutte le volte che lo si affronta si
crea sempre più e sempre maggiore trasparenza su un argomento che
viene vissuto come un tabù o come uno spauracchio di nuovo, o come
una spada di Damocle su chi oggi si presta in Consiglio regionale a
fare della politica. Conosciamo tutti delle persone che vivono dei
disagi, conosciamo tutti delle famiglie che hanno della fatica,
viviamo nei nostri Paesi, con i nostri amici, ci sono persone che
stanno bene, altre che stanno peggio. Parlando con queste persone,
non ho mai sentito personalmente qualcuno dirmi: "se starai male
anche tu, a me risolverai qualche problema". Nelle funzioni che mi
vengono richieste in questo momento e che toccheranno altri
piuttosto mi si chiede di far bene il mio lavoro, altrimenti di
farmi da parte. Io non so se per far bene il nostro lavoro
l'indennità che oggi ci viene data è troppo o troppo poco. Siamo a
disposizione per toglierci tutto, lo abbiamo già detto, se il
sistema svizzero sarà quello che il Consiglio regionale adotterà,
diventeremo svizzeri a partire dal Consiglio regionale, se faremo
altre scelte, andrà bene lo stesso, l'emendamento proposto per il
2015 dall'Ufficio di Presidenza ci va bene, di modo che ognuno di
noi potrà fare le sue scelte, però evidentemente bisogna chiudere
una volta con quest'argomento, perché altrimenti si continua ad
essere qui a dover essere giudicati per una cosa che è scritta
dappertutto: 5.185 euro di indennità di funzione e 2.600 euro di
diaria. Un Consigliere regionale costa oggi sul bilancio del
Consiglio, costa oggi 115 mila euro lordi. Ognuno di noi di questi
115 mila euro che costa sul bilancio regionale poi detrae delle
cifre. Personalmente abbiamo fatto un po' di raffronti tra di noi,
il netto di un Consigliere regionale si aggira, tolte le spese, una
cosa e l'altra, tra i 40 e i 45 mila euro all'anno, dipende poi,
tra l'altro, da dove si proviene. A noi in questo momento qua non
sembrano cifre assurde. È troppo? Bisogna togliere ancora dei
soldi? Va bene, però decidiamolo una volta per tutte, di modo che
sia deciso, che non sia tutte le volte un'arma che ci viene portata
come se fosse da vergognarsi. Io credo che ognuno di noi stia
cercando di fare al meglio il suo lavoro. Se è troppo quello che si
guadagna, lo decideremo di nuovo, però - ripeto - quello di cui
stiamo parlando oggi in termini reali, per un Consigliere regionale
va in quella cifra lì, perché? Perché tanti di noi hanno deciso di
far politica attraverso dei movimenti che hanno dei costi di
struttura e hanno dei costi sui quali abbiamo deciso di investire,
delle sedi, delle segretarie, delle persone che lavorano, dei posti
dove chi fa politica porta il suo contributo. È un sistema politico
vecchio? Bisogna passare a sistemi nuovi? La gente, gli elettori ci
porteranno a quei sistemi lì? Lo vedremo, ecco, non è un problema,
però - ripeto - parliamo una volta con serenità di questi soldi,
perché tanto è di questo...la gente legge le delibere, sa cosa
stiamo facendo e, se sarà troppo, sarà troppo. Io spero che a tutti
noi venga riconosciuto un domani la capacità di aver reso un buon
lavoro ancor prima di quanto possiamo aver guadagnato. Se siamo
capaci di fare un buon lavoro, probabilmente avremo guadagnato
almeno quello per il quale siamo pagati se non saremo capaci,
avremo buttato via veramente i soldi dei cittadini.
Allora noi, come gruppo UVP, vorremmo e siamo contenti che ci
sia una data finale dei lavori del gruppo di lavoro del Consiglio
regionale, perché lo abbiamo già chiesto nello scorso Consiglio,
vorremmo con la massima trasparenza che si tratti quest'argomento
una volta per tutte, una volta che si sono definite le cose, che si
vada avanti, poi, se la gente non voterà più gli eletti UVP perché
non si sono ridotti abbastanza lo stipendio, avremo pagato le
conseguenze. Con il nostro movimento...nei prossimi giorni ci
confronteremo di nuovo, ci dirà: "guadagnate troppo, abbassatevi lo
stipendio, sennò perdiamo degli elettori". Non so...ce lo dovremo
dire, ma senza nessuna paura.
Finalmente io sono contento che i Cinque Stelle portano
quest'argomento di nuovo e che riprende la discussione
sull'argomento perché se ne parli fino in fondo. Voglio solo dire
che tutti noi siamo per mantenere la democrazia del Consiglio
regionale. Nel nostro programma come UVP abbiamo parlato di 25
eletti, ma perché aveva anche un senso, non abbiamo assolutamente
l'idea che tutto questo sia chiuso e sia una proposta non da
discutere. Ci rendiamo conto che, riducendo il numero nel Consiglio
regionale, si rischia di ridurre la democrazia dei partiti, ma
anche la rappresentanza territoriale, quindi quello è un punto di
partenza per fare dei ragionamenti e ci mancherebbe ancora! Ma non
è su quell'argomento che noi abbiamo messo dei paletti sui quali
non vogliamo discutere, è chiaro...e non abbiamo neanche mai troppo
elaborato per i costi della politica, l'abbiamo elaborato come
documento...come proposta per fare dei ragionamenti tutti
insieme.
Invito quindi l'Ufficio di Presidenza a procedere celermente con
questo lavoro, che già avevamo anticipato, di modo che una volta
per tutte, a partire da noi, si vada a verificare: società
partecipate, dirigenti, tutti quanti e si definisca su cosa si
conterà per il futuro. Grazie.
Presidente
- Grazie collega. La parola al collega
Donzel.
Donzel (PD-SIN.VDA)
- Grazie Presidente.
In maniera molto pacata, senza per nulla alzare i toni, come
sono stati...è stata una discussione su un ragionamento che parte
dal programma elettorale, confermato in vari passaggi e che
certamente ci obbliga a dare dei segnali chiari e forti in
quest'aula. Sinceramente però, come avevo detto, ho sentito la
presentazione dell'emendamento del gruppo ALPE, anche quello è
condivisibile per noi, se non passerà il nostro emendamento,
speriamo che passi quello del gruppo ALPE o quello del gruppo dei
Cinque Stelle, ma invece riteniamo assolutamente irricevibile - e
vi spiegherò perché - quella che risulta essere una grave
provocazione dell'Ufficio di Presidenza: grave perché è un
atto...già non ci rappresentava l'Ufficio di Presidenza, adesso
proprio...cioè non ci rappresenta più per nulla, perché presentare
un documento un Ufficio di Presidenza senza aver contattato i
gruppi che non ne fanno parte non è un bel segnale di stile, ma ne
prendiamo atto, siete lì a rappresentare i vostri partiti e non la
minoranza. Prendiamo atto di questo passaggio, di
quest'interpretazione che avete dato all'Ufficio di Presidenza come
luogo di rappresentanza dei partiti e non della minoranza.
Dopo aver fatto questa premessa di carattere istituzionale,
vengo a dire: presentate una legge e vi invito a vedere cos'ha
portato ai cittadini e al bilancio regionale nell'altra
legislatura. Quanto è stato depositato? Euro zero. Risparmio zero.
Andate a verificare. Per presentare delle cose in aula, bisogna
andare a controllare e dici: ho fatto una buona legge? Mandiamola
avanti. Portiamola avanti, ma se ho fatto una legge che ha prodotto
zero, se c'è una legge che ha prodotto - e l'ho detto in tutte le
salse -, è la legge che abbiamo fatto tutti assieme, che ha
effettivamente ridotto i costi della politica, quella sì, e ne
dobbiamo andare fieri. Ripresentare una cosa fallimentare...ma,
collega Lanièce, lei che è abituato a chiedere scusa da tutte le
parti poteva metterci anche che lei rinunciava al suo vitalizio qua
dentro, poteva metterci tutto quello che voleva: "chi vuole
rinuncia al vitalizio", "chi lo prende venga a depositarlo", "i
dirigenti della Regione che si sentono di guadagnare troppo
sottoscrivano un bonifico e diano i soldi alla Regione", tanto poi,
se non si fa nulla, si chiede scusa e buona notte...chi l'ha visto?
"Chi c'è?" "Cominci tu? Comincio io?" Questa è la vostra proposta?
È una proposta che ha funzionato provocatoriamente in un altro
contesto politico, in un'altra situazione, ma oggi bisogna trarre i
frutti di quel lavoro lì e il frutto è zero, voi avete prodotto
zero con quella proposta di legge e la riproponete? Senza vergogna?
Senza consultare nessuno? Questa proposta qui la ritengo
irricevibile e annuncio una piccola considerazione: sono
disponibile a lavorare con umiltà, ho discusso su molti gruppi di
lavoro, ma ci sono anche dei momenti in cui bisogna fare dei passi
indietro ed essere umili. Sono disponibile a dare la collaborazione
ad un gruppo che possa anche...nel caso in cui avrete così l'ardire
di bocciare gli emendamenti sui costi della politica, di dire: "in
ogni caso lavoriamoci sopra", però tengo a dire che una risoluzione
presentata da chi presenta un emendamento così è un brutto primo
passo per avviare un dialogo.
Presidente
- La parola al collega Ferrero.
Ferrero (M5S)
- Non posso che concordare pienamente col
discorso pacato, ma anche chiaro che è stato fatto dal collega
Donzel. In campagna elettorale si dicono delle cose: "da 35
passiamo a 25", poi si dice: "ma no, adesso dobbiamo riparlarne,
perché ci vuole la riduzione, c'è la legge costituzionale, dobbiamo
fare il meccanismo". Facciamolo subito, non prendiamo tempo, non
arriviamo a fine legislatura per poi far scadere tutto e riniziare
il discorso nuovamente. Qui si trattava di trarre dal risparmio che
veniva fuori dalla nostra proposta circa 1.200.000 euro annui, più
o meno, non sono cosa di poco conto. A noi pare un sacrificio che
si poteva fare. Io, beninteso, rispetto la visione che ognuno ha in
questo Consiglio di quello che ritiene giusto prendere, qualcuno
ritiene giusto di continuare a prendere 5.600. Per carità, noi
abbiamo dato un parametro, per noi 3.000 euro sono quello che il
Consigliere dovrebbe prendere al netto in busta paga ogni mese.
Ognuno poi può dare i segnali, non segnali, ma non si tratta di
dare dei segnali, non si tratta di fare uno
spot
pro voto:
si tratta anche di ridare una dignità. Quanto vale la dignità del
Consigliere? Può essere monetizzata? Deve essere monetizzata? Se
non prendo 5.600 euro, valgo meno? E qual è la condivisione che
tutti sbandierano ai quattro venti riguardo alle difficoltà della
comunità valdostana, quando poi c'è da mettere la mano al
portafoglio, ci si gira dall'altra parte. Si rinvia, si propone una
legge come quella che c'era già stata una volta, ha detto
correttamente il collega Donzel, che dava la possibilità al
Consigliere di autoridursi lo stipendio e com'è andata a finire? È
andata a finire male, nessuno se lo è autoridotto. Allora io vi
sfido...facciamo una cosa, facciamo un elenco, Signori, mettiamo
qui adesso lo stipendio che ognuno di voi si autoriduce. Facciamo
una lista e, anche se questa la ritengo una schifezza, la voto. Ci
metto poi io del mio stipendio, una bella pagina sul quotidiano
La Stampa
su quanto ognuno di noi ha rinunciato, quanto
ognuno di noi ritiene di valere, io ci sto subito. Consigliere
Lanièce, quindi io ho apprezzato il suo intervento la volta scorsa,
ma apprezzerei a questo punto una bella lista, la facciamo girare:
Lanièce si prende al netto
tot
, Borrello si prende al netto
tot
, e via così, Ferrero si prende al netto
tot
, io
ci sto subito, ma non prendiamo per il naso i valdostani! Non
rimandiamo ad aprile, a maggio, alla primavera, alla stagione dei
funghi...non lo so, prendiamo una decisione subito, una volta per
tutte come dice il Consigliere Bertschy! Ma, attenzione, non
pensate di farla franca, se non passa oggi, ogni due-tre mesi,
quello che ci consentirà il Regolamento, noi saremo qui presenti
con un progetto di legge per la riduzione, non pensate di finire
qui la cosa, non lo pensi nessuno, perché non sarà così!
Presidente
- Altri? La parola al collega Bertschy.
Bertschy (UVP)
- Visto che, quando si parla di soldi, si
fanno delle cifre e la gente ascolta, è meglio che le cifre siano
chiare, ha ragione il collega Ferrero che i 3.000 euro...cioè la
sua posizione...i 3.000 euro fanno 36.000 euro annui. Per quello
che ci riguarda, ripeto, per quello che diamo ai nostri movimenti,
per come...partecipando in politica, noi non siamo molto più
distanti. Tra l'altro, nessuno di noi usa soldi dei gruppi per
pagarsi i telefoni, per fare uscite...le note vicende hanno
dimostrato quanto sia complicato quindi ognuno di noi si paga tutte
le spese personali, del gruppo UVP parlo, quindi non siamo molto
distanti dalle cifre che vengono indicate, con posizioni che sono
diverse. Ripeto quello che ho detto prima: noi non avremmo paura di
scrivere quanto ci autoriduciamo e cosa oggi facciamo, perché è
giusto che sia così.
Ha ragione, collega Ferrero, non bisogna più nascondere questi
tabù e bisognerà affrontare anche la questione dei vitalizi futuri,
soprattutto per noi che siamo nella prima legislatura con massima
trasparenza, ma la gente deve sapere tutto e non ci deve eleggere
perché ci paga poco, ci deve eleggere perché ci stima e, se ci
stima solo perché ci paga poco, sarà un problema della politica
maggiore ancora, perché nessuno cerca oggi di sostenere delle
persone in qualsiasi campo, in qualsiasi professione perché le paga
poco, prima speri che le persone facciano bene il loro lavoro, poi
vai a vedere cosa guadagnano. Io quindi credo che il collega
Ferrero voglia andare in questa direzione e sono d'accordo di
aprire tutti i cassetti, di mettere lì questi soldi e se alla fine
qualcuno perderà gli elettori perché ha guadagnato troppo, vorrà
dire che ne risponderà del suo. Oggi però stiamo parlando di queste
cifre, collega Ferrero, 3.000 euro al mese fanno 36.000 mila euro
all'anno, io vi posso...al netto delle spese che abbiamo, oggi un
Consigliere regionale al netto fanno 66 o 67 mila euro e non stiamo
parlando delle... Togliamo quindi i soldi ai nostri movimenti,
togliamo i soldi per vivere, perché il netto io credo che sia
togliere il telefono, tutto quello che usiamo praticamente
per...noi non siamo distanti, tra una forbice tra i 40 e i 45 mila
euro, perché c'è poi chi vive ad Aosta, chi deve muoversi, ma non
facciamo differenze, quindi non siamo molto distanti, ecco, solo
perché le cifre siano chiare per tutti.
L'autoriduzione invece, a mio avviso, per quest'anno è ancora
più importante, perché serve a posizionarci su questo benedetto
lavoro che l'Ufficio di Presidenza farà, però che i cittadini
sappiano queste cifre, che ci stiamo confrontando su queste cifre
qua...
Presidente
- La parola al collega Chatrian.
Chatrian (ALPE)
- Sì, grazie Presidente.
Un contributo su questa tematica, il collega Bertin ha espresso
la nostra proposta, una proposta, a mio avviso, ragionevole, una
proposta che è stata ponderata anche all'interno del gruppo. Ho
apprezzato la franchezza dei colleghi e del collega Ferrero. È
giusto che i valdostani sappiano quanto guadagniamo, è giustissimo,
è giusto anche che i valdostani sappiano chi fa delle scelte di
vita, perché questo non è un lavoro, quindi è giusto che i
valdostani sappiano perfettamente chi ha scelto di rimanere e non
spostarsi ad Aosta per mille ragioni, ha fatto una scelta di vita,
rimanere nelle vallate laterali, nessuno chiede, da parte del
gruppo ALPE, rimborsi al movimento o ad altri o che cosa: facciamo
pure tutta la lista della spesa, quanto guadagna un Consigliere
regionale e quante soluzioni e proposte mette sul tavolo nel
quinquennio, nell'anno, nei sei mesi all'interno di quest'aula,
quante ore di lavoro ci sono, quanta preparazione c'è, quanta
voglia c'è di trovare delle soluzioni per una comunità in
difficoltà.
Diciamo anche, io parlo indubbiamente del gruppo ALPE, quanto -
magari ai colleghi non interessa - annualmente, mensilmente si
versa per mantenere un movimento, ma per che cosa? Per elaborare
proposte, per creare sinergie, per provare a trovare delle
soluzioni, noi versiamo 1.500 euro al mese, per 12 mesi sono 18.000
euro che versiamo al movimento. È tanto, è poco, sono soldi che
versiamo netti. Detto quello, dovremmo pur - penso - elaborare
delle proposte, è stato detto che alla fine non andiamo
lontanissimo, anzi probabilmente andiamo sotto...le considerazioni
che faceva il collega Ferrero.
Ripeto: non è un lavoro questo, siamo i primi a dirlo, facciamo
una proposta, che deve, a nostro avviso, essere votata subito,
perché il segnale dev'essere dato, siamo d'accordo e l'abbiamo
scritto nero su bianco sul nostro programma, quindi noi ci siamo da
subito che sia operativa dal 1° gennaio 2015, ma non siamo distanti
dalle cifre che il collega Ferrero dice, esprime. Noi quindi
concordiamo sulla proposta di Ferrero, prendiamoci pure una pagina
de
La Stampa
e scriviamo perfettamente il saldo finale,
mensile o annuale di un Consigliere regionale, cosa fa il
Consigliere regionale, che studia, che si prepara, che elabora, fa
delle proposte di legge, trova delle soluzioni, magari guarda anche
che cosa fanno le altre Regioni, magari guarda anche che cosa si fa
oltralpe, magari - perché no? - trova anche delle soluzioni, ma per
la comunità tutta e non
ad personam
nel momento in cui
dietro c'è un'elaborazione, dietro c'è una volontà di trovare delle
soluzioni, dietro c'è...io dico sempre che è la parte forse più
difficile, più interessante...c'è lo studio, c'è la preparazione,
c'è la voglia di trovare delle soluzioni per una comunità che è in
grossa difficoltà.
Segnali sono stati dati nel 2012, noi, come gruppo, avevamo
proposto nel 2008...lo diceva bene il collega Bertin, ma nel 2012
non abbiamo voluto né inserire un discorso di primogenitura, non ci
interessava, abbiamo fatto la proposta tutti insieme, abbiamo preso
un impegno come gruppo ALPE con gli elettori, con chi ci ha eletto
nel maggio 2013, che volevamo ancora ridurre e oggi andiamo in
quella direzione, facciamolo pure subito. Elenchiamo però
perfettamente, come diceva il collega Ferrero, il saldo, perché non
riteniamo di rubare, come gruppo ALPE, un euro del lavoro che
cerchiamo di portare in quest'aula, delle elaborazioni che
cerchiamo di affrontare...e soprattutto di trovare delle soluzioni
eque per un sistema Valle d'Aosta che per noi ad oggi non è ancora
equo...e quindi cerchiamo di portare in quest'aula per trovare
delle soluzioni alternative.
Presidente
- Grazie collega Chatrian. Altri? Vi ricordo
che siamo sull'emendamento n. 1 del Movimento Cinque Stelle. Se non
ci sono altri, lo porrei in votazione. I colleghi sono pregati di
votare. La votazione è chiusa. Chi manca? Volete ripetere la
votazione? Si ripete. La votazione è aperta. La votazione è
chiusa.
Presenti: 35
Votanti: 5
Favorevoli: 5
Astenuti: 30 (Baccega, Bertin, Bertschy, Bianchi, Borrello,
Certan, Chatrian, Fabbri, Farcoz, Follien, Fosson, Gerandin,
Grosjean, Isabellon, La Torre, Lanièce, Marguerettaz, Marquis,
Morelli, Nogara, Péaquin, Perron, Restano, Rini, Rollandin, Roscio,
Rosset, Testolin, Laurent Viérin, Marco Viérin)
Il Consiglio non approva.
C'è l'emendamento n. 2 del Movimento Cinque Stelle, che non è
stato ritenuto idoneo da un punto di vista tecnico-legislativo. Se
lo vuole illustrare, collega Ferrero...la parola al collega
Ferrero.
Ferrero (M5S)
- Rapidamente, l'emendamento riguardava -
purtroppo non è stato accolto - le disposizioni in materia di
contenimento della spesa per i dirigenti del comparto unico delle
società controllate. In pratica era una cosa molto semplice, si
diceva: "dato
tot
lo stipendio del Consigliere regionale, i
dirigenti regionali e i dirigenti delle partecipate non possono
prendere uno stipendio maggiore rispetto a quello di un Consigliere
regionale", e ci sembrava una cosa di riferimento valida. Avevamo
fatto anche un calcolo di quello che si poteva risparmiare, ci
siamo tenuti bassi: era circa 2 milioni e 700 mila euro, li avremmo
destinati prioritariamente ad asili-nido, nuova imprenditoria,
incremento dei fondi per gli assegni di cura e assistenza
alternativa all'istituzionalizzazione, cioè badanti e cose varie,
per l'erogazione di contributi nel pagamento delle rette nelle
strutture socio-assistenziali, riabilitative e con il ripristino
dei contributi diretti ai nuclei familiari. Era una cosa che stava
in piedi, colgo l'occasione, io ho mandato una mail al Dirigente,
al dottor Bieler, perché nel parere...
Presidente
- Un po' di silenzio per cortesia!
Ferrero (M5S)
- ...che ci è stato inviato all'emendamento
si dice:
"ai sensi dell'articolo...si esprime parere negativo
alla formulazione dell'emendamento"
. Ecco, nella mia ignoranza
però il diritto amministrativo dice che qualsiasi parere dev'essere
motivato, questo è un parere, come tutti quelli che ci sono stati
dati, immotivato, quindi sarebbe un parere, secondo me, nullo. Ho
chiesto comunque tramite una
mail
...adesso non voglio fare
su delle storie, per questa volta... Io quindi esigo dal Dirigente
una motivazione al parere, come succede in tutti i Consigli
comunali della Repubblica italiana e nei Consigli regionali: questa
è una cosa che mi dev'essere data, come dev'essere data a tutti
coloro a cui è stato rifiutato l'emendamento. Questa quindi era una
cosa che poteva stare in piedi, io quindi sono qui a dire che
quest'emendamento non è stato accolto, ma non so il perché...eh,
effettivamente - mi rivolgo anche al Presidente del Consiglio -
questo riguardo all'attività del Consigliere non è una cosa,
diciamo, molto corretta.
Presidente
- Grazie Consigliere Ferrero.
Per onestà e correttezza, questo tema è stato sollevato da altri
colleghi, quindi lo affronteremo anche in Ufficio di Presidenza per
capire cosa si potrà fare anche nel futuro per cercare di superare
queste disfunzioni. Ci sono altre richieste in merito a
quest'emendamento, che ricordo non va in votazione. Se non ci sono
altre richieste, passerei all'altro emendamento del Movimento
Cinque Stelle: il n. 3, che invece va votato. Collega Ferrero, se
vuole illustrarlo, ne ha la facoltà.
Ferrero (M5S)
- Grazie Presidente.
L'emendamento riguarda l'abolizione
tout court
, cioè
l'abolizione totale dei fondi ai gruppi consiliari. I fondi ai
gruppi consiliari hanno generato solo dei pasticci, sappiamo bene
che cos'è successo, tuttora ci sono delle difficoltà, perché la
Corte dei Conti dice una cosa e non si riesce a capire bene il tipo
di documentazione che si deve fornire. Io stesso ho passato quattro
giorni a cercare di giustificare una ricevuta di 24 euro per una
spesa che è all'interno di un contratto telefonico e quindi quattro
giorni per una ricevuta che poi, purtroppo, il gestore telefonico
non mi ha fatto avere, quindi, per carità, siamo qui alla ricerca
della documentazione perduta. Che cosa chiediamo in cambio?
Chiediamo quello che viene dato nelle altre Regioni: semplicemente
il distacco di una persona o due persone, a seconda del numero dei
componenti del gruppo consiliare, dalla Regione, quindi costo zero;
chiediamo di avere un
tot
di materiale da poter stampare
tramite la stamperia regionale, così riduciamo i costi; chiediamo
semplicemente un'utenza telefonica per poter svolgere la nostra
attività. Sono quindi quattro cosette che sostituiscono
semplicemente una spesa che, comunque, è una spesa che ammonta a
parecchio, perché ogni Consigliere ogni mese prende circa 430 euro
che vengono versati al gruppo consiliare, in base al...quindi è una
riduzione che potrebbe essere fatta.
Secondo noi, tra l'altro, la questione va nel senso che è
auspicato anche dalle norme nazionali che sono in corso di studio e
che dicono che i fondi dovrebbero sparire. Anche in questo caso
quindi una spesa di cui si potrebbe fare a meno, potremmo
risparmiare. Vediamo se c'è la disponibilità a risparmiare o se ci
vogliamo cimentare magari un'altra o due legislature a fornire
fatture, fatturine, scontrini ad una Corte dei Conti con una legge,
tra l'altro, la nostra, che è una legge completamente inadeguata.
Questo l'ho potuto rilevare anche con i colloqui che ho avuto con
alcuni responsabili che lavorano in Corte dei Conti, che hanno
detto che effettivamente nelle altre Regioni è molto più chiaro,
perché qui la Corte dei Conti fornisce una relazione che è una
relazione di indirizzo, che è un atto che non può essere impugnato
e successivamente poi gli uffici regionali, sulla base della
relazione, prendono dei provvedimenti. Siamo quindi in una
situazione sostanzialmente che non ci mette poi al riparo della
certezza anche sulla rendicontazione che stiamo facendo.
Presidente
-Altri su quest'argomento? La parola al
collega Bertin.
Bertin (ALPE)
- Grazie Presidente.
Praticamente si riprende in parte il nostro emendamento n. 4,
che andava a cancellare il finanziamento ai gruppi consiliari.
Finanziamenti ai gruppi consiliari, che, come giustamente veniva
detto, tanto prima o poi verranno cancellati, anche perché bisogna
fare una scelta: o l'Amministrazione si assume questi costi, oppure
non ha senso avere questo doppio funzionamento. Bisogna però essere
chiari che non possiamo poi utilizzare gli spazi del Consiglio per
fare attività partitica, perché rimane questo problema, per cui noi
abbiamo proposto l'abrogazione...e il nostro emendamento n. 4, che
sono 200 mila euro...andremmo comunque a risparmiare...il Consiglio
regionale...oltre agli altri 400 di cui parlavamo in
precedenza...rimane, a nostro avviso, una forte perplessità invece
sul distaccamento di un dipendente, perché noi crediamo che i
dipendenti regionali non debbano diventare dei portaborse dei
Consiglieri. In altri Consigli hanno ogni singolo Consigliere dei
portaborse, noi crediamo che questo non sia accettabile: primo,
perché si va ad etichettare un dipendente pubblico e si crea un
rapporto fiduciario tra il Consigliere e il dipendente, e che
cambia anche la figura del dipendente...vediamo il rischio per il
dipendente e in generale per l'idea che abbiamo di neutralità che
deve avere il funzionario pubblico. Vediamo questo rapporto
fiduciario negativo e non è più tempo di portaborse e di
collaboratori del Consigliere. La nostra attività l'abbiamo svolta
sinora e siamo in grado di elaborare le nostre proposte con il
supporto anche dei nostri partiti, senza avere bisogno di
portaborse o altre situazioni del genere. Grazie.
Presidente
- Grazie collega Bertin. Altri?
Sull'emendamento sempre n. 3 del Movimento Cinque Stelle. Ancora il
collega Ferrero?
Ferrero (M5S)
- Grazie Presidente.
Una precisazione al collega Bertin. È chiaro che...intanto
portaborse è una brutta parola, ma ogni tanto la si usa in gergo
politico. È chiaro che magari il gruppo ALPE non ha bisogno del -
tra virgolette - "portaborse", perché, dando già una parte del suo
stipendio al partito, ha i portaborse spostati dall'altra parte.
Noi non abbiamo nessun tipo di organizzazione partitica, questa è
una questione organizzativa vostra, però è logico che una parte
comunque delle somme che vengono poi imputate al costo della
politica vada a finire a questi portaborse che sono nelle sedi di
partito. Non è quindi una questione di portaborse: è semplicemente
una questione di avere una persona di fiducia all'interno
dell'ufficio, una persona di fiducia, cioè noi possiamo utilizzare
personale del Consiglio, che è personale che, comunque, svolge bene
la sua attività, ma, per certi tipi di attività, quando ci sono
delle questioni delicate che riguardano la privacy, abbiamo bisogno
di una persona di fiducia, perché non possiamo mettere nelle mani
pur avendo fiducia in queste persone...ma è una questione di
rapporto di fiducia tra noi e la persona che viene magari a
parlarci...non possiamo mettere dei dati che sono dati sensibili.
Era quindi in questo senso e la persona che potrebbe essere
distaccata a costo zero da un ufficio della Regione potrebbe andare
poi a giustificare la riduzione di altri tipi di costi, della
serie: "non abbiamo più bisogno di dare al partito o al movimento
qualcosa perché abbiamo all'interno dell'Amministrazione degli
strumenti che ci consentono questo", era quindi solo per fare la
precisazione. Grazie.
Presidente
- Grazie collega. La parola al collega
Bertin.
Bertin (ALPE)
- Grazie Presidente.
Una rapida precisazione. È proprio quel rapporto fiduciario che
trasforma il dipendente pubblico in un portaborse e noi crediamo
che questo non possa esistere, piuttosto che si paghi un esterno,
se si vuole, ma non si può trasformare un dipendente regionale in
un portaborse. Lo si etichetta e poi la neutralità dell'azione
dell'Amministrazione è un problema, pertanto rimaniamo contrari a
questa cosa. Grazie.
Presidente
- La parola al collega Bertschy.
Bertschy (UVP)
- Intanto questo tema appare appassionare
solo i gruppi di opposizione. Potevamo farci una riunione tra noi
quattro e voilà. Devo dire in estrema trasparenza, come si dice in
questi casi, che nel nostro programma elettorale era prevista
l'eliminazione dei fondi dei gruppi. Dopo un anno e mezzo di
lavoro, sinceramente, e con le variabili che mi pare siano alle
porte, perché le posizioni sono molto estreme: ecco, quella di
Cinque Stelle, quella del PD rispetto ai costi della politica e
tutto quanto e quello che deve avvenire...io chiederei - e me ne
assumo la responsabilità - un momento di calma, nel senso che
questo gruppo di lavoro, che spero coinvolga tutti, deve prendere
tutto in esame. Intanto, sinceramente, apprezzo veramente poco la
parola portaborse, le persone che lavorano anche all'interno della
politica hanno una loro dignità, hanno delle loro qualità,
cerchiamo di dare dei termini giusti alle persone. Ecco, per quello
che ci riguarda, chi collabora con noi fa un lavoro di estrema
qualità, di grande qualità e ci aiuta nel nostro operato. Non so se
potrebbe essere sostituito da un dipendente pubblico per come
abbiamo lavorato in questo periodo e capisco il collega Ferrero che
dice: "senza dei collaboratori, soprattutto i gruppi più piccoli
come fanno ad elaborare tutta una serie di attività?". Sono
veramente diverse quindi le situazioni qui all'interno: i gruppi
più grossi hanno bisogno di collaboratori, i gruppi più piccoli
hanno bisogno di collaboratori perché sono più piccoli, soprattutto
abbiamo bisogno di persone che facciano un buon lavoro per la
politica anche loro. Io quindi chiederei, se fosse possibile, su
questo tema di affrontarlo in senso generale e di darci una
risposta nel 2015, perché domani mattina, comunque, la Presidenza
del Consiglio non è in grado di darci una risposta sui
collaboratori, abbiamo già affrontato in Capigruppo il problema del
distacco comandato, degli orari e di una cosa e dell'altra. Se
riusciamo quindi a portare ancora un po' di pazienza e a definire
anche quest'argomento nell'ambito dei prossimi due-tre mesi,
abbiamo chiuso con tutti gli argomenti. Noi in questo momento qua
non ci sentiamo di sostenere questa proposta non sapendo come
potremmo organizzarci da domani mattina per poter continuare a fare
bene il nostro lavoro.
Presidente
- La parola al collega Borrello.
Borrello (SA)
- Grazie Presidente.
Il mio intervento sarà molto breve e sarà diviso a metà tra la
mozione d'ordine e il contributo alla discussione che è in atto.
Per quanto riguarda la mozione d'ordine, è legata al fatto che
intorno agli emendamenti ci sono diverse posizioni che sono state
manifestate, diverse indicazioni su come andare ad incidere nel
bilancio con emendamenti rispetto al costo della democrazia; di
conseguenza, mi viene difficile fare un ragionamento organico,
perché si fanno sempre delle valutazioni puntuali. Ritengo invece
che sia importante in questa sede parlare della questione in
generale, perché, come già detto da altri Consiglieri in sedute
precedenti, non sono in grado di quantificare qual è il valore del
giusto corrispettivo da riconoscere al lavoro di un singolo
Consigliere regionale. Io posso mettere a disposizione quelle che
sono le mie esperienze, le mie professionalità e il mio impegno
nelle attività. Ritengo necessario andare a parlare di costi nella
democrazia, così com'è testimoniato dal fatto che diverse forze
politiche l'hanno portato all'interno di emendamenti all'interno
del bilancio, questa necessità deriva anche dalla percezione di
allontanamento dei cittadini rispetto alla politica.
Detto questo, io ritengo che sia positiva la risoluzione che è
stata presentata, che discuteremo successivamente, che va a fare un
ragionamento organico su tutti quelli che sono i costi della
democrazia, andando a toccare tutti quelli che sono i settori che
puntualmente voi adesso state andando ad elencare, ma che devono
essere visti, secondo la nostra posizione, in una maniera organica.
Ci tengo solo a dire una cosa: io, come molti neofiti all'interno
di quest'aula, abbiamo appreso di un percorso per quanto riguarda
la riduzione dei costi della politica...sì, qui parlo di costi
della politica, che è stato messo in atto nell'ultimo decennio
dalla Regione autonoma della Valle d'Aosta. Avendo appreso, avendo
letto, avendo recepito quelle che sono tutte le modifiche normative
che quest'aula ha prodotto, ho capito, ho percepito, ho valutato il
fatto che la Regione autonoma Valle d'Aosta non è sicuramente il
fanalino di coda rispetto a questo tipo di ragionamenti. È un
elemento, è sicuramente una realtà tra le più virtuose nel contesto
nazionale. Questo non ci mette nelle condizioni di non dover
affrontare la tematica in maniera seria ed è per questo che ritengo
più opportuno fare un ragionamento più allargato, più generale per
andare a toccare tutti i punti all'interno della tematica che
definisco dei costi della democrazia.
Presidente
- Altri? La parola al collega Donzel.
Donzel (PD-SIN.VDA)
- Grazie Presidente.
Brevemente. Probabilmente alcuni passaggi non sono stati
affrontati adeguatamente in passato attraverso una condivisione
ampia dell'aula. Chiaramente adesso il discorso si fa più
difficile, perché abbiamo una pressione, che è quella della crisi
economica e quindi meno risorse a disposizione. Dobbiamo partire
però da una cosa: visto che parliamo di trasparenza, che ognuno di
noi è dotato di un adeguato ufficio, è dotato di un sistema
telefonico, è dotato di computer, è dotato di un insieme di
segreterie, di personale di segreteria che devo dirvi, per quanto
mi riguarda, di altissima qualità...e abbiamo del personale che
anche svolge la funzione di interfaccia con l'utenza, quindi non
siamo proprio in mezzo ad una strada a far politica come quando
agli inizi della mia passione politica, così mi sono messo...ero
giovanissimo, 18-19 anni si andava a ciclostilare in uno stanzino,
a distribuire volantini, ecco, vorrei dire che adesso faccio
politica, in questo breve periodo che lo faccio da Consigliere
regionale con ben altro tono e in ben altra condizione.
Quando anni fa si pose già il problema di ridurre i costi della
politica, che viene da molto lontano, siccome qualcuno si era
"acceso" particolarmente sulla riduzione delle indennità, eccetera,
si pensò bene di togliergli la possibilità di stampare e pubblicare
il proprio giornale, perché ovviamente qui ci si riempie tutti la
bocca di democrazia, però poi, quando si può castigare
l'avversario, non lo si risparmia. Demmo un bell'esempio di come
ridurre i costi della politica in quel caso tagliando i giornali di
quei movimenti che non sedevano in Consiglio regionale. Con una
valutazione che il Governo regionale ha legittimamente fatto:
"c'era la crisi economica, non c'erano risorse", poi ha pensato
bene a metà dell'anno di dire: "non c'è più diritto al rimborso per
i giornali di partito", così dal mattino alla sera,
ovviamente...pensate a chi aveva una piccola cooperativa che si era
organizzato il lavoro annuale, eccetera, è rimasto fregato, coperto
di debiti...democrazia? Anche questa è stata una scelta unilaterale
del Governo regionale...l'ha fatta. Non credo si siano fatti gruppi
di lavoro, non credo esisterà dibattito, anzi quando in quest'aula
abbiamo dibattuto per dire: "riesce ad esistere un minimo di
democrazia e di comunicazione", non c'è stata data la
possibilità... Devo dire che ci seguono...seguono il Consiglio
regionale, va dato atto che ci sono molte agenzie
on line
,
oltre a qualche giornale cartaceo, che in qualche modo fa vivere un
possibile veicolo democratico della discussione, quindi in qualche
modo questo sopprimere questi finanziamenti non ha proprio fatto
sparire del tutto una possibilità di informazione e di circolazione
delle idee.
Allora il ragionamento che viene posto in questo momento dai
colleghi del Movimento Cinque Stelle e di altri di dire: "facciamo
un sacrificio sui fondi dei gruppi" è un ragionamento che ci sta,
che ci può stare. Se devo dire, è chiaro che questo mette in
difficoltà, è chiaro che tutto ciò che togli alla possibilità di
fare politica ti mette in difficoltà. Quello che capisco della
proposta dei Grillini e dell'ALPE...è dire: "riduciamo i costi dei
gruppi, perché già abbiamo un apparato, cioè abbiamo una struttura,
uffici - eccetera - riduciamoli" e io sono dell'avviso che è un
sacrificio che ci penalizza che si può fare, bisogna andare in
quella direzione. L'ho spiegato anche...adesso non c'è il collega
Ferrero...glielo ho anche un po' spiegato nelle vie brevi...ecco
che rientra il collega Ferrero...ho provato a spiegargli che, se
condivido l'approccio del ridurre i costi che ci competono, faccio
un po' di fatica in questo momento a capire la riorganizzazione,
cioè il personale comandato, non comandato, che è leggermente più
delicato per quanto ci riguarda, perché noi abbiamo espresso delle
sincere perplessità anche per il personale che è comandato presso
gli Assessori...non gli abbiamo mai dato delle denominazioni
strane, ma abbiamo qualche riserva sull'utilizzo di queste modalità
di utilizzo del personale, siamo tutti intervenuti come gruppi di
minoranza anche con emendamenti per correggere questa cosa,
quindi...come dire? per una parte condivido l'idea di ridurre i
costi, sono un po' in imbarazzo, perché nell'emendamento è stata
infilata una sorta di cosa che rischia di diventare un nuovo costo,
ecco, per dirla tutta. Se in futuro quindi verrà rimodulato un
emendamento che prevede solo la riduzione dei costi e la
discussione di come utilizzare personale e quant'altro in altra
sede, saremo a disposizione.
Ci asterremo, ma soltanto perché - vorrei essere chiaro - non
capisco bene se questa cosa che viene proposta alla fine non
genererà un nuovo costo. Allora se l'idea è quella di ridurre i
costi, dobbiamo andare nella linea del ridurre i costi, facendo
però - e hanno fatto bene altri colleghi a rilevarlo - attenzione
che...come successo per la carta stampata, noi qualcosa stiamo
deprivando ad una certa democrazia, quindi sono dell'avviso che
bisogna ridurre le indennità, bisogna ridurre i compensi, bisogna
ridurre le spese eccessive dei gruppi, ma facendo attenzione quando
questa cosa può andare a quella soglia che lede il pluralismo,
perché alla fine davvero si è ad un passo da quello che poi è...i
quattro gatti si gestiscono la cosa pubblica e lì la democrazia se
n'è belle che andata!
Presidente
- La parola al collega Cognetta.
Cognetta (M5S)
- Sì, grazie Presidente.
Siamo d'accordo, sono d'accordo con quanto esposto dal collega
Donzel in parte, non completamente. C'è da fare un ragionamento
però che ci ha portato a fare questo tipo di emendamento. È da
quando siamo entrati a luglio dello scorso anno...se non sbaglio,
successe già a settembre quando c'era ancora la Presidente Rini
Presidente del Consiglio...si cominciò a parlare di ridefinire la
questione dei fondi ai gruppi consiliari, si fecero una serie di
riunioni, tre o quattro, in cui si valutarono una serie di
proposte, vennero viste e confrontate anche le situazioni di altri
Consigli regionali, noi portammo degli esempi, non solo noi,
insomma, anche altri gruppi rispetto a quanto accadeva in altri
Consigli regionali, rispetto al comando, rispetto all'assunzione
temporanea di personale esterno, rispetto a ciò che veniva dato o
non veniva dato ai Consiglieri in carica e facemmo tutta una serie
di ragionamenti che portavano appunto ad ottimizzare, modificare,
come vogliamo dire, sistemare questa cosa, dopodiché la questione è
morta lì, da allora non se n'è più parlato, abbiamo sollecitato più
volte la Presidenza, ma non se n'è più parlato.
A questo punto quindi arriviamo alla finanziaria di quest'anno e
noi mettiamo quest'emendamento, perché sarebbe il caso ad un certo
punto di cominciare a parlarne. Voi - "voi" intendo come
maggioranza...come Ufficio di Presidenza scusate - ci sottoponete
questa risoluzione, che in un certo senso va incontro a quello che
vogliamo dire noi, cioè "parliamone, incominciamo a farlo". Il
punto è proprio questo: è che noi ne parliamo, ne parliamo, ne
parliamo, poi ne parliamo, poi ne parliamo ancora un po' e poi
magari facciamo le proposte di legge, ma poi restano in un cassetto
e rimangono lì e poi dopo facciamo le uscite sui giornali e non
arriviamo al dunque. È un po' questo che ci comincia un
pochino...come dire? ad infastidire su quest'argomento come su
altri.
Anche quello che ha detto il collega Bertschy quindi noi lo
condividiamo, vogliamo fare un ragionamento, ma facciamolo però,
cioè questo che ci dà un po' fastidio facciamolo ad un certo punto,
ma ragioniamo anche sui dirigenti, facciamolo questo ragionamento,
perché non è che quello che ci è stato bocciato da un punto di
vista amministrativo non è un ragionamento. Abbiamo parlato tante
volte del fatto che noi, come Consiglieri regionali, dovremmo
metterci...come dire? alla sommità di una piramide, mentre invece
non lo siamo per tanti motivi, soprattutto per colpa nostra o anche
perché la maggioranza regionale ritiene che sia più corretto essere
gestiti in questo modo.
Allora, anche il taglio dello stipendio può diventare una
provocazione, cioè vogliamo diventare Consiglieri o vogliamo
continuare a far finta di esserlo? Perché, vedete, ce lo
dimentichiamo questo passaggio, siamo sempre allo stesso punto, non
riusciamo ad esprimerci per quello che siamo, il Consiglio non ha
un grosso peso e lo abbiamo visto in tante occasioni, le decisioni
vengono prese, ma poi vengono disattese, perché sono indirizzi.
Quando poi si va a parlare di politica, come in questo caso, gli
emendamenti sono bocciati o approvati senza una motivazione, allora
poi dobbiamo fare le riunioni, allora poi la fa prima un gruppo,
poi l'altro, poi noi lo diciamo pubblicamente, poi noi
invece...cioè dobbiamo chiarirci su tantissime cose forse, no? Su
talmente tante cose che alla fine siamo in una situazione di
confusione totale, ci chiediamo ogni tanto: chi siamo e cosa
facciamo, e la gente fuori l'ha percepito questo, lo andiamo
dicendo in continuazione, ma l'ha percepito questo. Allora forse,
se non ci chiariamo un attimino tra di noi...ripeto: non è la prima
volta che ve lo dico, è inutile che poi ci lamentiamo che la
politica...come dire? fa schifo, passatemi il termine, o che i
politici non fanno niente, o che c'è sempre la gestione dell'uomo
solo al comando che poi - tra parentesi, anche questo - parliamo di
condivisione.
Facciamo un ragionamento su quello che politicamente è successo
in quest'ultimo anno. Quando si ragionava a 17 contro 18, avete
preso mazzate che la metà bastavano, ma è ovvio: quando 17
cervelli, tanti o pochi cervelli si mettono assieme, sono
sicuramente superiori a tanti gruppetti di cervello, a tante
persone singole e infatti voi siete persone singole, mentre noi
abbiamo lavorato come gruppo e vi abbiamo bastonato finché vi
bastava, poi però qui in Valle...come dire? ad un certo punto è
arrivata la "sindrome di Sciantal"...per "Sciantal" si intende "Sc"
come Stendhal...dove ognuno deve esprimere la sua persona
automaticamente. È così, purtroppo è una questione genetica e
allora cominciamo ad andare tutti divisi. Abbiamo fatto 50
emendamenti tutti che parlano più o meno la stessa cosa, ma in
maniera leggermente diversa, anche questo noi non condividiamo, noi
siamo per lavorare in gruppo, ma siamo per lavorare in gruppo non
perché ci sentiamo più furbi degli altri, ma perché abbiamo capito
che, lavorando in gruppo, si ottengono risultati migliori. Voi ne
siete una dimostrazione, voi che non lavorate in gruppo: si vede
chiaramente che non lavorate in gruppo, si vede chiaramente che vi
sfugge qualsiasi cosa e che da questa parte poi dobbiamo fare
interventi per fare correggere; si vede continuamente che, quando
noi lavoravamo in gruppo, voi non riuscivate più a gestirci, ma
purtroppo poi è subentrata la "sindrome di Sciantal" e questo ci ha
distrutto, intendo come gruppi, ma tutti, perché poi non è successo
soltanto a noi, si vede anche a voi, l'esempio di ciò che è
successo ieri con il collega Lanièce è un esempio lampante di
questa cosa.
Allora vogliamo risolverli questi problemi per i valdostani o
vogliamo a stare qui a fare queste sedute fiume che alla fine non
portano a nulla e finiamo 18 a 17? Vogliamo risolverla la questione
dei fondi dei gruppi, dei fondi degli stipendi dei Consiglieri, del
ruolo del Consigliere, di tutto quello che dobbiamo fare per la
Valle d'Aosta o continuiamo a stare qui a discutere se Roma è
cattiva, se l'Europa non ci aiuta? Per farvi un altro esempio -
solo brevemente, scusi, Presidente, tra un attimo ho finito, ma
sono stato zitto tre giorni... -: fondi europei, e noi ne abbiamo
nominati due, no? FSE e FSR, ma ce ne sono 24. Qualcuno poi può
essere...come dire? adatto alle nostre esigenze, altri invece no,
perché, per esempio, ce n'è uno che parla del miglioramento della
giustizia - ovvio che non è rivolto a noi, ce ne sarebbe un grande
bisogno in Italia, però non possiamo entrarci noi -, o un altro che
riguarda le frontiere marittime, o un altro che parla, per esempio,
della gestione satellitare per l'Europa, ma questi è ovvio che non
riguardano noi, ma ce ne sono alcuni che invece ci riguardano da
vicino e sui quali non abbiamo mai pensato di intervenire. Allora,
se volete una collaborazione fattiva e concreta, dovete metterlo in
campo, sennò staremo qui a discuterci e a ravanarci le "cose" per i
prossimi tre anni e mezzo finché non finirà la legislatura.
Grazie.
Presidente
- Grazie collega Cognetta. Altri? La votazione
è aperta sull'emendamento n. 3 del Movimento Cinque Stelle. La
votazione è chiusa.
Presenti: 35
Votanti: 20
Favorevoli: 2
Contrari: 18
Astenuti: 15 (Bertin, Bertschy, Certan, Chatrian, Donzel,
Fabbri, Fontana, Gerandin, Grosjean, Guichardaz, Morelli, Nogara,
Roscio, Rosset, Laurent Viérin)
Il Consiglio non approva.
Abbiamo adesso l'emendamento n. 1 proposto da...
(interruzione di un Consigliere, fuori microfono)
...voteremmo solo ancora quest'emendamento che ha fatto parte
della discussione, così almeno poi facciamo la sospensione...allora
siamo all'emendamento n. 1 dell'Ufficio di Presidenza, che è stato
illustrato poc'anzi dal Vicepresidente Follien. C'è qualcuno che
vuole ancora intervenire? Si procede alla votazione
dell'emendamento. La votazione è aperta, prego colleghi. La
votazione è chiusa.
Presenti: 35
Votanti: 35
Favorevoli: 30
Contrari: 5
Il Consiglio approva.
Dovremmo poi passare all'articolo 6 coi relativi emendamenti.
Prima di passare all'articolo 6, mi faceva ricordare il Capogruppo
Bertschy che avevamo concordato di fare una sospensione di cinque
minuti per organizzare i lavori della fine serata, di questa sera.
Il Consiglio è sospeso per cinque minuti.
Si dà atto che la seduta è sospesa dalle ore 18,52 alle ore
18,58.
Viérin M. (Presidente)
- In Conferenza Capigruppo abbiamo
deciso all'unanimità di proseguire fino verso le ore 20 di questa
sera, di sospendere per un'oretta e poi ripartire alle 21 dandoci
come orario verso mezzanotte, se poi siamo avanti coi lavori,
decideremo un momento prima cosa fare.
Adesso siamo all'articolo 6. All'articolo 6 c'è il secondo
emendamento dell'UVP, che non ha avuto il parere di legittimità
contabile-finanziaria. Se qualcuno ritiene di illustrarlo, ne ha
facoltà. Non c'è nessuno, quindi posso andare avanti? La parola al
collega Gerandin.
Gerandin (UVP)
- Grazie Presidente.
Il nostro secondo emendamento...anche qua dirò le motivazioni
per cui non è stato accettato. Noi in quest'emendamento pensavamo
che fosse assolutamente importante dare un segnale prima di tutto
di omogeneità per quello che riguarda il discorso del blocco delle
assunzioni. Noi in questo momento abbiamo il settore degli Enti
locali che da alcuni anni ha già di per sé il blocco delle
assunzioni; per quel che riguarda la Regione, abbiamo leggermente
diminuito la possibilità...
Presidente -
Un po' di silenzio per cortesia!
Gerandin (UVP)
- ...per quello che concerne, diciamo, la
percentuale di assunzione. Bene, noi chiedevamo se era possibile
uniformare il sistema, ma per una serie di motivi, che poi
probabilmente avranno anche una logica chiedendo di modificare la
legge 22. La logica è quella che, in un momento così particolare,
forse, più che andare a mettere delle percentuali, noi ritenevamo
importante fissare magari un obiettivo di percentuale sul risparmio
di quello che è il discorso del personale, ma allargato, non solo
riferito al discorso del comparto. Noi riteniamo...noi ritenevamo
importante che questo risparmio fosse esteso anche a quelle che
sono le società controllate direttamente o indirettamente tramite
Finaosta, applicando un tetto di spesa con la possibilità di
derogare per una serie di categorie, di settori strategici, quali
quello socio-assistenziale, socio-sanitario, socio-educativo,
cantieri forestali...e anche a seguito di una proposta che noi
riteniamo assolutamente importante, che, peraltro, mi pare sia
stata anche condivisa da parte della maggioranza: quella della
sottoscrizione di patti generazionali, delle staffette
generazionali. Noi pensavamo che questo fosse un segnale
importante, un segnale che permettesse di andare sull'omogeneità e
un obiettivo finanziario in modo poi da avere delle risorse
disponibili per dare gambe, per dare attuazione a quello che è il
discorso di questo sistema. Indubbiamente, se noi andiamo ad
intervenire su un sistema dove non tutto il personale di
comparto...ma tratta anche contratti di natura privatistica...ci
vanno poi delle risorse per incentivare questo tipo di
mobilità.
Parimenti col discorso di dare un segnale importante per quello
che riguarda i costi della democrazia, chiamiamoli così, noi
pensavamo che, in un momento così delicato, fosse importante
chiedere, nel rispetto di quelle che sono le relazioni sindacali,
di mettere tutti intorno ad un tavolo e vedere se un bilancio che
negli ultimi sei anni ha avuto una diminuzione importantissima,
nell'ordine del 40 percento, tenuto conto che gran parte della
spesa in questo momento è una spesa corrente, tenuto conto che
quest'anno l'avete messo in finanziaria, ma l'anno scorso le
assegnazioni che avete fatto sono state delle assegnazioni che nel
vostro programma di assegnazione Rumba in tanti settori era pari a
zero, tenuto conto che il personale dirigente in questo momento
beneficia già di un salario di posizione...di un'indennità di
posizione, oltre che un salario, tenuto conto che il contratto
della dirigenza è anche onnicomprensivo per tutta una serie
di...diciamo dagli straordinari in più...pensavamo che in questo
momento un segnale importante fosse quello di dire: per un anno
proviamo a chiedere magari a chi ha di più se vuol dare un segnale
che tutti devono collaborare e contribuire a far ripartire la
macchina economica come ci siamo detti. Allora noi chiedevamo
questo: di mettersi attorno ad un tavolo per ridurre
eventualmente...se non è il caso di sospendere per un anno
l'assegnazione di quello che era il salario di risultato, allargato
all'USL: ecco perché, Assessore, noi...i dati sono significativi,
l'USL solo di salario di risultato eroga quasi 3 milioni di euro, è
giusto che si sappiano queste cifre, tanto per essere chiari a
fronte di contratti molto importanti...non è stato possibile
questo, perché? Perché ci è stato detto che noi, avendo
identificato nel 2015 l'anno di competenza in cui intervenire,
avremmo dovuto scrivere: "2016", perché l'anno di erogazione è il
2016. Questo è il motivo...a volte qualcuno, tenuto conto che i
pareri li danno...magari qualcuno mi diceva...pensando male, si
azzecca, ecco, tenuto conto che i sofismi non possono essere una
giustificazione attendibile per non confrontarsi...poi potevate
votare "no", potevate argomentare di no...ma ci andava, però era un
confronto su contenuti e non su impegni com'è stato fino ad oggi
per quello che riguarda le risoluzioni, quando sappiamo benissimo
che sono impegni che non impegnano. Grazie.
Presidente
- Grazie collega Gerandin. La parola al
collega Chatrian.
Chatrian (ALPE)
- Sarò brevissimo su quest'emendamento
che ci trova d'accordo. Noi abbiamo presentato questa mattina un
ordine del giorno che andava nella direzione di trovare delle
soluzioni per asciugare comunque la macchina regionale, per mettere
in campo delle sottoscrizioni, patti generazionali o staffette
generazionali, per comunque, com'è stato detto, trovare e reperire
delle soluzioni adatte a dare delle risposte e con saldo negativo,
con costo all'interno del bilancio negativo, cioè inferiore
rispetto a quello del 2014. Anche se non si vota, quindi la
direzione è la stessa, comunque ribadita questa mattina: che
porteremo il nostro contributo per trovare delle soluzioni.
Presidente
- Grazie. Possiamo passare all'emendamento n.
3 del PD? No? Allora la parola al collega Laurent Viérin.
Viérin L. (UVP)
- Era semplicemente una richiesta,
perché, è vero, abbiamo avuto tanti emendamenti che hanno avuto il
parere negativo per dei formalismi e dei tecnicismi abbastanza
importanti. Qui si tratta di una data che, invece di riportare
"2016"
, riporta
"2015"
. È chiaro che non mettiamo in
discussione sicuramente l'operato dal punto di vista tecnico, ma è
chiaro che quest'emendamento va ad incidere proprio sui tecnici,
nel senso che va a mettere in discussione il salario di risultato,
nel senso che lo sospende per un anno. Allora noi poniamo una
riflessione su quest'emendamento che va posta un po' su tutti: ma,
quando ci sono degli emendamenti che hanno un refuso, non è
possibile cambiare un numero, noi che vogliamo togliere la
burocrazia, che vogliamo risolvere i problemi della gente, che
vogliamo confrontarci...eh no, un emendamento che ha una data
sbagliata è bocciato!
Noi allora sugli altri non abbiamo detto niente, ma, ragazzi,
cerchiamo di essere realisti, se non possiamo neanche politicamente
discutere se per il 2015...poi che si scriva:
"2016"
, perché
di competenza...c'è da parte nostra la volontà di sospendere questi
salari di risultati e la commissione di valutazione annessa, perché
sono 195 mila euro all'anno che noi spendiamo per persone esterne,
in parte l'università, i massimi sistemi, per venire a valutare i
dirigenti, che poi sappiamo benissimo come va, nel senso che c'è un
sistema di valutazione...e non sono disposizioni che vengono da
qui, ma, in un momento di difficoltà, due ore sui costi della
politica, però di altre cose...il sacrificio tutti lo devono fare,
ma assolutamente non andiamo a sospendere il salario di risultato
per un anno.
Nessuno poi mette in discussione ciò che viene fatto
nell'apparato, ma se l'apparato parzialmente non funziona, in parte
sarà la politica, perché ha le sue responsabilità, in parte saranno
anche i tecnici! Continuiamo a valutare 100 percento, 99, poi, se
uno non arriva a 100, si va in Giunta...bisticciamo: "ma il mio
lavorava", "il mio anche", "portiamo a 100"...così è. Allora, se
non abbiamo la forza qui di mettere in discussione questi che sono
ancora degli sprechi...ma non eliminarli, almeno
sospenderli...perché c'è un 2015, invece che un 2016...scusate, ma
abbiamo un sistema che è inutile combattere, perché non siamo in
grado di sostenerlo, ci dobbiamo andare a confrontare con...
Tra l'altro, noi politicamente andiamo da un tecnico
dell'ufficio del piano di sotto e diciamo: "noi vorremmo fare
questa cosa, va bene, è scritta bene?", "sì", poi si parla con
l'altro tecnico, il quale giustamente dice: "forse non è scritto
giusto, devi modificarlo", poi non ci viene detto niente, quindi il
2015 stranamente rimane e stranamente i salari di risultato dei
dirigenti che giudicano gli emendamenti non possono essere toccati.
Con tutta la buona fede però diciamo: vediamo se siamo in grado di
voler discutere politicamente di queste cose, poi abbiamo anche
avuto modo di parlare con dei dirigenti:
"ma ce l'avete con noi,
la casta..."
, no, "la casta siete voi", siamo noi...qui non
c'è: "la casta siamo noi" o "la casta siete voi": o si fa un
discorso per tutti uguale... Noi l'abbiamo detto nello scorso
Consiglio con l'ordine del giorno dei costi della democrazia:
andiamo a ridurre tutti, andiamo anche a ridurre i
dirigenti...andiamo a ridurre dei dirigenti, che, tra l'altro,
tante volte veramente non solo in ambito regionale, in generale
hanno dei costi che sono molto più elevati rispetto ai costi della
politica e degli eletti. Allora...benissimo non molliamo, e questi
sono i veri argomenti tabù. Noi massacriamoci pure sugli stipendi e
riduciamoceli, "l'anno prossimo vedremo", "tu ti metterai meno, tu
no, tu hai votato a favore, adesso vediamo se riduci, tu contro
anche...", e nulla si muove e l'apparato continuerà ad essere
elefantiaco e questa roba del salario di risultato, che poi fa
imbestialire tutti, perché tante volte premia anche quelli che
effettivamente magari con parametri diversi, con obiettivi che
spesso si scrivono da sé...perché così bisogna dire, perché si fa
una riunione, il coordinatore raduna i dirigenti e dice: "ma che
obiettivi mettiamo per quest'anno? Mettiamo questo, sarà
conseguito? Mah, mi fai questa legge...eh beh, la legge vuole dire
che entra in vigore...no, basta che me la scrivi, poi, una volta
che l'hai scritta, obiettivo 70 percento, 30 percento...30
percento": questa è la realtà! Allora vogliamo una volta per tutti
discutere se l'efficacia e l'efficienza della macchina
amministrativa la decidiamo noi...è un'autovalutazione, è una
valutazione esterna, sono norme che spesso - ripeto - non dipendono
solo da noi, però effettivamente qui c'è un risparmio che poteva
esserci e tecnicamente non si può perché un numero è sbagliato.
Presidente
- Grazie collega. La parola al collega
Ferrero.
Ferrero (M5S)
- Una brevissima considerazione: tutti gli
emendamenti che riguardavano la riduzione degli emolumenti ai
dirigenti sono stati bocciati dagli stessi dirigenti. Grazie.
Presidente
- La parola al Presidente della Regione.
Rollandin (UV)
- Il tema che è stato qui ricordato con
quest'emendamento è sicuramente un tema delicato. Quello che credo
però di poter dire con onestà è che chi si è espresso su questo
tema non l'ha fatto per interesse proprio. Io credo di poter
escludere questo, cerchiamo di ragionare in termini seri. Noi siamo
disponibili ad affrontare questo tema, che non può però essere
risolto con un emendamento dove in otto punti dico tutto quello che
viene tolto. Credo che vada analizzato, non è così automatico e
immediato impostare un discorso di questo genere con un
emendamento. Noi siamo disponibili...e convochiamo una riunione
dove analizziamo quali possono essere i percorsi che possono
prevedere un certo tipo di ragionamento che va nella direzione di
contrarre alcune cose...
Voglio solo ricordare che se nella riduzione ci sta...voglio
comunque dire che, nell'ambito della pubblica amministrazione, i
contratti sono sei anni che sono fermi. Io poi non è che voglia né
difendere qualcuno, né accusare qualcuno, il salario di
risultato...una commissione esterna...è già difficile, o diciamo
che non vogliamo testare...non vogliamo dare dei premi a chi fa
meglio, perché la logica è corretta, la logica di poter dire: "ma,
scusa, se tu fai meglio di un altro...", diciamo sempre la
meritocrazia, come la faccio la meritocrazia? Ci lamentiamo già
perché molto spesso non viene segnalato per tempo...non vengono
segnalate quelle che sono delle carenze o delle deficienze di
alcuni per cui tutti pagano o tutti passano per...e questo è uno
degli elementi di cui sovente ci lamentiamo. Una commissione
esterna è indispensabile se vogliamo mantenere...che, tra l'altro,
è previsto da tutte le Regioni, è previsto come ordinamento, non è
che possiamo...non ci siamo inventati delle cose. È chiaro che deve
essere una valutazione neutra, esterna che può dare dei giudizi,
poi che nei giudizi ci siano sempre delle remore, delle cose che
non vanno io sono il primo ad averlo vissuto e queste...ad aver
visto come ci sono alle volte delle ineguaglianze palesi, questo è
vero, però non possiamo dire, siccome ci sono alcuni errori, che il
sistema va tolto, perché la valutazione... Io credo che, purtroppo,
non insistiamo abbastanza sulla meritocrazia, perché, se ci fosse
una giusta meritocrazia, sarebbe corretto premiare chi lavora, chi
fa e togliere a chi non fa. Se togliamo questo paletto, allora
tutti uguali, cioè è un'ipotesi, poi ragioniamoci. Io sono
disponibile su questo a ragionare, ma non in questi termini.
Presidente
- La parola al Consigliere Laurent Viérin.
Viérin L. (UVP)
- Forse non ci siamo spiegati bene:
quello che contestiamo è che non abbiamo neanche potuto discutere
di questa cosa. Allora è inutile che adesso si viene qui e si dice:
"ma facciamo un modello, lo rivediamo", perché tecnicamente è stato
bocciato per una cifra, prima considerazione. Vogliamo dire quindi
che la politica non ha la forza...abbiamo il coraggio di dire che
la politica non ha la forza di confrontarsi anche su questo, perché
una cifra non è stata inserita correttamente, ma tecnicamente è
stato costruito con gli uffici stessi che poi ci hanno bocciato
l'emendamento, questo stiamo dicendo, perché, se noi abbiamo inteso
sospendere per il 2015, se effettivamente il salario di risultato
riferito al 2015 porta ad un risparmio nel 2016, bastava dire: "si
inserisce il 2016". Non siamo noi che tecnicamente dobbiamo dire
questa cosa, sennò aboliamo gli uffici: o aboliamo i politici, o
aboliamo i tecnici.
Seconda considerazione: nessuno dice che chi lavora di più deve
essere pagato di più. Il problema è che con questo sistema si paga
di più tutti e men che meno tante volte chi lavora di più...cioè è
un principio spesso discriminatorio, perché? Perché il sistema di
porre degli obiettivi...spesso - ripeto - c'è una valutazione
esterna, ma gli obiettivi conseguiti o gli obiettivi posti non sono
uguali per tutti, giustamente variano da settore a settore. Allora
è inutile che adesso facciamo...cioè se facciamo un ragionamento
serio, non è che ce l'abbiamo con i dirigenti, ce l'abbiamo con gli
agricoltori, cerchiamo di fare un ragionamento uguale per tutti. Se
3 milioni nell'USL vengono spesi, scusate, per i risultati, ma se
tagliamo gli asili-nido, se tagliamo agli anziani, ma perché non
tagliamo anche lì? Ma è sempre lo stesso discorso: prima di partire
dal basso, partiamo dall'alto. Non siete d'accordo? Ma almeno
dateci la possibilità di venire qui e di votare, voi voterete
contro, noi voteremo a favore, ma così è sottrarsi con un pretesto,
secondo noi, su quest'emendamento tecnico per non poter discutere
una questione che è meramente politica. Seconda considerazione.
Terza considerazione: 137 dirigenti per la Regione sono tanti o
sono pochi? Voi dite che sono pochi, noi diciamo magari che sono
tanti. Voi dite...sì, ma qui si continua a dire: "ne parleremo",
"ma faremo", "ma facciamo una riunione", "facciamo una discussione"
e non si fa nulla perché l'apparato...c'è l'emendamento, poi
vedremo di discuterne ed entreremo anche nel merito qui, ma il
vostro parere è positivo, allora possiamo discuterne, perché
chiaramente lo costruite con i vostri uffici, noi lo dobbiamo
costruire con i nostri uffici, che poi però non si capiscono con i
vostri, ma anche questo, secondo voi, sarà un sistema logico? Se
questo è logico, benissimo, avete ragione voi...ma continuate così,
se siete tutti convinti, anche voi della maggioranza,
continuate.
Quello che noi vogliamo dire è un'altra cosa, e arrivo all'altra
considerazione: vogliamo dire che o si trova un sistema che
valorizza veramente chi opera in modo funzionale con degli
obiettivi seri e concreti, allora magari ha un senso premiare chi
lavora di più, chi toglie la burocrazia, ma abbiamo tantissima
gente che complica invece che risolvere...e gli diamo anche il
premio? E qui non facciamo nomi, ma, se volete, ci mettiamo di là,
li sappiamo benissimo, facciamo la lista, andiamo a vedere chi ha
conseguito il 100 percento e andiamo a vedere dove si annida la
burocrazia, andiamo a vedere...allora questo non è un sistema
premiante.
Ultima considerazione. Abbiamo la forza di dire che forse in un
momento di crisi, anche se non si premia al di là del lavoro che
già si fa...cioè ci sono dei posti dove la tredicesima, la
quattordicesima vengono tolte perché c'è la crisi. Sospendere per
un anno il salario di risultato significa semplicemente che anche i
dirigenti, in attesa della riduzione del numero,
facevano...concordandolo con tutto il crisma della concertazione
sindacale, l'ARSS e tutta quella che è una procedura,
giustamente...era scritto bene, non è che noi ci svegliavamo al
mattino...cioè si apriva un tavolo di confronto per anche sentire
se i dirigenti erano disponibili, come la politica sta facendo,
come riflessione, a dire: "benissimo, visto che c'è la crisi, visto
che siamo in tanti e visto che per adesso non siamo ancora ridotti
in termini numerici, forse anche noi mettiamo la mano al
portafoglio come si suol dire, come ha detto qualcuno", non
vogliamo affrontare questo discorso? Non affrontiamolo, però almeno
abbiamo il pudore di dire che non vogliamo parlarne, ma farsi
bocciare un emendamento per un numero quando con un sub-emendamento
- noi pensiamo e poi chiediamo lumi - si poteva modificare e si
discuteva, si votava, veniva bocciato? Punto. Questo è il problema
della politica: che, quando non si vuole agire, non si vuole fare,
bisogna sempre trovare qualcosa per dire: "ma poi vediamo, poi
facciamo". Altro discorso poi: se volete fare come volete voi, fate
come volete voi, ma fate qualcosa!
Presidente
- Ricordo che siamo sempre sull'emendamento n.
2 dell'UVP che non va messo in votazione. Se ci sono altri
interventi, altrimenti passerei all'emendamento n. 3 del PD. La
parola al collega Guichardaz.
Guichardaz (PD-SIN.VDA)
-
Grazie Presidente.
Anch'io mi unisco a margine delle considerazioni del collega
Laurent, perché quest'anno ho provato la navetta tra un ufficio e
l'altro, dirigenti che mi mandavano dall'altro dirigente, che mi
rimandava dall'altro dirigente, che mi rimandava dall'altro
dirigente, alla fine mi sono dovuto scrivere io gli emendamenti,
comprese le virgole, e tre li ho "ciccati", li ho sbagliati
clamorosamente, perché qualcuno mi aveva dato delle rassicurazioni.
Mi unisco quindi alla frustrazione del collega Viérin e così adesso
siamo qua: siamo a discutere di emendamenti a volte anche bocciati
per...credo per problemi di tipo formale e discuteremo poi più
avanti anche della questione della Dirigenza dell'USL, i problemi
sono uguali. Comunque, tolto questo, io non so se chiederle,
Presidente, di discutere insieme gli emendamenti n. 3 e n. 4, o
espongo semplicemente il n. 3, perché si collegano un po' l'uno con
l'altro...
Presidente
- Veda lei, se riesce a presentarli insieme,
recuperiamo un po' di tempo.
Guichardaz (PD-SIN.VDA)
-
...posso provare a
presentarli insieme allora...
Presidente
- Grazie.
Guichardaz (PD-SIN.VDA)
- ...allora,
nell'emendamento n. 3 noi...tra l'altro, due emendamenti che hanno
ricevuto parere favorevole, quindi possono essere tranquillamente
discussi. Noi abbassiamo la percentuale dell'autorizzazione a
ricoprire a tempo indeterminato gli organici dell'Amministrazione
regionale: dal 10 al 5 percento, perché abbassiamo dal 10 al 5
percento? Beh, intanto, sempre in una logica di
socializzazione...un po' del disagio...crediamo sia opportuno in un
momento in cui ci sono delle risorse veramente contenute e che si
devono fare tagli da tutte le parti e tutti devono fare
sacrifici...noi crediamo che debbano fare sacrifici non solo i
politici, ma anche...e non solo i dirigenti, ma anche, diciamo, le
strutture amministrative che con le loro risorse devono poi
riuscire a barcamenarsi e a cercare, diciamo così, delle soluzioni.
Ciò non significa però che si annulla completamente la possibilità
di assumere e di sostituire, perché un'eccessiva rigidità poi crea
in talune situazioni, in taluni uffici poi delle problematiche
davvero di sostenibilità del lavoro, di sostenibilità delle
attività ed è per questo che passiamo dal 10 al 5 percento, ma lo
facciamo anche perché accogliamo in qualche modo le considerazioni
del CPEL, il quale CPEL chiede nella sua nota che ha inviato alla
commissione competente di evitare...cioè di ampliare la possibilità
di assunzione anche agli Enti locali.
Noi quindi riduciamo al 5 percento la possibilità di assumere
dipendenti nell'Amministrazione regionale, ma al contempo con il
nostro emendamento, quindi con l'emendamento successivo,
l'emendamento n. 4, diamo la possibilità anche agli Enti locali,
quindi, diciamo, agli altri enti del comparto unico, di procedere
ad assunzioni di personale a tempo indeterminato nei limiti
dell'articolo 6, comma 1, cioè anche lì nei limiti del 6 percento.
In più noi quale principio cerchiamo, diciamo, di inserire con il
nostro emendamento il principio secondo il quale gli enti possono
avvalersi di personale a tempo determinato nel limite della spesa
massima sostenuta nell'anno 2010, ma, prima di assumere personale a
tempo determinato, consulenti, persone che in qualche maniera
possono dare una mano o collaborare con l'Amministrazione e gli
Enti locali, diciamo che è opportuno prima verificare, così com'è
indicazione delle leggi nazionali sulla riforma della pubblica
amministrazione...ed è lì il significato dell'integrazione al comma
3 dell'articolo 7...se vi sono all'interno dell'amministrazione
interessata delle professionalità che possono essere recuperate e
possono essere cioè utilizzate per queste funzioni. È il principio
che, qualora ci siano delle professionalità spendibili all'interno
di una pubblica amministrazione, si devono usare quelle, magari con
delle politiche anche di tipo premiale, o altri sistemi che sono
previsti dai contratti, ma, prima di assumere consulenti di fuori,
se esistono all'interno delle professionalità - principio della
riforma della pubblica amministrazione -, si usano prima di tutto
queste professionalità.
L'emendamento appunto va in questa direzione, un suggerimento
che viene anche dal nostro emendamento...se l'emendamento passa,
anche se non viene votato, è importante che chi di dovere si metta
attorno ad un tavolo con le organizzazioni sindacali, eventualmente
con l'ARRS, perché i processi di mobilità all'interno degli enti
del comparto unico sono processi di mobilità piuttosto complessi e
piuttosto difficili poi da esigere. Occorre quindi comunque che
all'interno dei contratti collettivi nazionali, in questo caso
regionali, ci siano delle ipotesi che favoriscano questo processo
di mobilità, tra l'altro, nella direzione anche dell'emendamento
che abbiamo presentato l'anno scorso alla legge regionale 22 del
2010, che avevamo presentato e che è stato accettato e che
allargava e ampliava l'ambito addirittura all'USL.
Presidente
- Grazie collega. Altri sugli emendamenti n. 3
e n. 4 del PD? La parola all'Assessore Perron.
Perron (UV)
- Grazie Presidente.
Brevemente sull'emendamento che è stato testé proposto, che
propone una riduzione del turnover già previsto dal 10 percento al
5. Noi avevamo immaginato una misura di contenimento della spesa
pubblica che ci pareva ragionevole, cioè eravamo passati da un
limite delle assunzioni dal 15 percento esistente sinora al 10
percento. Qui si prevederebbe un rapporto tra personale assumibile
e posti vacanti che passerebbe da 1 a 10, cioè ho 10 posti
disponibili, ne prendo 1, a 1 a 20. Mi pare che quest'ulteriore
riduzione al 5 percento sia francamente eccessiva. Su
quest'emendamento proposto quindi ci asteniamo.
Presidente
- Sì, gli emendamenti n. 3 e n. 4 sono
collegati. Se facciamo una discussione unica, così poi quando
andiamo all'articolo successivo abbiamo già... La parola al collega
Guichardaz.
Guichardaz (PD-SIN.VDA)
- Assessore, non guardi i due
emendamenti separati l'uno dall'altro. Siccome parliamo in
un'ottica generale...quindi siccome la coperta e Pantalone è sempre
lo stesso, cioè chi sborsa il denaro è sempre comunque il pubblico,
è sempre l'Amministrazione pubblica, allora noi abbiamo voluto
ridurre non per penalizzare l'Amministrazione regionale, ma
accogliendo le legittime indicazioni degli Enti locali, i quali da
anni ormai hanno gli organici bloccati, per dare anche la
possibilità agli Enti locali di effettuare delle piccole
sostituzioni e dei piccoli ampliamenti di organici lì dove occorre,
lì dove necessario. È solo quello il motivo per cui questi due
emendamenti sono in collegamento l'uno con l'altro, tant'è che
nell'emendamento successivo noi diciamo:
"è fatto divieto agli
Enti locali di procedere ad assunzioni di personale a tempo
indeterminato oltre i limiti di cui all'articolo 6, comma
1..."
, cioè l'articolo 6, comma 1, ovviamente quello emendato,
che parla del limite del 5 percento. Credo che il parere favorevole
sia dovuto anche al fatto che c'è di fatto una compensazione, cioè
si apre e si amplia sugli Enti locali e si abbassa
sull'Amministrazione regionale, poi voglio dire...
(interruzione di un Consigliere, fuori microfono)
...è a saldo invariato...il motivo per cui abbiamo fatto
questo...allora, diciamo che non è a saldo invariato, perché qua le
considerazioni di carattere finanziario le hanno fatte gli uffici,
quindi avranno fatto le loro valutazioni sulla ricaduta. Quando si
parla di ampliare da una parte e di abbassare dall'altra,
ovviamente si va in compensazione, poi i calcoli...siccome il
parere è favorevole, io presumo che i nostri uffici che hanno dato
il parere favorevole abbiano fatto una valutazione di
sostenibilità, altrimenti davvero non serve più a niente il
passaggio di là, la prossima volta inventiamoci noi dei pareri,
magari
inter nos
, eh, magari ci facciamo la nostra bella
autodichia anche per i pareri e non servono a niente quelli che ci
danno gli uffici...sennò cosa stiamo a fare qua?
Presidente
- Grazie collega Guichardaz. La parola al
Presidente della Regione.
Rollandin (UV)
- Il problema della riduzione del 5
percento è giustamente collegato con l'articolo successivo. Dov'è
il punto debole del comma successivo? È che la mobilità voi la fate
con personale a tempo determinato...
(interruzione di un Consigliere, fuori microfono)
...sì, mobilità:
"prima di impiegare il personale di cui...le
amministrazioni devono verificare se le professionalità siano già
presenti...e comunque devono attivare processi di mobilità tra gli
enti di cui all'articolo 1, comma 1..."
. Allora, la mobilità
che può essere fatta è solo tra...è quello, l'emendamento
su...scusami, l'emendamento...
(nuova interruzione di un Consigliere, fuori
microfono)
...il 4, sì. Eh, io ho letto quello che è scritto nell'ultimo
capoverso dell'articolo...no, ma, perché sopra c'è scritto...
(nuova interruzione di un Consigliere, fuori
microfono)
...sì, ma è lì il punto, che se tu mi abbassi...cioè il discorso
della disponibilità nell'amministrazione, già dell'ulteriore...oggi
siamo al 15, tu me lo abbassi del 10 percento, praticamente io non
posso sostituire... In più mi dici qui le compensazioni di cui
tu...lo vai a vedere con questa mobilità che è prevista solo,
ripeto, per il tempo indeterminato, non per quelli a tempo
determinato di cui parli sopra, perché tu dici:
"la
collaborazione coordinata e continuativa..."
. Tu tieni conto di
tutti quelli che ci sono:
"per l'anno 2015...possono avvalersi
di personale a tempo determinato
- su cui c'è tutta la polemica
-
o utilizzato mediante convenzione, contratti di
collaborazione...o somministrazione...nel limite della spesa
massima...
- 2 mila...e questo l'abbiamo messo -
fatta salva
la possibilità di superare...per le assunzioni strettamente
necessarie..."
, come abbiamo detto, quindi...rimane, parliamo
di quello. Si dice poi:
"...e per quelle afferenti al settore...
In ogni caso, prima di impiegare il personale di cui al presente
comma..."
, quindi parliamo di personale o convenzionato, o a
tempo determinato e quello non può essere in mobilità...
(nuova interruzione di un Consigliere, fuori
microfono)
...in ogni caso il comma di cui sto parlando
..."in ogni caso,
prima di impiegare il personale di cui al presente comma..."
,
il personale di cui al presente comma è il personale a tempo
determinato o convenzionato, che non può entrare in mobilità. C'è
scritto, si dice:
"verificare se le professionalità siano già
presenti negli organici e comunque devono attivare processi di
mobilità..."
, che con il personale a tempo determinato non si
può, scusami, ma qui c'è scritto così.
Presidente
- Grazie Presidente. La parola al Consigliere
Guichardaz.
Guichardaz (PD-SIN.VDA
) - No, scusate, allora forse non
ci siamo..."per l'anno 2015...possono avvalersi di personale a
tempo determinato...", come avete scritto voi. Okay? Voi cioè avete
detto:
"nel limite della spesa massima sostenuta nell'anno
2010"
, cioè avete fatto la fotografia della spesa di consulenti
Co.co.co e tempo determinato al 2010. L'unica cosa che noi
aggiungiamo - ed è il principio della legge sulla pubblica
amministrazione - è: prima di assumere un consulente - com'è
successo, per esempio, in USL quando è stato fatto il servizio di
assistenza giuridica alle famiglie -, si attinge all'interno
del...per vedere se la professionalità...se non c'è...
(interruzione di un Consigliere, fuori microfono)
...cavoli...prima le amministrazioni dovranno verificare
"se
le professionalità siano già presenti negli organici e comunque
devono attivare processi di mobilità..."
(interruzione del Presidente della Regione, fuori
microfono)
...sì, è per evitare di utilizzare personale quando all'interno
magari abbiamo due avvocati che sono in grado di fare quelle
funzioni. È evidente poi che se queste persone che hanno queste
competenze sono a tempo pieno, non ce la possono fare e si dimostra
attraverso quei processi che non sono in grado di essere
impiegate...ma l'USL l'ha fatto tranquillamente: ha messo due
dirigenti addirittura al posto di un avvocato a fare un servizio di
patrocinio alle famiglie, di patrocinio diciamo legale per queste
cose qua. È un principio che è fissato dalle norme sulla pubblica
amministrazione, non dico...
(nuova interruzione del Presidente della Regione, fuori
microfono)
...va bene. La fate per Vallée d'Aoste Structure e per INVA,
perché non la potete fare qua...
Presidente
- Chiedo scusa, non possiamo fare delle
chiacchierate a due. Altri su quest'emendamento n. 3, che va in
votazione subito, e il n. 4, che vi andrà successivamente? Apriamo
la votazione sull'emendamento n. 3 del PD. La votazione è aperta.
La votazione è chiusa.
Presenti: 35
Votanti: 17
Favorevoli: 17
Astenuti: 18 (Baccega, Bianchi, Borrello, Farcoz, Follien,
Fosson, Isabellon, La Torre, Lanièce, Marguerettaz, Marquis,
Péaquin Bertolin, Perron, Restano, Rini, Rollandin, Testolin, Marco
Viérin)
Il Consiglio non approva.
Ancora sull'articolo 6 abbiamo due emendamenti dell'Assessore
Perron: il n. 4 e il n. 5, se li può illustrare insieme...la parola
all'Assessore Perron.
Perron (UV)
- Sì, grazie Presidente.
Gli emendamenti n. 4 e n. 5 vanno sempre nella direzione di
cercare di immaginare delle novità che vadano verso una
razionalizzazione e un contenimento della spesa dell'apparato
amministrativo. Qui quindi sono stati fatti due ragionamenti: da
una parte, per il 2015 - ed è l'emendamento n. 4 -, la Giunta
regionale e l'Ufficio di Presidenza - quindi si dà mandato a questi
due organismi - adottano delle misure di razionalizzazione e di
contenimento della spesa immaginando di andare a ridurre le
strutture organizzative in misura non inferiore a 10 posti
dirigenziali esistenti. Forse in modo un po' timido, ma nella
direzione della discussione che si è fatta poc'anzi, con
quest'emendamento noi immaginiamo per il prossimo anno una
riduzione non inferiore a dieci posti dirigenziali, cercando di
favorire una concentrazione di strutture, di funzioni che sono
ripartite in questo momento tra diverse strutture organizzative,
immaginando anche di sopprimere quelle che hanno un carattere
temporaneo o di progetto e anche quelle preposte allo svolgimento
di incarichi di studio, di ricerca e di collaborazione.
Dall'altro canto si dà sempre mandato alla Giunta regionale,
cioè alla Regione, dopo che è stata fatta la ricognizione annuale
per il 2015 del fabbisogno di personale, qualora si verifichi una
sussistenza di eccedenze di personale, nel rispetto delle
disposizioni che concernono le relazioni sindacali e secondo quanto
previsto dalla
spending review
per lavoratori e lavoratrici
che sono in possesso dei requisiti anagrafici e dei requisiti
retributivi previsti...si immagina quindi di favorire le persone
che possono andare in pensione, senza andare nella direzione in
questo caso di immaginare una sostituzione. Allo stesso modo
dovranno provvedere, sempre rispettando i rispettivi ordinamenti
interni, gli Enti locali, gli Enti pubblici non economici che
dipendono dalla Regione, ivi comprendendo in questo caso l'ASL
regionale della Valle d'Aosta.
Presidente
- Grazie Assessore. La parola al collega
Laurent Viérin.
Viérin L. (UVP)
- Sì, per prendere atto con
soddisfazione, anche se questa è una parte parziale di quelle che
erano certe proposte che venivano non solo dal nostro gruppo, ma
anche da parte di altri gruppi e per annunciare, Assessore, che
proprio su questo vostro emendamento noi presentiamo un
sub-emendamento. Chiediamo, se è il caso, anche un minuto di
sospensione affinché il nostro emendamento sia tecnicamente
valutato dai vostri uffici, così evitiamo di bypassare e di passare
soprattutto attraverso nostri uffici, che poi non fanno le cose
come dovrebbero essere fatte. Noi quindi abbiamo il
sub-emendamento, che è pronto e che è quello che propone la
sospensione del salario di risultato per l'anno prossimo, scritto
chiaramente con i crismi giusti. Chiederemmo appunto un attimino di
sospensione affinché si formalizzi quest'emendamento e si possa
procedere alla votazione contestuale, nel senso che in questo senso
siamo ad esprimere...ad ieri la versione era che i sub-emendamenti
potevano essere fatti, così vi anticipiamo già, visti gli sguardi
e...ecco, ci auguriamo che la versione di ieri sia ancora attuale.
Grazie.
Presidente
- Scusi, collega, solo per capire, lei vuole
presentare un sub-emendamento a...
Viérin L. (UVP)
- No, è già presentato...un
sub-emendamento che adesso sottoscriveranno i gruppi di
opposizione, ma tecnicamente vorremmo solo visto che la volontà
espressa...mi sembra che noi l'abbiamo manifestata...che sia
scritta tecnicamente come piace a voi, cioè che vada bene, che si
possa discutere e votare in modo che non ci siano problemi.
Grazie.
Presidente
- Concediamo tre minuti di sospensione.
Si dà atto che la seduta è sospesa dalle ore 19,44 alle ore
19,53.
Viérin M. (Presidente)
- Riprendiamo i lavori, è
pervenuto un sub-emendamento all'emendamento n. 4 dell'Assessore
Perron. La parola al collega Laurent Viérin per
l'illustrazione.
Viérin L. (UVP)
- No, nessuna illustrazione, volevamo
chiedere come si procede. Si vota l'articolo emendato già o si vota
prima...
Presidente
- Si vota l'emendamento emendato...
Viérin L. (UVP)
- ...no, l'emendamento emendato, se si
vota l'emendamento emendato, scusate, Presidente...
Presidente
- ...si vota l'emendamento comprensivo del
sub-emendamento...
Viérin L. (UVP)
- ...si vota l'articolo emendato,
domanda?
Presidente
- ...sto parlando dell'emendamento, non
dell'articolo in questo momento. Voi avete emendato l'emendamento
n. 4...
Viérin L. (UVP)
- ...okay, e poi si vota
l'articolo...
Presidente
- ...si vota l'articolo. Allora leggo a
tutti...l'emendamento n. 4 dell'Assessore Perron si trasforma in
questa maniera:
"la Regione, nel rispetto delle disposizioni
concernenti le relazioni sindacali, indice un tavolo di
concertazione con la finalità di sospendere, per il 2016,
l'erogazione del salario di risultato dei dirigenti del comparto
unico e dell'Azienda USL, al fine di ridurre la spesa complessiva
del personale e creare un fondo da utilizzare per incentivare la
mobilità e il distacco del personale di comparto verso l'Azienda
USL e le società partecipate e controllate"
. C'è l'espressione
favorevole del dirigente e quindi noi...allora per chiarezza,
perché il sub-emendamento è lungo, votiamo il sub-emendamento
prima, poi votiamo l'emendamento n. 4 e poi votiamo l'emendamento
n. 5. Consigliere Laurent Viérin, vuol chiedere la parola o
passiamo alla votazione del sub-emendamento n. 4? La parola al
collega Laurent Viérin.
Viérin L. (UVP)
- No, non avessimo chiesto forse sarebbe
stato magari un po' più...allora, si vota il nostro sub-emendamento
subito?
Presidente
- Esatto.
Viérin L. (UVP)
- ...in questo caso noi chiediamo il voto
segreto su questo sub-emendamento.
Presidente
- Sì, siamo d'accordo. La parola al Presidente
della Regione.
Rollandin (UV)
- Scusatemi, ma se abbiamo detto di
presentare che siamo d'accordo...indipendentemente dalla volontà
del collega, volevo solo dire che il sub-emendamento che ha avuto
il parere da noi sarà votato.
Presidente
- La parola al collega Laurent Viérin.
Viérin L. (UVP)
- Sì, se nessuno ce lo dice, diventa
difficile. Non confondiamo il parere tecnico con quello politico,
avuto un parere tecnico, e va benissimo...allora, se siete
d'accordo, prendiamo atto che la nostra discussione di prima vi ha
convinti e quindi non abbiamo bisogno della votazione segreta e
prendiamo atto che la volontà si è tradotta...
Presidente
- Colleghi, un po' di silenzio per cortesia!
Allora votiamo il sub-emendamento all'emendamento n. 4
dell'Assessore Perron. Colleghi, siete pregati di votare. La
votazione è chiusa.
Presenti: 35
Votanti: 35
Favorevoli: 35
Il Consiglio approva all'unanimità.
Passiamo quindi alla votazione dell'emendamento n. 4
dell'Assessore Perron sub-emendato. La votazione è aperta, prego
colleghi. La votazione è chiusa.
Presenti: 35
Votanti: 35
Favorevoli: 35
Il Consiglio approva all'unanimità.
Posso dare lo stesso risultato per l'emendamento n. 5? Stesso
risultato? Stesso risultato. L'emendamento n. 5 era quello
collegato al 4. Passiamo adesso alla votazione dell'articolo 6 nel
suo complesso. Posso dare lo stesso risultato o passiamo alla
votazione dell'articolo 6 nel suo complesso? Prego votate. La
votazione è chiusa.
Presenti: 35
Votanti: 29
Favorevoli: 29
Astenuti: 6 (Cognetta, Donzel, Ferrero, Fontana, Guichardaz,
Roscio)
Il Consiglio approva.
Passiamo adesso agli emendamenti dell'Assessore...allora, sono
le 8, riprendiamo alle 9 con l'emendamento n. 6 dell'Assessore
Perron e l'emendamento n. 3 dell'UVP.
Si dà atto che la seduta è sospesa dalle ore 20 alle ore
21,02.
Viérin M. (Presidente)
- Riprendiamo i lavori...
(interruzione di un Consigliere, fuori microfono)
...no, non c'è l'appello. Riprendiamo l'esame del disegno di
legge. La parola al collega Laurent Viérin.
Viérin L. (UVP)
- No, solo per mozione d'ordine, per
sapere dov'è il resto della squadra. Senza contare lei, Presidente
Viérin, perché non la consideriamo di maggioranza essendo
super
partes
. Siete in 13, quindi auspichiamo almeno...
(interruzione di un Consigliere, fuori microfono)
...che l'Assessore al bilancio arrivi e il relatore anche.
Presidente
- Allora, siamo all'articolo 7. È arrivato il
collega La Torre, è arrivato l'Assessore possiamo iniziare. Allora,
emendamento n. 6 dell'Assessore Perron, che inserisce l'articolo
6bis. La parola all'Assessore Perron.
Perron (UV)
- Grazie. Chiedo scusa Presidente...
Presidente
- Possiamo discutere l'emendamento n. 6
dell'Assessore Perron insieme all'emendamento n. 3 dell'UVP, perché
riguardano la stessa questione?
(interruzione del Consigliere Chatrian, fuori
microfono)
...no, ma è dopo Chatrian, perché è l'ingresso...
(nuova interruzione del Consigliere Chatrian, fuori
microfono)
...sì, se lei me lo precisa nel suo intervento in discussione
generale, lo inseriamo, questi due sono uno vicino all'altro,
quindi sono sullo stesso argomento. Possiamo discutere lo stesso
emendamento? Va bene. Allora si discute l'emendamento n. 6
dell'Assessore Perron e l'emendamento n. 3 dell'UVP e poi Chatrian
nel suo intervento ci dirà quale dei suoi emendamenti
rientra...
(interruzione di un Consigliere, fuori microfono)
...no, non è lì, è dopo, un articolo o due dopo...
(nuova interruzione di un Consigliere, fuori
microfono)
...eh, dobbiamo andare secondo un ordine cronologico. Prego
Assessore Perron.
Perron (UV)
- Presidente grazie.
Troppo buono, i lavori d'aula li dirige lei, quindi non è che io
la autorizzo a discutere le vecchie discipline. All'emendamento n.
6 noi immaginiamo di introdurre...ed è un ragionamento non
dissimile da quanto previsto da altri emendamenti...una disciplina
ancora di contenimento dei costi, relativi a quelli che sono i
compensi degli organi di amministrazione e di controllo delle
società controllate direttamente o indirettamente dalla Regione e
anche ai
fringe
benefit
riconosciuti agli
amministratori di queste società.
Si introduce anche un ragionamento per quello che riguarda il
riconoscimento delle indennità di risultato in capo agli organi di
amministrazione, soltanto nel momento in cui vi è la presenza di un
equilibrio economico-finanziario, cioè di un miglioramento della
situazione economico-finanziaria che sia comprovato rispetto alla
media degli ultimi due esercizi precedenti, comunque in ogni caso
in misura non superiore al 40 percento del rispettivo trattamento
economico annuo lordo onnicomprensivo.
Abbiamo previsto inoltre una limitazione al cumulo di incarichi,
noi abbiamo previsto non superiore a due incarichi negli organi di
amministrazione e di controllo delle società partecipate. Abbiamo
presentato quest'emendamento perché avevamo colto in qualche modo
nei ragionamenti che si erano fatti all'interno di quest'aula,
all'interno anche della commissione consiliare competente una certa
sollecitudine a fare un ragionamento in tal senso. È un
ragionamento quindi che si era fatto a proposito della legge sulle
partecipate, noi abbiamo voluto fare una proposta che lasciamo alla
valutazione dell'aula e delle forze politiche se inserirlo in
questo ragionamento, cioè all'occasione di questo dibattito, se vi
era una certa sollecitudine a voler affrontare questa materia.
Questo quindi è un ragionamento che nei contenuti mi pare condiviso
anche da altre riflessioni, che con una logica...Presidente La
Torre, mi corregga, ma è un po'
bipartisan
...era stato
portato all'attenzione della commissione consiliare competente.
Grazie.
Presidente
- Grazie Assessore. Qualcun altro chiede la
parola sull'emendamento n. 3 dell'UVP? Collega Chatrian, se vuole
illustrare l'emendamento n. 2 che era all'articolo 8...c'è qualcuno
dell'UVP che vuole illustrare l'emendamento n. 3? La parola al
Consigliere Gerandin.
Gerandin (UVP)
- Merci Président.
Beh, il nostro emendamento ripercorre quello che è nei contenuti
il vostro emendamento e con alcune differenze legate alla
percentuale. Tenuto conto che noi riteniamo che comunque la figura
del Presidente sia per quelle che sono le responsabilità a livello
regionale...debba essere anche una figura di riferimento per quello
che può essere il tetto massimo...a noi pareva del tutto
condivisibile far riferimento a quella che è l'indennità del
Presidente, però noi avremmo voluto che il totale di quelle che
possono essere le indennità percepite o eventualmente il salario di
risultato non fosse superiore a quello del Presidente. Se noi
facciamo quattro conti, con la proposta fatta dalla maggioranza
abbiamo il 70 percento per quello che riguarda il trattamento
dell'indennità, il 10 per quello che riguarda il discorso, diciamo,
del trattamento economico per quel che riguarda il benefit, abbiamo
un altro 40 percento per quello che riguarda il limite...per quello
che riguarda il trattamento economico lordo onnicomprensivo per le
indennità di risultato, allora, se sommiamo tutte queste
percentuali, alla fine arriviamo al 120 percento. Ora, a noi ci
pareva sostenibile e un compenso equo fissare nel 60 percento il
limite massimo, nel 10 percento nessun...e nel 30 percento per
quello che riguarda il discorso del risultato. Nessun incarico e
nessun benefit per quello che riguarda il discorso rimborsi spesa
per essere chiari e con un limite: noi pensavamo accettabile dire
che di incarichi, quando se ne ha uno, per noi è sufficiente, ecco,
non è che dobbiamo avere incarichi cumulabili all'interno di queste
società partecipate. La differenza è esclusivamente questa legata
al termine delle percentuali, a noi pare valorizzare anche quella
che è la figura e la responsabilità del Presidente mettendo il
tetto limite del 100 percento, perché, se sommiamo queste
indennità, arriviamo ad un 100 percento, che per noi significa un
trattamento economicamente equo. Grazie.
Presidente
- Grazie collega. La parola al collega La
Torre.
La Torre (UV)
- Grazie Presidente.
Io credo sia un problema che si risolve con una piccola
spiegazione, anche solo per onestà intellettuale con riferimento ai
lavori della commissione. La legge, la cui bozza è già lì e dovrà
essere discussa come d'accordo tra tutti prossimamente, si è
solo...come dire? accantonato in funzione del bilancio, la
Commissione aveva già raggiunto un accordo in merito a queste
percentuali, dove il piccolo...come dire? la piccola spiegazione
dev'essere data e mi spiace per il collega Gerandin, tratto in
inganno. Quando parliamo del 70, e poi parliamo del 40 e del 10, il
70 è la cifra di riferimento sulla Presidenza della Giunta, il 40 è
il 40 del 70. Non è più quindi il 40 del 100 percento, quindi il 40
del 70 e il 28 percento e fa 98. Il 10 è il 10 del 70 e fa 105,
quindi la semplificazione in questo caso sta nel fatto che è vero
che arrivi a 105, ma non è detto che le tre cose si cumulano,
perché il 70 è la cifra corretta, della Presidenza, il 40 è del 70,
e quindi è un 28 percento, quindi arrivano a 98, i benefit sono un
altro discorso, che esula dallo stipendio.
Noi li abbiamo voluti mettere all'interno della legge...della
bozza di legge che dovremmo poi discutere e approvare semplicemente
perché i benefit, comunque, sono previsti specialmente tenendo
conto di società che lavorano sotto un profilo privatistico, perché
altrimenti sarebbe anche una cosa delicata, comunque, sommando,
nell'eventualità che avessero diritto a tutti i benefici,
arriveremmo ad un 105 percento. In realtà la parte, che è quella
che viene...come dire? cumulata e che fa riferimento quindi
all'ipotesi di stipendio massimo, è il 98 percento. Fermo restando
che rimane un 7 percento di possibili benefit, io credo che non ci
sia nessuna differenza tra quello che dite voi e quello che diciamo
noi, perché testualmente è ripreso e quindi credo anche solo per
rispetto del lavoro della commissione potremmo approvarlo così come
abbiamo scritto nella commissione. Solo quello, perché ne abbiamo
discusso a lungo e non credo che adesso sia questa differenza
legata a questo 4-5 percento, che è dato dai benefit, che cambia la
sostanza. Per rispetto della commissione, poi non cambia neanche a
me, non cambia a voi, solo perché abbiamo fatto un lavoro in
commissione. Tutto lì e comunque è il 98, non si arriva neanche al
100 percento dello stipendio del Presidente, si arriva al 98. Penso
semplicemente che non ce lo siamo spiegati bene, non credo ci siano
differenze sostanziali.
Presidente
-La parola al collega Chatrian.
Chatrian (ALPE)
- Sì, grazie Presidente.
L'emendamento n. 2 - proposto dal gruppo ALPE, non solo dal
sottoscritto - va comunque in questa direzione, nel senso che ci
siamo confrontati in commissione diverse volte, ma riteniamo però
che...come punto di riferimento penso che il ragionamento che
avevamo fatto in commissione sia stato proprio quello della figura
istituzionale, la carica istituzionale a 360 gradi del Presidente
della Regione. Riteniamo che in questo momento, comunque, per tutti
i ragionamenti che sono stati fatti in questi anche due giorni di
lavori all'interno di questo Consiglio, sia sufficiente e molto
dignitosa comunque una copertura del 60 percento, poi se troviamo
una sintesi, noi siamo a favore comunque di reperire un criterio
che sia dignitoso, ma che sia inferiore comunque alla carica
istituzionale del Presidente della Regione.
Io direi che i benefit possiamo tranquillamente cancellarli, è
una proposta, mi sembra che sia stato detto che il bilancio è
aperto, quindi questa è una proposta che va nella direzione...come
diceva prima il collega Gerandin.
Anche sul discorso dei cumuli mi sembra che la proposta di avere
un incarico sia più che sufficiente, quindi la mettiamo...noi
l'abbiamo eliminato, nel senso che riteniamo che un incarico sia
più che sufficiente all'interno del nostro piccolo sistema Valle
d'Aosta. Se poi il riferimento è la carica istituzionale più
importante del sistema pubblico Valle d'Aosta, che è la carica del
Presidente della Regione, a questo punto, per quanto riguarda i
compensi degli organi societari, sommando tutto, devono, a nostro
avviso, stare sotto rispetto alla soglia. Anche dei benefit,
collega La Torre, se si può, non ci strappiamo le vesti, se
troviamo una sintesi...ripeto: la nostra proposta va in questa
direzione, noi avevamo proposto il 60 percento, per quanto
riguarda...non può essere superiore al 60 percento del trattamento
indennitario e il 25 percento per quanto riguarda il premio di
risultato tangibile, concreto, nero su bianco, siglato su un
contratto. A mio avviso, dal punto di vista politico, secondo...per
noi, come gruppo ALPE, stare sotto il compenso massimo del
Presidente della Regione ci trova favorevoli.
Presidente
- Grazie collega Chatrian. La parola al
collega Donzel.
Donzel (PD-SIN.VDA)
- Grazie Presidente.
Quando qualche anno fa, sulla scorta di un esempio che avevamo
visto essere applicato in Umbria, introducemmo il concetto del
tetto che doveva fare riferimento al Presidente della Regione,
forse fummo guardati un po' come marziani, ma, a forza di
insistere, si possono raggiungere dei traguardi che allora
sembravano veramente insperati, perché ricordo sempre che
nell'altra legislatura venne condotta ad insabbiarsi e ad
inabissarsi una commissione che aveva appunto l'obiettivo di
ridurre i compensi ai manager, invece questa volta, oltre al lavoro
della commissione, già arrivano dei segnali precisi in bilancio in
questa direzione, che noi giudichiamo estremamente importanti.
Non spetta a noi valutare se fra i proponenti degli emendamenti
si possono trovare delle sintesi, noi siamo qui per dire che
condividiamo lo spirito di questi emendamenti e che siano scritti
ovviamente nel modo il più chiaro possibile. L'unico suggerimento
che mi permetto di fare a questa riflessione è che, fissato un
tetto, noi dobbiamo fare attenzione che però non ci sia la corsa di
tutti verso il tetto, cioè dev'essere introdotto un concetto che
intanto si stabilizzano le realtà come sono e il tetto serve da
punto di riferimento. Io non vorrei che, fatta una bellissima
norma, tutti quelli che stanno sotto vanno verso l'alto. Per noi
queste norme sono bellissime, ripeto: il gruppo le voterà, però
valutiamo attentamente cosa significa, perché non tutti...alcuni
sono sopra e devono riallinearsi verso il basso, ma non vorrei che
nascesse quel meccanismo che porta verso l'alto, perché, fissato un
tetto, tutti tendono verso l'alto. Andrebbe quindi valutata una
norma che almeno fissasse la situazione attuale quand'è al di sotto
di questa soglia e non consentisse quindi, salvo ovviamente...come
il ragionamento che fu fatto laddove esistono le condizioni
premianti, che sono previste in tutti gli emendamenti...si crei la
condizione di dover effettivamente premiare qualcuno, stando sempre
sotto la soglia del compenso del Presidente della Regione.
Presidente
- Grazie collega. La parola al collega La
Torre.
La Torre (UV)
- Grazie Presidente.
Io non credo che ci stracceremo le vesti qui adesso per
discutere, faccio solo una riflessione mia personale a questo
punto. A parte che dipende dal lavoro della commissione di cui fate
parte anche voi e quindi, siccome avevamo scritto quello, io
difendo anche le cose che ci eravamo detti, premesso.
Ciò detto, faccio solo una riflessione mia personale. Noi
parliamo di società partecipate, in questo caso sappiamo benissimo
quali sono e non ci dobbiamo fare condizionare dalla realtà che
abbiamo. Cosa vuol dire questo? Vuol dire che noi ragioniamo a
mente libera e dobbiamo pensare che quelle di cui parliamo sono
società che gestiscono centinaia di milioni di euro. Io non vorrei
che noi, condizionati invece da situazioni pesanti che abbiamo,
cercassimo dei dirigenti. Noi non cerchiamo dei dirigenti in queste
società, cerchiamo dei manager. Trovare dei manager disposti a
gestire delle società di quel livello e con i requisiti che noi
vorremmo che loro avessero...io vi dico, vengo dal settore privato,
facciamo attenzione che se andiamo troppo a schiacciare, troveremo
sicuramente dei dirigenti, ma non troveremo dei manager. Allora,
poi tra qualche anno, quando saremo lì, e magari non saremo di
nuovo soddisfatti di chi c'è...io vi dico: non spingiamo troppo
certe cose, perché poi il rischio è di non avere delle persone
qualificate, perché responsabilità di quel genere in società di
quel tipo...attenzione, che poi parliamo di cifre che cominciano a
diventare veramente discutibili, poi magari troviamo gli avanzi dei
manager. Io lo dico poi... mi sono tolto la responsabilità, poi per
me possiamo dargli anche 50 eh, io mi sono tolta la responsabilità,
lo dico così resta a verbale.
Presidente
- Altri colleghi? La parola al Presidente
della Regione.
Rollandin (UV)
- Credo che l'emendamento che è stato
presentato un po' da tutte le forze vada nella logica che ci siamo
detti quando abbiamo parlato dei costi della democrazia e abbiamo
cercato di tener conto che c'era comunque l'esigenza di anticipare
la conclusione di un dibattito portato avanti dal Presidente Leo La
Torre nella commissione, che è in qualche modo...con la commissione
in grado di aver elaborato questa legge, che è quasi alla fine...
Noi, ad onor del vero, abbiamo semplicemente estrapolato dalla
legge, che è il risultato del lavoro della commissione e che
portava ai dati che noi abbiamo messo.
Io quindi vorrei solo sottolineare questo: che alla commissione
noi non abbiamo partecipato, abbiamo preso paro paro quelli che
erano i risultati del lavoro della commissione, solo per dire che
non è che abbiamo voluto alzare, diminuire, l'unica cosa che
avevamo detto di diverso dalla commissione è un incarico...noi
abbiamo messo due, perché abbiamo messo due? Perché a certi livelli
il discorso dell'esperienza o...comunque poi non è obbligatorio, è
una possibilità, se non si vuole...ma comunque sia, io non vorrei
sbagliarmi, ma non è così banale avere gente che ha esperienza, che
può servire, può essere magari in alcune occasioni anche possibile
dare una mano per far crescere qualcuno, non so com'è, poi non sono
innamorato di formule, non è che su questo ci moriamo, però voglio
solo spiegare che quello che è stato proposto era ed è il risultato
del lavoro della commissione, poi se oggi qui si vuole cambiare,
noi non stiamo...non moriamo sulla...
Voglio solo anche sottolineare che è sempre il massimo quella
percentuale, se invece di arrivare al 70, ci fermiamo al 60, è
possibile. Qui diciamo solo: "si può arrivare al 70 percento".
Vogliamo fermarci al 50? Nel momento in cui si fissa per...possiamo
anche prendere in considerazione questi dati, però lasciamo questa
possibilità, che mi sembrava fosse in linea con il ragionamento
fatto dalla commissione, e mi fermo. Ora, se c'è l'accordo di
tutti, va bene, sennò io non ho nessun...noi non credo che,
interpretando...non abbiamo fatto una discussione che ci portasse a
dire: "passiamo dal 70 se proprio...", non c'è stato questo, quindi
ci rimettiamo in questo discorso ad una considerazione, che è un
po' il lavoro della commissione. Si è arrivati al 70 percento, a
quelle percentuali, teniamo almeno quelle che sono le percentuali
della commissione, poi, come dico, se si vuole arrivare al 40
percento in certe commissioni, non è che diciamo a tutti che devono
arrivare al 70 eh?
(interruzione di un Consigliere, fuori microfono)
...no, ma lo voglio dire per me più che per altri, però per
spiegare anche qual è la logica, che non è che ci obbliga, ci dice:
"guardate, quello è il tetto massimo", poi con la società di un
certo tipo arriviamo al 30, la società è...arriviamo al 50, l'altra
al 60. È una condizione che è giustamente correggibile, difatti già
si verifica in alcune società, questo c'è già. Ecco, in questo
senso quindi noi siamo disponibili a qualsiasi ragionamento.
L'unica cosa che avevamo messo è quella dei due incarichi, com'è
stato fatto per i collegi sindacali, perché, a nostro avviso, poi
il discorso non è così ampio come si pensa ad un certo livello, a
livello di manager eh, io penso. Il resto poi è più facile, ma
guardate che non è così banale la cosa, siamo quindi a disposizione
per quelle che sono le scelte condivise.
Presidente
- La parola al collega Bertschy.
Bertschy (UVP)
- Sì, a nome del gruppo UVP, al di là
della discussione che credo nel merito abbia fatto capire che non
c'era la volontà di creare degli strappi, però
raccolgo...raccogliamo le sollecitazioni e soprattutto le giuste
considerazioni anche di chi si è occupato di gestire il gruppo di
lavoro. Credo sia corretto a questo punto partire, come primo
impianto, da quello che è il risultato della legge, che è stata
condivisa essendo proprio il frutto di una concertazione tra tutti.
In relazione a questo però vi chiederemmo di mantenere l'unico
incarico, proprio perché se seguiamo un criterio, lo seguiamo fino
alla fine...
(interruzione di un Consigliere, fuori microfono)
...il problema è usiamo il testo che esce dalla commissione o
elaboriamo il testo della commissione, perché, se lavoriamo
seguendo un criterio, è chiaro che poi ci dobbiamo andare dietro.
Io mi fermerei a questa considerazione in questo momento, cioè noi
siamo disponibili a rimanere al testo della commissione. Se
dobbiamo fare un ragionamento differente tra organi del collegio
sindacale e del consiglio di amministrazione, bisogna che ci si
fermi un attimo, secondo me, perché...
Presidente
- La parola al Presidente della Regione.
Rollandin (UV)
- Senza perdere troppo tempo, mi sembra
che le considerazioni siano di tener conto dell'elaborazione della
commissione, con il suggerimento di ritornare ad un solo incarico,
anziché due, per quello che c'è nei collegi di amministrazione.
Chiederei se invece per il collegio sindacale è possibile mantenere
a due incarichi...
(interruzione di un Consigliere, fuori microfono)
...appunto, sennò...credo che quello è forse più sostenibile,
ecco.
Presidente
- La parola al collega Laurent Viérin.
Viérin L. (UVP)
- Allora, ho fatto parte del gruppo di
lavoro e forse facciamo anche chiarezza se si esprimono coloro che
fanno parte del gruppo di lavoro, magari trasferiamo anche a tutti
le informazioni, perché il problema qui è che avete preso un
emendamento portando il risultato del gruppo di lavoro prima ancora
che ci fosse la risultanza definitiva di questo testo di legge e
quindi oggi siamo qui a dire: "benissimo, anche noi, com'è stato
detto, siamo disponibili a mantenere quell'impianto, però
esplicitiamo effettivamente quello che era l'impianto
originale".
Allora, la sintesi delle diverse posizioni che andavano
nell'ottica di avere delle percentuali diverse sui compensi, e va
benissimo...la sintesi effettivamente è quella che è stata
espressa: eravamo a due sui collegi sindacali e a non cumulabilità
sugli organi...questa era un'ultima bozza, che però non era stata
effettivamente ancora oggetto di espressione da parte di tutti i
gruppi. Giustamente quindi il collega Bertschy dice: "noi siamo
disponibili, diamoci solo una regola, che poi sia quella di trovare
una sintesi, effettivamente, che vada nell'ottica di recepire anche
le nostre di istanze, che erano quelle in partenza della non
cumulabilità anche per gli organi del collegio sindacale, che però
è mediata con le vostre posizioni, che può arrivare ad una sintesi
con due e uno, cioè due per i collegi sindacali, uno per gli organi
di amministrazione e la percentuale...però questo, ecco, deve
essere oggetto di discussione di tutti i gruppi, perché era una
sintesi intesa come un gruppo di lavoro che non aveva ancora
trasferito però ai diversi gruppi quelle che erano le
posizioni.
Presidente
- Ha chiesto la parola il collega
Chatrian.
Chatrian (ALPE)
- Grazie.
Il collega Viérin ha ben ripercorso i lavori, io faccio parte,
come membro del gruppo ALPE, del gruppo di lavoro che si occupa di
tale proposta che abbiamo confezionato, ma che non abbiamo comunque
chiuso il cerchio, nel senso che abbiamo cercato di fare sintesi
discutendo parecchio e siamo rimasti che dopo questo bilancio
avremmo affrontato, probabilmente affinato ancora certi articoli.
L'obiettivo della nostra proposta va nella direzione di comunque
inserire, dico oggi, domani, comunque un tetto per quanto riguarda
gli organi...il compenso massimo degli organi societari. Non ci
strappiamo le vesti se 60, 65 o 70, il principio però dibattuto -
ripeto: non affinato fino in fondo -, per quanto riguarda il
discorso del cumulo, noi ci vede d'accordo sia per quanto riguarda
gli organi societari, sia per quanto riguarda gli organi comunque
dei revisori.
Gradiremmo...ripeto: non ci strappiamo le vesti sulla
percentuale, il tetto massimo come figura quella del Presidente
della Regione ci va molto bene, quindi possiamo anche ritirare il
nostro emendamento del 60 percento e 25, ma chiederemmo proprio
come sintesi di inserire comunque il divieto di cumulo sia per gli
organi societari, sia anche per il revisore dei conti. Ci sembra
una sintesi del confronto, del dialogo che è venuto fuori anche
questa sera. Questa è la nostra proposta, ma proprio in virtù del
fatto di creare delle condizioni comunque a tutti di poter giocare
la propria partita, chi ha delle competenze, è iscritto a certi
organi o che cosa può giocarsi la sua partita tranquillamente, ma
che ci sia il divieto del cumulo. La mettiamo come proposta,
ripeto: ritiriamo tranquillamente il nostro emendamento del 60 e
25, il ragionamento ci sta, abbiamo portato il nostro contributo in
sede di elaborazione, gradiremmo, se possibile - questa è la nostra
proposta -, di mantenere il divieto del cumulo, punto.
Presidente
- La parola al Presidente della Regione.
Rollandin (UV)
- Per quanto ci riguarda, mi sembrava di
aver capito che si toglieva il cumulo nel consiglio di
amministrazione, mentre, per quanto riguarda gli organi del
collegio sindacale, si manteneva questa possibilità, anche perché
l'ordine non è infinito, cioè anche avendo questo nelle varie
società, non sono poi tanti quelli che hanno una certa esperienza,
che sono iscritti nell'albo e che...poi c'è l'obbligo di averne tre
anche...con i supplenti sono cinque, di cui sempre due donne, cioè
non è che poi...io ve lo dico sinceramente: guardate la situazione.
Mi sembrava che la mediazione di dire due nel collegio sindacale e
uno nell'organo di amministrazione...noi saremmo per questa linea,
ecco, senza nulla togliere, perché ci sembra corretto mantenere
questo.
Presidente
- Il Consigliere Chatrian chiede la parola di
nuovo.
Chatrian (ALPE)
- Ripeto: da parte del nostro gruppo mi
sembra che sia evidente il contributo che abbiamo portato.
Ritiriamo il nostro emendamento, andiamo nella direzione
dell'emendamento discusso in sede di elaborazione...ma vista
proprio la situazione, chiediamo la possibilità che ci sia il
divieto del cumulo, poi se non ci sono le condizioni...a mio
avviso, numericamente le condizioni ci stanno. Non c'è la volontà?
Pazienza, lo portiamo come discussione. Ripeto: noi ritiriamo il
nostro emendamento, quindi sosteniamo l'impianto. Facciamo un passo
avanti, se possibile, anche per quanto riguarda la parte del
revisore contabile, non penso che numericamente ci siano delle
difficoltà a...questa è la nostra proposta, Presidente, poi non è
che ci strappiamo le vesti. È stato aperto un dibattito, portiamo
solo il nostro piccolo contributo. In sede di commissione mai
abbiamo discusso fino in fondo sui due incarichi per quanto
riguarda i revisori contabili, ma io ho sempre partecipato. Ci sono
state delle proposte, ma mai abbiamo chiuso il cerchio su
questo...poi nessun problema.
Presidente
- La parola al collega Donzel.
Donzel (PD-SIN.VDA)
- Grazie Presidente.
Per noi, come ripeto, vista la battaglia iniziata anni fa,
rappresenterebbe un grosso risultato se mai l'aula dovesse
approvare questo tetto per i manager allineato al Presidente,
quindi...come dire? non riteniamo il percorso di mediazione un
percorso interessante; come ho detto prima, se altri gruppi hanno
delle esigenze più forti, è giusto che le manifestino, ma per noi è
già un grosso traguardo. Indicherei però al Presidente di
commissione un obiettivo, cioè avere la valutazione dei costi dei
consigli di amministrazione ad oggi e poi andare a monitorare
l'effetto dell'applicazione di una legge. Per capire - questo con
uno spirito che penso possa essere condiviso - che effetti ha
applicare queste leggi, perché oggi qui, secondo me, il principio è
bellissimo, e ribadisco lo voteremo convintamente, ma vorremmo poi
avere un raffronto per capire che cos'è successo dopo la legge per
non avere sorprese, ecco, o magari essere tutti convinti di dover
reintervenire con delle correzioni, non è detto al ribasso, ma
magari al rialzo. Teniamo quindi presente la necessità di
monitorare gli effetti di una legge di questo tipo.
Presidente
- Se viene condivisa la proposta, bisogna
preparare un sub-emendamento all'emendamento dell'Assessore Perron.
La parola al Presidente della Regione.
Rollandin (UV)
- Sì, solo per chiarezza, credo che ci
siamo spiegati sull'insieme. L'unico punto che, per le ragioni che
abbiamo detto, noi riteniamo di chiedere di mantenere è la
possibilità di fare due incarichi per il collegio sindacale. Va
bene per il consiglio di amministrazione uno, correggiamo con un
sub-emendamento: su quello che è il consiglio di amministrazione un
solo incarico, vi chiediamo di tener conto di quello che si è
detto.
Presidente
- La parola al Consigliere Laurent Viérin.
Viérin L. (UVP)
- Sì, come dichiarazione di voto, per
esprimere soddisfazione per quest'emendamento, per quest'articolo,
che comunque traduce nei fatti quello che era stato un impegno che
negli ultimi mesi era stato oggetto di discussione in Consiglio.
Capiamo anche che la sintesi delle diverse posizioni politiche dei
diversi gruppi deve tener conto delle sensibilità di ognuno. Noi
quindi tra il non fare niente e il fare qualcosa come sempre...anzi
siamo consapevoli che è stato fatto un grande passo avanti, perché
tante volte in quest'aula abbiamo detto:" beh, poi ci riflettiamo",
non era semplice la materia, ma questo è un segnale concreto che
arriva, tra l'altro, nel momento in cui si approva l'atto di
bilancio. Da un punto di vista delle poste, quindi si dice:
"benissimo, andiamo a ridurre, andiamo a dare un segnale che
finalmente arriva anche per un mondo che fino ad oggi è stato un
mondo parallelo", che, tra l'altro, diciamocela tutta, è in linea
con tutto ciò che si sta facendo a livello nazionale, dove
effettivamente il segnale è arrivato ed è improrogabile, quindi
anche tutte le cose che sono state dette finalmente vengono
applicate. È chiaro poi che magari ognuno di noi voleva di più,
qualcuno voleva di meno, però questo fa parte del buon senso e di
dire che gli amministratori...in questo caso la classe politica ha
deciso di dare un segnale. Per noi quindi, al di là della
soddisfazione, è motivo oggi per riformulare il nostro
apprezzamento per il lavoro che è stato fatto nella commissione da
parte di tutti coloro che ne hanno fatto parte, perché anche lì non
è stato facile trovare una posizione di sintesi e, tra l'altro, il
dibattito qui in Consiglio va a codificare quella sintesi che
ancora non era esplicita nella legge, quindi anticipiamo
addirittura ciò che è un lavoro di sintesi che è stato fatto nella
commissione. Per noi quindi questo è un altro e ulteriore messaggio
del cambiamento a cui siamo felici di aver partecipato.
Presidente
- La parola al collega Chatrian.
Chatrian (ALPE)
- Sì, grazie Presidente.
È epocale questa scelta comunque di approvare quest'emendamento,
quindi come possiamo noi tirarci indietro, che da anni facciamo
battaglie sugli organi societari, da anni chiediamo comunque...in
questo momento dirigenti e manager comunque hanno compensi
sproporzionati alla situazione, sproporzionati ad un mondo che è
cambiato, è mutato e quindi noi siamo molto a favore di
quest'emendamento e lo voteremo convintamente.
Un rammarico piccolino: avremmo fatto un passo in più e
chiederemo al Presidente Rollandin che fra un anno ci faccia un
attimo anche un
report
per quanto riguarda i revisori e i
doppi incarichi nelle società partecipate e controllate e
verificheremo la rotazione, che tutti abbiano le opportunità di
poter fare i revisori di queste nostre società, le competenze, la
saggezza e l'esperienza di poter giocare le proprie carte. Noi fra
un anno saremo a discutere la prossima finanziaria 2016 e faremo il
punto della situazione. Se ci saranno delle incongruenze, andremo a
modificare la legge, se non ci saranno incongruenze, avremo fatto
un buon lavoro. Oggi è un ottimo passaggio, epocale, è da tanti
anni che discutiamo per quanto riguarda la riduzione dei compensi
agli organi delle società partecipate, è cambiato un mondo e il
gruppo di ALPE voterà a favore di quest'emendamento. Grazie.
Presidente
- Assessore, può leggerci il nuovo testo?
Grazie.
Perron (UV)
- Sì, seguendo un minimo di logica in ciò che
è stato presentato, quindi verrebbe scritto così:
"al comma 4
dell'emendamento n. 6 le parole "di amministrazione" sono
soppresse"
, poi verrebbe inserito un secondo comma, cioè il
4bis:
"gli incarichi negli organi di amministrazione delle
società partecipate dalla Regione, esclusi quelli di supplenza, non
sono tra loro cumulabili..."
, poi continua con...il primo comma
rimane così com'è, cioè il comma 4 rimane previsto soltanto per le
società di controllo...per gli organi di controllo, quindi il
secondo comma lo emendiamo prevedendo la modifica soltanto per gli
incarichi dei consigli di amministrazione.
Presidente
- Prego, Assessore, se vuol darlo alla
Presidenza, poi lo distribuiremo, comunque il testo è ben
conosciuto. A questo punto dovremmo votare l'emendamento n. 6
dell'Assessore Perron sub-emendato com'è stato letto in aula;
l'emendamento n. 3 dell'UVP e il n. 2 dell'ALPE, che era iscritto
all'articolo 8, decadrebbero. D'accordo? Votiamo quindi
l'emendamento n. 6 dell'Assessore Perron sub-emendato. La votazione
è aperta. Avete tutti votato? La votazione è chiusa.
Presenti: 35
Votanti: 35
Favorevoli: 35
Il Consiglio approva all'unanimità.
Passiamo adesso all'articolo 7. All'articolo 7 c'è un
emendamento del PD che è già stato illustrato insieme
all'emendamento n. 3 del PD. C'è qualche altra richiesta di
intervento? Se non ce n'è, passiamo alla votazione dell'emendamento
n. 4 del PD. Siete pregati di votare. Avete votato tutti? La
votazione è chiusa.
Presenti: 35
Votanti: 17
Favorevoli: 17
Astenuti: 18 (Baccega, Bianchi, Borrello, Farcoz, Follien,
Fosson, Isabellon, La Torre, Lanièce, Marguerettaz, Marquis,
Péaquin Bertolin, Perron, Restano, Rini, Rollandin, Testolin, Marco
Viérin)
Il Consiglio non approva.
Adesso passiamo alla votazione dell'articolo 7 nel suo
complesso. Posso dare lo stesso risultato? No, chiedo scusa,
dobbiamo votare l'articolo 7, prego i colleghi di votare. Posso
chiudere la votazione? La votazione è chiusa.
Presenti: 34
Votanti: 18
Favorevoli: 18
Astenuti: 16 (Bertin, Certan, Chatrian, Cognetta, Donzel,
Fabbri, Ferrero, Fontana, Gerandin, Grosjean, Guichardaz, Morelli,
Nogara, Roscio, Rosset, Laurent Viérin)
Il Consiglio approva.
Adesso vi sono due emendamenti: l'emendamento n. 5 del PD, che
era stato già illustrato insieme all'emendamento n. 1 del Movimento
Cinque Stelle, se qualcuno intende...c'è anche l'emendamento n. 6
del PD. Allora mettiamo in votazione l'emendamento n. 5. La
votazione è chiusa.
Presenti: 35
Votanti: 5
Favorevoli: 5
Astenuti: 30 (Baccega, Bertin, Bertschy, Bianchi, Borrello,
Certan, Chatrian, Fabbri, Farcoz, Follien, Fosson, Gerandin,
Grosjean, Isabellon, La Torre, Lanièce, Marguerettaz, Marquis,
Morelli, Nogara, Péaquin, Perron, Restano, Rini, Rollandin, Roscio,
Rosset, Testolin, Laurent Viérin, Marco Viérin)
Il Consiglio non approva.
All'emendamento n. 6 del PD possiamo dare lo stesso risultato?
Stesso risultato.
Passiamo all'articolo 8. All'articolo 8 c'è l'emendamento n. 7
del PD. La parola al collega Guichardaz per l'illustrazione.
Guichardaz (PD-SIN.VDA)
- Lo ritiriamo.
Presidente
- Grazie collega. L'emendamento n. 7 è
ritirato. Si vota l'articolo 8. I colleghi sono pregati di votare.
La votazione è chiusa.
Presenti: 35
Votanti: 18
Favorevoli: 18
Astenuti: 17 (Bertin, Bertschy, Certan, Chatrian, Cognetta,
Donzel, Fabbri, Ferrero, Fontana, Gerandin, Grosjean, Guichardaz,
Morelli, Nogara, Roscio, Rosset, Laurent Viérin)
Il Consiglio approva.
Abbiamo adesso...avevamo l'emendamento n. 2 dell'ALPE che è
decaduto per il fatto che abbiamo fatto quel sub-emendamento...è
ritirato. Abbiamo poi gli emendamenti n. 3 e n. 4 di ALPE, se li
può illustrare insieme...mi sembra che il n. 4 l'abbia già
illustrato il Consigliere Bertin. La parola al collega Bertin.
Bertin (ALPE)
- Grazie Presidente.
Sì, sarò molto sintetico, anche perché la discussione è stata
lunga, non so quanto comprensibile, ma è stata lunga, questo sì.
L'emendamento che abbiamo presentato riprende quello già presentato
l'anno scorso dalla minoranza al suo completo e comporta un
risparmio complessivo di un po' più del 10 percento di 400 mila
euro, è un segnale, come detto in precedenza, in questo Consiglio
che approva un bilancio di tagli. La politica deve dare...poi in
seguito potremo affrontare e approfondire meglio questa
discussione, questi interventi sui costi della democrazia... Questo
per quanto riguarda l'emendamento n. 3, con l'emendamento n. 4 -
ripeto - si abroga il finanziamento ai gruppi
tout court
, e
finita così. Grazie.
Presidente
- Grazie collega Bertin, anche per la
celerità. Allora, proporrei la votazione dell'emendamento n. 3 di
ALPE, prego i colleghi di votare...la parola al collega Donzel.
Donzel (PD-SIN.VDA)
- Brevemente solo per spiegare magari
a chi si segue perché noi votiamo anche a favore di
quest'emendamento di ALPE, che non è l'obiettivo che ci eravamo
dati con l'emendamento del Movimento Cinque Stelle, con il nostro
del PD-Sinistra VdA, ma riteniamo comunque che vada nella linea di
indirizzo che è il contenimento dei costi della politica...quindi
sia comunque la strada che speriamo percorra da subito questo
Consiglio regionale in attesa che si riunisca un gruppo di lavoro e
che serva quindi da traccia al gruppo di lavoro per la riflessione
complessiva.
Presidente
- Grazie collega Donzel. Altri che chiedono la
parola? Se non c'è nessun altro che chiede la parola, metto in
votazione l'emendamento n. 3 di ALPE; prego i colleghi di votare.
La votazione è chiusa.
Presenti: 35
Votanti: 17
Favorevoli: 17
Astenuti: 18 (Baccega, Bianchi, Borrello, Farcoz, Follien,
Fosson, Isabellon, La Torre, Lanièce, Marguerettaz, Marquis,
Péaquin, Perron, Restano, Rini, Rollandin, Testolin, Marco
Viérin)
Il Consiglio non approva.
Possiamo dare lo stesso risultato all'emendamento n. 4 di ALPE?
No? Allora lo mettiamo in votazione, prego i colleghi di votare. La
votazione è chiusa.
Presenti: 35
Votanti: 10
Favorevoli: 10
Astenuti: 25 (Baccega, Bertschy, Bianchi, Borrello, Fabbri,
Farcoz, Follien, Fosson, Gerandin, Grosjean, Isabellon, La Torre,
Lanièce, Marguerettaz, Marquis, Nogara, Péaquin, Perron, Restano,
Rini, Rollandin, Rosset, Testolin, Laurent Viérin e Marco
Viérin)
Il Consiglio non approva.
Passiamo all'articolo 9. All'articolo 9, comma 5, abbiamo
l'emendamento n. 8 del PD, che non ha avuto la conformità
tecnico-finanziaria, però se i Consiglieri del PD vogliono
intervenire, possono farlo, come concordato. La parola al collega
Guichardaz.
Guichardaz (PD-SIN.VDA)
- Grazie Presidente.
Chiederò poi a chi ha dato il parere negativo il motivo, perché
non mi è per nulla chiaro. Perché abbiamo fatto quest'emendamento
che in sintesi sopprime il comma 5 dell'articolo 9? Quel comma cioè
che prevede la possibilità che i Comuni valdostani e la Regione
possano procedere al distacco, per un periodo non superiore ai due
anni, più un rinnovo eventuale di due anni, di personale ad INVA
nelle sue funzioni di CUC, la Centrale Unica di Committenza, qua
stiamo parlando della CUC...perché abbiamo dei dubbi? Perché qua è
un problema proprio di dubbi relativi allo strumento anche del
distacco, perché il distacco, è vero, che è previsto dall'articolo
45 della legge regionale 22 del 2010, ma solo tra enti pubblici,
cioè tra enti appartenenti o alla Regione, o ad altri enti
pubblici.
L'ipotesi quindi di un distacco di personale da un Ente
pubblico, quindi da un Ente locale o dal comparto ad una
partecipata...che, tra l'altro, applica pure un contratto diverso,
perché mi risulta che INVA applichi, mi sembra, il contratto dei
metalmeccanici, se non erro, è una cosa che non è prevista dalla
legge, non è stata recepita in alcun modo dal contratto collettivo
regionale, quindi dal contratto regionale, tant'è che la materia
non è stata in alcun modo regolamentata e quindi, a nostro parere,
questa tipologia di prestito di personale è un prestito che non è
possibile fare fintanto che non si trova un inquadramento
giuridico, tra l'altro, che abbia una sua ragione di esistere.
Questo è il primo problema.
Il secondo problema...questo è un comma che lascia un po' adito
anche a delle strane interpretazioni, perché qui è il personale che
su previo proprio consenso può essere dato in prestito ad INVA. È
vero, questa è, diciamo, la definizione generale del distacco,
anche la 276 prevede che è possibile distaccare, ma in unità
produttive dello stesso datore di lavoro, sostanzialmente, previo
consenso. Allora, va bene il consenso, però poi cosa facciamo? Cioè
il personale prende e se ne va via per due anni più due anni.
Intanto c'è il problema della mobilità di cui prima parlavamo,
difatti questa è una mobilità, cioè prende...e c'è uno spostamento.
Il personale cosa fa? Viene sostituito? Voi non avete scritto che è
personale che è normalmente impiegato in quelle funzioni. Un
piccolo Comune quindi, per esempio, può cedere un proprio
dipendente, il proprio dipendente può acconsentire, dopodiché quel
Comune rimane sguarnito del dipendente, perché voi avete impedito
quella operazione che avevamo proposto dell'assunzione del 5 più 5
percento e quindi a quel punto non lo dà. Non è detto che non lo
dia, può darsi che ci siano anche dei dipendenti che qualche Comune
o qualche Comunità montana non ha molto...diciamo non gradisce
tanto tenere nei propri organici, perché magari danno fastidio o
sono troppo bravi, o sono magari meno bravi, sono dei nulli. Questa
è un'altra questione che voi non avete chiarito.
L'altra questione che voi non avete chiarito e che a noi crea
anche qualche dubbio è come mai la compartecipazione da parte di
INVA viene eventualmente...no, perché qua funziona così: il Comune,
che può essere Aosta come può essere Oyace, cede il proprio
dipendente ad INVA, dopodiché si fa una convenzione, ma non con il
Comune, con il CPEL, con INVA e con la Giunta regionale su
un'eventuale compartecipazione dei costi da parte di INVA. Quindi
non che il Comune dà il proprio dipendente magari per liberarsi
anche di un costo, perché non gli serve più, perché magari quel
dipendente faceva le funzioni che poi sono assimilate, sono
attribuite ad INVA...e si stabilisce attraverso una convenzione
dove il Comune, tra l'altro, è vero che è rappresentato dal CPEL,
ma il Comune è fuori dalla convenzione, cioè decide il CPEL per il
Comune di Oyace magari. Ci sono quindi delle situazioni...l'aspetto
giuridico che, secondo me, è l'aspetto più problematico...io mi
sono un po' documentato e mi hanno detto che effettivamente è un
problema fare il passaggio, un distacco che non è stabilito per
legge ad un ente - tra virgolette - "privato", pur essendo
partecipato, con l'applicazione di un contratto completamente
diverso.
Ci sono poi questi dubbi, che, secondo me, sono dubbi che
potevano essere chiariti formulando magari quest'emendamento in
maniera un po' più compatibile. In ogni caso hanno dato parere
negativo, quindi è un emendamento che non si vota, per cui magari è
interessante se lei ci dice...il Presidente voleva forse dire
qualcosa.
Presidente
- Grazie. La parola al Presidente della
Regione.
Rollandin (UV)
- No, per correttezza, anche se non si
vota, mi sembrava giusto dare una spiegazione del perché qui nella
formulazione che abbiamo messo...rispetto a quello che era
l'emendamento che lei aveva fatto, dove prevedeva la mobilità nel
distacco...qui è un periodo di tempo fisso di due anni e questa
precisazione dei due anni permette di dare certezza alla
rimodulazione, quindi la tempistica con cui questo viene dato con
quel tempo. Primo.
Secondo: il CUC è un organo che di fatto è fatto con INVA, però
è il mandato dei Comuni per gestire un'attività che è fatta da
tutti i Comuni assieme. Non sto quindi a dire se prendo la persona
del Comune tale, è evidente che la logica porterebbe a dire: lo
lascio andare, prendo quella persona che dovrebbe essere - tra
virgolette - "nella logica della 6" che abbiamo appena approvato,
siccome ci sarà del personale in più, perché sennò non capiamo
perché abbiamo messo insieme i Comuni: questa è la logica. In
questa logica quindi il discorso del Comune è relativo, è il CPEL
che fa da filtro e cerca di coordinare quella che può essere una
prospettiva di utilizzo ottimale del personale che può avanzare,
perché, se io unifico queste funzioni, dove sta il risparmio? Nel
senso che ho del personale che posso utilizzare, questo è un costo
suppletivo, che sennò dovrei pagare ad INVA, metto il personale che
con i Comuni in accordo posso in qualche modo distaccare o comunque
dare...e quindi ho questo vantaggio con il collegamento a tre:
CPEL, INVA e Regione.
Presidente
- La parola al collega Guichardaz.
Guichardaz (PD-SIN.VDA)
- Presidente, grazie delle
precisazioni.
Solo per dire che il nostro gruppo non è contrario alla
mobilità, l'anno scorso, tra l'altro, è stato fatto anche un
emendamento, che poi è stato, diciamo, accolto nella scorsa
finanziaria, che prevedeva un distacco, mi sembra VdA Structure,
addirittura, poi non so se è mai avvenuto questo distacco, se si è
realizzata questa formalità. Noi siamo per l'impiego più razionale
possibile delle risorse, cioè per non assumere necessariamente una
barca di persone e, siccome probabilmente ci sono già persone
formate per poter fare questo tipo di compiti all'interno dei
Comuni, è chiaro che i nostri dubbi sono dubbi che sono allo stesso
modo dubbi anche delle organizzazioni sindacali e di altri soggetti
che noi abbiamo sentito. L'invito quindi è: cercate davvero di
creare delle condizioni giuridiche assolutamente inattaccabili,
ecco, solo questo grazie.
Presidente
- Grazie collega. Metterei quindi in votazione
l'articolo 9, prego colleghi. La votazione è chiusa.
Presenti: 34
Votanti: 18
Favorevoli: 18
Astenuti: 16 (Bertin, Bertschy, Certan, Chatrian, Cognetta,
Donzel, Fabbri, Ferrero, Fontana, Gerandin, Grosjean, Guichardaz,
Morelli, Nogara, Roscio, Rosset)
Il Consiglio approva.
Siamo all'articolo 10. All'articolo 10 al comma 4 c'è
l'emendamento n. 7 dell'Assessore Perron. Prego Assessore.
Perron (UV)
- Grazie Presidente.
Ci sembrava opportuno e necessario chiarire che nello
svolgimento delle proprie attività la stazione unica appaltante
collabora con l'ente aderente in due casi,
"alla definizione del
criterio di aggiudicazione e nel caso del criterio dell'offerta
economicamente più vantaggiosa..."
alla definizione dei criteri
di valutazione delle offerte e delle loro specificazioni: ecco il
perché di quest'emendamento.
Presidente
- Qualcuno chiede la parola? Nessuno chiede la
parola? Mettiamo in votazione l'emendamento n. 7 dell'Assessore
Perron. Siete pregati di votare. La votazione è chiusa.
Presenti: 35
Votanti: 18
Favorevoli: 18
Astenuti: 17 (Bertin, Bertschy, Certan, Chatrian, Cognetta,
Donzel, Fabbri, Ferrero, Fontana, Gerandin, Grosjean, Guichardaz,
Morelli, Nogara, Roscio, Rosset, Laurent Viérin)
Il Consiglio approva l'emendamento.
C'è ancora l'emendamento n. 9 del PD al comma 7 dell'articolato.
La parola al collega Guichardaz.
Guichardaz (PD-SIN.VDA)
- Grazie Presidente.
Allora, parliamo del comma 7 dell'articolo 10, cioè le modalità
per l'individuazione delle risorse umane necessarie allo
svolgimento delle attività attribuite alla SUA VdA. Qua voi avete
stabilito che queste modalità vengano effettuate attraverso una
mobilità all'interno degli enti facenti parte, diciamo, del
comparto unico, quindi
"...dei Comuni e delle loro forme
associative e degli altri enti aderenti alla SUA VdA appartenenti
al comparto unico regionale, secondo le modalità stabilite dalla
legge e dal contratto collettivo regionale di lavoro..."
. Avete
poi aggiunto inspiegabilmente...e diciamo che l'emendamento è solo
perché...a nostro parere, è superfluo, anzi è fuorviante...avete
aggiunto:
"anche in deroga ai limiti assunzionali di cui
all'articolo 6"
. Non si capisce cioè in questa vostra
formulazione se voi attivate la mobilità dei dipendenti, perché
dev'essere in deroga con le modalità assunzionali di cui
all'articolo 6, cioè non c'è una coerenza e non c'è un raccordo tra
queste due indicazioni, perché i rapporti SUA VdA ed enti aderenti
sono regolati da convenzione approvata, nel...nel caso dei Comuni
la convenzione prevede:
"l'ambito di operatività da
determinarsi...e la modalità di determinazione...l'obbligo per
l'ente aderente..."
, aspettate, no, scusate, allora, per il
6..."anche in deroga al 6", disposizioni in materia di
contenimento...scusate, no, qua ho fatto confusione,
"ai limiti
assunzionali di cui..."
. Se voi attivate la mobilità per
evitare di assumere, perché scrivete: "anche in deroga all'articolo
6"? Che è quello che prevede la possibilità di assumere fino al 10
percento, per quanto riguarda il comparto unico, mentre invece
blocca l'articolo 7, perché fa riferimento...rimane bloccata la
possibilità di assunzione da parte degli Enti locali. Non riesco a
capire qual è la ragione: è per quello che abbiamo semplicemente
stornato quella voce lì, perché ci sembra più chiaro non far
riferimento a quello. Grazie.
Presidente
- La parola al Presidente della Regione.
Rollandin (UV)
- Grazie Presidente.
Nel calcolo delle unità operative vengono in qualche modo
considerate anche quelle in mobilità, cioè, se io non posso
assumere, non è che posso bypassarlo con la mobilità. Io l'ho
scritto, perché sennò non lo potrei fare. Io ho diritto ad
avere...abbiamo un limite dei dipendenti...abbiamo messo. Se io non
blocco anche la mobilità, che è prevista, io posso fare la mobilità
e quindi ho del personale in più di quello a cui avrei diritto.
Allora qui diciamo: siccome è un servizio nuovo che viene fatto, in
deroga a quello che è previsto dall'articolo 6, che mi dice che non
posso andare...posso utilizzare in mobilità quel personale senza
conteggiarlo come persone in più. Questa è la spiegazione.
Presidente
- Grazie Presidente. La parola al collega
Guichardaz.
Guichardaz (PD-SIN.VDA)
- Solo per dire che l'articolo 6
prevede solo ed esclusivamente una possibilità di assunzione al 10
percento all'interno del comparto dell'Amministrazione regionale,
non di quegli altri...dei Comuni e delle loro forme associative e
degli enti aderenti. Voi cioè avete con l'articolo 7 posto un
divieto di assunzione, senza deroghe, è per quello che noi avevamo
fatto anche quella sorta di emendamento, di proposta che ampliava,
così come chiesto dal CPEL, la possibilità di assunzione nel limite
del 5 percento. Scritto così è come dire: "anche in deroga, ma solo
ed esclusivamente per il personale dell'Amministrazione regionale",
che mi sembra una cosa...siccome questa è un'entità che riguarda
comunque anche gli Enti locali e
les Unités
, se voi mettete
una formulazione del genere, secondo me, è un paciocco, poi va
bene...insomma, se avete deciso così.
Presidente
- Allora, siamo alla votazione
dell'emendamento n. 9 del PD. Posso dare lo stesso risultato di
prima? Avevamo votato l'emendamento dell'Assessore Perron, adesso
votiamo l'emendamento del PD...
(interruzione di alcuni Consiglieri, fuori microfono)
...colleghi, va bene...siete pregati di votare. La votazione è
chiusa.
Presenti: 35
Votanti: 17
Favorevoli: 17
Astenuti: 18 (Baccega, Bianchi, Borrello, Farcoz, Follien,
Fosson, Isabellon, La Torre, Lanièce, Marguerettaz, Marquis,
Péaquin, Perron, Restano, Rini, Rollandin, Testolin, Marco
Viérin)
Il Consiglio non approva.
Mettiamo in votazione l'articolo 10 nel suo complesso. Siete
pregati di votare. La votazione è chiusa.
Presenti: 35
Votanti: 18
Favorevoli: 18
Astenuti: 17 (Bertin, Bertschy, Certan, Chatrian, Cognetta,
Donzel, Fabbri, Ferrero, Fontana, Gerandin, Grosjean, Guichardaz,
Morelli, Nogara, Roscio, Rosset, Laurent Viérin)
Il Consiglio approva.
Passiamo all'articolo 11, che ha ben nove emendamenti; partiamo
col primo emendamento al comma 7: l'emendamento n. 10 del PD. Per
l'illustrazione, la parola al collega Guichardaz.
Guichardaz (PD-SIN.VDA)
- Beh, qui non è una novità, la
nostra è una posizione che si ripete rispetto all'anno scorso. In
un'ottica di risparmio e di razionalizzazione delle risorse, di
contenimento degli organici, in un momento in cui tutti devono fare
un passo avanti e a tutti si chiede un sacrificio, riteniamo che
anche questo personale di supporto...collaboratori di supporto del
Consiglio regionale di cui francamente non abbiamo mai capito le
funzioni, cioè le funzioni concrete di questo personale di supporto
se non accompagnare magari il Presidente del Consiglio altrove,
visto che l'organico della Presidenza del Consiglio è un organico
piuttosto consistente...noi crediamo che, a fronte di un organico
già sufficientemente completo, un ulteriore collaboratore o
ulteriori collaboratori di supporto non abbiano necessità di
esistere. Con l'abrogazione di questo comma, tra l'altro, si
recupererebbero 55 mila euro, che potrebbero essere utilmente
impiegati poi per altre funzioni. Noi avevamo indicato e li avevamo
direzionati su...adesso non mi ricordo esattamente...mi sembra sul
capitolo dello sport, o altri capitoli, poi ci sono stati dei
problemi di compatibilità, diciamo di trasferimenti e di
trasfusioni, in ogni caso rimane valida...tra l'altro, ha pure
parere favorevole, quindi pare che non dia fastidio l'eliminazione
di questo personale di supporto. Vi proponiamo quindi di votare
quest'emendamento che potrebbe essere un buon segnale. Grazie.
Presidente
- La parola al collega Laurent Viérin.
Viérin L. (UVP)
- Merci Président.
Noi sosteniamo convintamente quest'emendamento, crediamo che
l'organico del Consiglio sia un organico sufficiente, rapportato
anche al momento e all'attività istituzionale, che è ridotta anche
a causa della riduzione delle risorse. Crediamo che nel tempo anche
tutta la questione degli incarichi esterni già per
l'Amministrazione sia andata scemando in una certa direzione,
soprattutto la ristrettezza economica, al di là della funzione che
viene parzialmente ridotta, va nella direzione che illustravano i
colleghi di un segnale alla comunità. Facciamo quindi lavorare bene
quelli che ci sono e evitiamo di dare fuori cose che potrebbero
essere fatte internamente.
Presidente
- La parola al collega Chatrian.
Chatrian (ALPE)
- Sì, grazie.
Solo per portare il nostro contributo sulla proposta dei
colleghi del PD. Ci trova a favore questa soppressione, mai come in
questo momento probabilmente dobbiamo fare delle scelte, quindi c'è
la possibilità...se ci fosse la condivisione anche da parte
vostra...a nostro avviso, va nella direzione da noi auspicata...e
soprattutto, viste le riflessioni fatte questa mattina, mi sembra
che vada proprio in questa direzione.
Presidente
- Il discorso è solo uno, nel senso che noi
abbiamo già parlato all'Ufficio di Presidenza, ci sono i colleghi
qui presenti, che erano sempre state previste le due coperture e
siamo scesi ad una copertura, dopodiché nella discussione del
bilancio del Consiglio quest'aula ha già approvato la riduzione dei
150 mila euro...
(interruzione di un Consigliere, fuori microfono)
...sì, ce n'è una, nel senso che all'interno di quello che era
l'organico sono previste due e poi era stata coperta una e quindi
si è mantenuta quella...
(nuova interruzione di un Consigliere, fuori
microfono)
...sì, ma...io vi dico quello che è, poi... La parola al collega
Laurent Viérin.
Viérin L. (UVP)
- Solo per dire che, al di là di quello
che c'era, che c'è, o c'è la volontà, o non c'è la volontà e se c'è
la volontà...oggi non ci sono posizioni, tra l'altro, da quanto ci
risulta che vengono sacrificate...
(interruzione di un Consigliere, fuori microfono)
...esatto. È già quindi una posizione che era stata di fatto
eliminata, viene solo ratificato il fatto che non si potrà
aumentare rispetto a ciò che oggi c'è da un punto di vista
dell'organico che esiste, cioè rimane la pianta organica del
Consiglio, che non viene toccata, ma non si dà la possibilità
esternamente di avere per questa parte...si valorizzano magari
anche maggiormente delle professionalità e delle persone che sono
all'interno della pianta organica del Consiglio.
Presidente
- Onestamente io non ho parlato con l'Ufficio
di Presidenza di questa cosa, se mi date un minuto di sospensione,
ne parlo con l'Ufficio di Presidenza...
(interruzione del Presidente della Regione, fuori
microfono)
...sì, ma sono tutti qui, scusa eh, Presidente, come lei parla
con la sua Giunta... La parola al collega Rosset.
Rosset (UVP)
- Grazie Presidente.
Io credo che in tempi non sospetti avevo espresso all'interno
dell'Ufficio di Presidenza la non necessità di un incarico di
questo livello per tutta una serie di motivi, che non sto qui a
rielencare e che già abbiamo avuto modo anche di discutere con lei,
Presidente, e con l'Ufficio di Presidenza nell'ultimo cambio di
presidenza. Io quindi credo che ci sia l'opportunità, non abbiamo
l'onere di dover togliere qualcuno e quindi ci agevola da questo
punto di vista, quindi non avrei questo problema di prendere una
decisione in tal senso. Se c'è bisogno, si utilizza il personale
che abbiamo a disposizione.
Presidente
-La parola al collega Roscio.
Roscio (ALPE)
- Grazie Presidente.
Giusto per ricollegarmi a quanto ha detto il Vicepresidente
Rosset. È un argomento di cui abbiamo discusso già da tempo e non è
questione dell'Ufficio di Presidenza: è una questione politica,
l'avevamo già rilevato, per cui questa figura era ritenuta
superflua, un carico inutile, addirittura il Presidente della
Regione non se ne avvale, quindi a questo punto ritenevamo che si
potesse fare diversamente...
Chatrian
(fuori microfono)
-
...quindi a
maggior ragione...
Roscio (ALPE)
- ...quindi si può fare
tranquillamente.
(voce fuori microfono)
-
Ubi maior minor
cessat...
(ilarità dell'Assemblea)
Presidente
- Allora, su questo ragionamento, tanto per
essere chiari, non c'è niente da scherzare e niente da ridere. Noi
abbiamo - e lo dico soprattutto ai colleghi che hanno parlato
adesso per avere contezza anche di quello che sta
succedendo...succederà nei prossimi mesi come organico del
Consiglio della Valle d'Aosta,
Conseil de la Vallée
- un
dirigente che andrà in pensione, dovremo fare anche noi un
ragionamento: se passerà poi l'emendamento dopo del...di un altro
dirigente e avremo poi i problemi che avremo...chi sarà al posto
mio avrà i problemi che avrà. Non c'è quindi nessun
problema...perché non c'è niente da ridere, anzi c'è da fare le
cose in maniera seria...va bene, ognuno si porterà le sue scelte
senza nessun problema.
Allora, si passa alla votazione dell'emendamento n. 10 del PD.
La votazione è chiusa. Ah, chiedo scusa, rivotiamo... La votazione
è chiusa.
Presenti: 35
Votanti: 35
Favorevoli: 35
Il Consiglio approva all'unanimità.
Vi è l'emendamento n. 11 del PD al comma 8. La parola al
Consigliere Guichardaz.
Guichardaz (PD-SIN.VDA)
- Possiamo dare, se volete, lo
stesso risultato del precedente...allora, il comma 8 dell'articolo
11 è la Commissione ARRS, non è la commissione di valutazione, qua
parliamo dell'ARRS. Allora, quest'Agenzia regionale per le
relazioni sindacali da qualche tempo è un po' disoccupata, perché,
siccome qualcuno ha ricordato, prima lo ricordava anche il
Presidente Rollandin...è da sei anni sono bloccati questi benedetti
contratti collettivi, pure il contratto regionale si è dovuto
adeguare alle indicazioni nazionali, tra l'altro, vi siete trovati
nella condizione di dover applicare anche la normativa nazionale
riducendo del 50 percento secco i distacchi sindacali. Io quindi
credo che, proprio anche in ossequio a questa manovra che avete
attivato nei confronti dei distacchi sindacali, sia opportuno che
anche l'ARRS venga ridimensionato. Tra l'altro, ricordo che i
componenti dell'ARRS...sono di svariati componenti
dell'ARRS...compresi svariati consulenti, con la possibilità, tra
l'altro, mi pare, di distaccare addirittura fino a otto dipendenti
provenienti dal comparto, cioè veramente, soprattutto in un momento
come questo di sotto attività, di sostanziale sotto attività, è un
organico assolutamente pletorico che quanto meno per quest'anno -
perché qua parliamo di una posta che si concentra sull'anno 2015 -
può tranquillamente essere ridimensionata. Recuperiamo anche qua su
180 mila euro 90 mila, che potrebbero essere destinati...siccome,
tra l'altro, rientra nell'UPB 10.1.1.12 (le istituzioni diverse),
può essere comunque reimpiegata a buon uso...anche questi
finanziamenti noi li avevamo destinati a cultura e ad altre poste
di bilancio, però poi ci sono stati bocciati per la solita
questione di incompatibilità, tra l'altro, di fondi.
Io quindi penso che non sia assolutamente un problema, mi sono
un po' guardato l'attività dell'ARRS in questi ultimi anni e devo
dire francamente, avendo fatto il sindacalista, che un'ARRS che ha
prodotto forse gli ultimi accordi concreti nel 2012 è un'ARRS che
ha una funzione assolutamente azzoppata, dimezzata, è
pressoché...oggi come oggi, il personale...voi considerate che il
Presidente dell'ARRS...io vorrei capire quante sedute fa e quante
volte si reca all'ARRS...un sacco di volte, io ho chiesto quante
volte...replica le convocazioni sempre sullo stesso argomento. Tra
l'altro, tenete conto che queste persone dell'ARRS prendono 220
euro - mi sembra - a gettone ogni volta che vanno...in più dello
stipendio. Sarebbe anche da fare un bel discorso, fra l'altro, su
quando...non è che per ogni seduta noi facciamo scattare il gettone
e magari sono sedute per definire sempre lo stesso argomento, forse
anche lì va data una regolata. Coi 90 mila euro che rimangono in
ogni caso è possibile mantenere la struttura in essere, è possibile
mantenere anche quel personale in essere, che mi risulta essere, se
non vado errando, un dirigente e forse due dipendenti
amministrativi, che in questo momento francamente non ho capito
tanto cosa facciano, potrebbero magari rientrare nei ruoli
regionali ed essere utilizzati quando sono necessari. Grazie.
Presidente
- Emendamento n. 11 del PD...la parola
all'Assessore Perron.
Perron (UV)
- Grazie Presidente.
Pur capendo dove va a finire il ragionamento che fa il collega
Guichardaz, la riduzione del finanziamento all'ARRS che viene
proposta è - mi permetta di usare questo termine - violenta, nel
senso che prevede la riduzione del 50 percento dell'assegnazione.
Questa norma mette a rischio il funzionamento stesso dell'ARRS. È
vero che adesso ha un po' le funzioni ridotte, però con un
dirigente e due funzionari e con il taglio del 50 percento
dell'assegnazione, la norma non sarebbe capiente per il pagamento
degli stipendi al personale dipendente, quindi, da questo punto di
vista, non possiamo ritrovarci sulla proposta che lei formula.
Presidente
- La parola al Consigliere Ferrero.
Ferrero (M5S)
- Direi che non si può essere contro un
emendamento del genere, che va nella direzione di quella
spending review
che non c'è stata, cioè va proprio nella
direzione di eliminare quegli sprechi dai quali si potevano
ricavare dei soldi da investire altrove, tanto più che il
responsabile dell'ARRS, se non vado errato, se non ci sono casi di
omonimia, è un certo Ezio Donzel, se non sbaglio, che è anche il
responsabile di un'altra partecipata regionale, no? Forse mi
sbaglio,
Projet formation
, tanto per non fare quei cumuli di
incarichi, per non lasciare i vostri disoccupati...quindi sarebbe
un segnale, no?, anche di inversione di tendenza, vediamo un attimo
di risparmiare in alcuni punti dove...non lasciate in mezzo alla
strada le persone, perché comunque hanno una poltrona tiepida da
una parte, un'altra calda in un altro ente. Direi quindi che,
secondo noi, questo è un atto dovuto, perché l'illustrazione è
stata chiara, qui sono veramente soldi che vengono buttati dalla
finestra.
Presidente
- La parola al collega Donzel.
Donzel (PD-SIN.VDA)
- Grazie Presidente.
Non sarei intervenuto se non fosse stato per il termine usato
dall'Assessore Perron: "qui si tratta di un taglio violento". Le
spiego il perché, ma non in fatto personale, Assessore, ma le
spiego la ragione, perché, quando si discusse del taglio del 50
percento dei distacchi sindacali, fu la stessa espressione che usai
io: "qui si tratta di un taglio violento". Capito? Vorrei che lei
si mettesse un po' nei panni della situazione. Il ragionamento che
si faceva è che qui c'erano delle ragioni distinte dal livello
nazionale, c'era un comparto unico, c'era una contrattazione di
primo livello, c'erano dei problemi da affrontare. Non mi pare ci
siano state grosse esitazioni, faceva cassa alla Regione togliere
dei distacchi e metterli lì. Se quindi il ragionamento è: "dobbiamo
dare la corretta copertura e sono in ballo 10-20 mila euro per
coprire il costo del personale", si può ragionare, la scelta del 50
percento è simbolica, è per ricordare che questo fu il prezzo che
pagò la parte sindacale. Allora noi non vogliamo mettere sullo
stesso piano le due cose, si trattava di
spending review
allora, si tratta di
spending review
adesso. Se qualcuno mi
dimostra che l'ARRS non è più in grado di funzionare, allora
ovviamente noi possiamo anche fare un ragionamento, ma noi siamo
convinti che l'ARRS può funzionare lo stesso, può assolvere al suo
compito. Ci dica lei qual è la cifra esatta della copertura del
personale e sub-emendiamo, altrimenti l'emendamento tale rimane e
perché è proprio nell'ottica di quel lavoro che stiamo facendo,
dove riusciamo a farlo in tutti i settori.
Presidente
- La parola al collega Chatrian.
Chatrian (ALPE) -
Sì, grazie Presidente.
Per sostenere l'emendamento proposto dai colleghi. Penso che il
segnale debba essere dato, poi se non è nella formula in cui è
stato redatto, eventualmente aspettiamo da parte del Governo una
proposta che sia...però il segnale, a nostro avviso, su
quest'articolo va dato. Aspettiamo quindi anche una proposta da
parte del Governo regionale, da parte del Presidente della
Regione.
Presidente
- La parola al Presidente della Regione.
Rollandin (UV)
- Le valutazioni che sono state fatte, le
considerazioni vanno nella logica di immaginare che c'è una
riduzione del lavoro svolto da quest'organo, che aveva e ha avuto
una funzione importante, non dimentichiamolo, sicuramente, doveva
essere la... Allora credo che una riduzione si possa immaginare,
una riduzione che tenga conto dei possibili sviluppi...ecco, può
essere del 25 percento. Credo possa starci, tenendo conto della
situazione. Mi sembra che questo si possa tenere nella dovuta
considerazione, quello che è...il segnale c'è, non credo che...poi
vediamo quali sono le considerazioni che possono essere fatte
tenendo conto di quella che è la situazione ad oggi e nello
sviluppo. Credo che, se si fa un sub-emendamento in questa
direzione, si può accettare.
Presidente
- Chiedo solo che venga proposto un
sub-emendamento, eventualmente...la parola al collega
Guichardaz.
Guichardaz (PD-SIN.VDA)
- Credo che il segnale sia stato
dato...l'abbiamo dato nel comma precedente: noi avevamo indicato il
90 percento, lo ripetiamo...il 50 percento, perché il taglio che è
stato operato sul contraltare dell'ARRS è stato un taglio di quelle
dimensioni. È quindi evidente che noi avevamo ragionato in quei
termini, anche le organizzazioni sindacali per funzionare devono
aver bisogno dei dirigenti sindacali, di chi contratta, di chi si
occupa diciamo dell'aspetto anche della tutela. Personalmente a me
interessa il segnale, sinceramente. Se il taglio significa arrivare
a 135 mila euro, è vero che comunque recuperiamo 45 mila euro, si
recuperano diciamo...e il segnale viene dato e si può produrre un
sub-emendamento, insomma, valutate voi, ecco. Lo vuole leggere lei,
Assessore?
Presidente
- La parola all'Assessore Perron.
Perron (UV)
- Se posso proporre, interpretando le parole
del Presidente dell'aula...ci sarebbe un sub-emendamento che
reciterebbe:
"al comma 8 dell'articolo 11 le parole "euro
180.000" sono sostituite dalle seguenti: "euro 135.000""
. Va
bene?
Presidente
- Va bene. Allora mettiamo in votazione questo
sub-emendamento? Grazie Assessore. Prego i Consiglieri di votare.
La votazione è chiusa.
Presenti: 35
Votanti: 35
Favorevoli: 35
Il Consiglio approva all'unanimità il sub-emendamento n. 11 del
PD.
Al comma 9 ci sono due emendamenti: il n. 12 del PD e il n. 11
dell'UVP, che non sono stati ritenuti conformi per il discorso
tecnico-finanziario. I colleghi vogliono comunque illustrare le
motivazioni di questi due emendamenti? La parola al collega
Guichardaz.
Guichardaz (PD-SIN.VDA)
- Allora, qui siamo nella
situazione direi analoga, anche qua poi magari ci facciamo una
riunione con chi ha dato i pareri negativi, perché davvero
sono...siccome ce li siamo scritti di sana pianta, sono pure
curioso di capire dove ho sbagliato e qual è il motivo per cui...
Allora, qui parliamo della commissione indipendente di valutazione
della
performance
, che, come noto, è una commissione che
esiste per tutte le pubbliche amministrazioni, che è necessaria per
tutte le pubbliche amministrazioni ed è quella famosa commissione
che valuta il livello di
performance,
il livello, diciamo,
di raggiungimento dei risultati, oltre che delle valutazioni in
merito alla trasparenza, alla pubblicazione degli atti e via
dicendo. Lo trovate nell'articolo 36 della legge regionale 22 del
2010. L'anno scorso ci fu un abbassamento di questa quota, che fu
poi mi sembra rialzata in fase di assestamento di bilancio, adesso
non ricordo bene i passaggi; quest'anno noi chiediamo che venga di
nuovo riproposta e venga di nuovo riabbassata, anche perché io mi
sono documentato, ho girato come un matto su tutti i siti delle
varie...Comuni, ASL, Regioni e via dicendo, e devo dire che da
nessuna parte ho trovato dei personaggi pagati con queste cifre.
Noi parliamo qua del Presidente pagato con 50 mila euro l'anno e
gli altri commissari che sono pagati con 40 mila euro l'anno, se
non erro. Queste sono le cifre della commissione che si occupa
della
performance
. Beh, io credo che...ripeto sempre il
solito
refrain
...siccome finora probabilmente il pagamento è
stato equo e sufficientemente soddisfacente per queste persone che
si occupano di fare queste valutazioni, cioè monitorare il
funzionamento complessivo del sistema di misurazione, la convalida
della relazione sulla
performance
...non è gente che abita
qua, eh, cioè non sono persone che stabilmente, tutti i giorni,
timbrano un cartellino e fanno questo tipo di mestiere...anche
perché sono persone alle quali viene richiesto un certo curriculum
e che hanno molti altri compiti e molte altre necessità fuori di
qua...beh, io credo che si possa tranquillamente adeguare, poi, se
volete, vi dico anche cosa vengono pagati nelle altre
entità...quali sono i limiti, diciamo, che noi non abbiamo
stabilito... Nel momento in cui si mettono in piedi questi comitati
o queste commissioni sarebbe interessante che si stabilisse un
limite oltre il quale non si va, cioè si dice: "oltre i 6 mila",
"oltre i 10 mila", "oltre i 15", perché sono un po' le cifre a
seconda della grandezza e del numero di operatori, di
lavoratori.
Noi quindi crediamo che non sia assolutamente un problema
ridimensionare, quindi socializzare anche con queste persone il
disagio che oggi la nostra Valle d'Aosta sta patendo attraverso i
tagli di cui abbiamo parlato, è tre giorni che parliamo della
nostra situazione finanziaria. Il ridimensionamento quindi sarebbe
da 195 mila a 100 mila, poi io ho solo aggiunto:
"e deve essere
ripartita, proporzionalmente, tra gli enti di cui...comma 1"
,
perché questa è la dicitura di legge, non perché io mi sia
inventato assolutamente nulla. Ripeto: qui c'è il parere negativo,
quindi va da sé.
Presidente
- La parola al collega Laurent Viérin.
Viérin L. (UVP)
- Sì, la nostra proposta era leggermente
diversa, nel senso che da 195 mila portiamo a zero, perché? Perché
quest'emendamento è collegato all'altro emendamento: se per logica
è sospesa la questione del salario di risultato per un anno, in
quell'anno lì noi riteniamo che non ci sia la necessità di avere
nessuna commissione di valutazione. Rimane al di là del
tecnicismo...nel senso che l'emendamento non ha il parere...noi
crediamo che se c'è l'impegno politico di adeguare la questione
della retribuzione di questa commissione parametrata al fatto che
sono sospesi i salari di risultato...sarà una diminuzione
automatica, perché crediamo ci siano degli incarichi che sono stati
affidati a questa commissione e saranno riproporzionati
compatibilmente ai contratti che sono in essere, saranno
riproporzionati in base al fatto...e alla considerazione che è
sospesa questa questione della valutazione...viene quindi un po'
meno quella che è la funzione. Per il futuro invece l'invito è, al
di là della commissione di valutazione e della revisione che sarà
fatta - probabilmente intesa anche nella disponibilità sulla
possibilità di motivare in modo diverso la parte dirigenziale
dell'Amministrazione -, di cercare anche qui di ridurre
proporzionalmente e soprattutto parametrare al momento in cui
viviamo, quindi nettamente inferiore ai 195 mila che oggi sono
sproporzionati.
Presidente
- C'è qualche altro intervento? Passiamo
allora all'emendamento n. 12 dell'UVP al comma 9 sempre
dell'articolo 11. Chi intende illustrarlo? La parola al collega
Fabbri.
Fabbri (UVP)
- Chiedo scusa. Allora, questo tipo di
emendamento è stato presentato per poter aumentare quella che è la
cifra a disposizione dell'Osservatorio di Saint-Barthélemy, della
Fondazione Clément Filliétroz di Saint-Barthélemy, perché noi
pensiamo che questo tipo di fondazione abbia tre pilastri su cui si
fonda: il primo pilastro è la ricerca scientifica, che è ad
altissimo livello, è una ricerca scientifica che è riconosciuta non
solo in Europa, ma in tutto il mondo; il secondo pilastro è quello
dell'incremento turistico e, diciamo, dell'attrattività turistica
di quella che è la...per tutta la Regione Valle d'Aosta, perché i
passaggi turistici su all'osservatorio sono in continua e costante
crescita; l'ultimo pilastro è quello dell'attività didattica che
svolge, attività didattica che ha anche poi portato all'avvio degli
studi astronomici, astrofisici e quindi degli studi estremamente
complessi da parte di giovani valdostani, per cui chiediamo di
incrementare la dotazione di questa fondazione e di incrementare di
95 mila euro prendendolo appunto da questo tipo di capitolo.
Presidente
- La replica della Giunta...chi chiede la
parola? La parola al Presidente della Regione.
Rollandin (UV)
- Credo che l'emendamento proposto tolga i
95 mila, che poi si vogliono dare all'osservatorio dall'UPB che
prevede questi fondi per pagare le commissioni che devono svolgere
alcuni ruoli, quindi, se togliamo questi soldi, non abbiamo più la
possibilità di pagare le commissioni che sono collegate con questo
tipo di attività. Non potendo quindi togliere quei soldi,
praticamente non possiamo mettere da un'altra parte, perché quei
soldi lì li abbiamo messi nell'UPB, perché servono per pagare
quelle commissioni. Oggi, per quanto riguarda l'osservatorio, si
diceva: "abbiamo appena dato i nuovi finanziamenti, tutto quello
che era previsto è già stato dato" ed è previsto anche per l'anno
prossimo...non è che possiamo tutti gli anni aumentare onestamente
e questo...cioè noi non ce la sentiamo di togliere via questi
fondi, perché sono funzionali al pagamento di queste commissioni,
se togliamo questi fondi, non possiamo più pagarli, quindi questo è
il problema. Come sempre, poi si chiede di aumentare per l'uno e
per l'altro, allora dobbiamo togliere da qualche parte, ma qui,
mentre sugli altri si diceva: "boh, è un discorso di...", insomma,
di funzioni, qui sono funzioni che devono essere svolte e pagate,
quindi non possiamo toglierlo da quel capitolo.
Presidente
- La parola al collega Fabbri.
Fabbri (UVP)
- Sì, volevo solo semplicemente dire che
però il finanziamento dello scorso anno è stato diminuito di ben 75
mila euro: sono passati da 225 a 150 mila euro. Ripeto: è
un'istituzione molto importante, perché si fa della ricerca ad
altissimo livello, quindi...ed è anche un fiore all'occhiello per
la Valle d'Aosta, non solo un fiore all'occhiello, ma, come le
ripeto, è anche un polo di attrazione turistica, è anche un polo di
attrazione per le scuole, se poi non è possibile reperire questa
cifra...
Presidente
- Passiamo alla votazione dell'emendamento n.
12 dell'UVP. La parola ancora al collega Donzel.
Donzel (PD-SIN.VDA)
- Scusate, non mi ero accorto che era
in votazione...niente, brevemente però per sostenere le ragioni
portate dal collega Fabbri. Capisco che vanno fatti degli
interventi, però quest'osservatorio ha una valenza che dev'essere
potenziata, cioè non è sfruttato in tutta la sua potenzialità. Non
è soltanto, diciamo, un luogo dove qualche volta partecipano dei
ragazzi, ma ha un potenziale enorme che non può essere valorizzato
perché non ha le risorse economiche per andare avanti. Si è trovato
per mesi nella condizione di non sapere se si riusciva a pagare o
no gli stipendi dei dipendenti, cioè siamo in una situazione che
abbiamo, come diceva il collega Fabbri, una straordinaria
struttura, un centro di ricerca importante, che può essere
attrattivo, che può essere valorizzato, ma non ha neanche le
risorse per sopravvivere e quindi andrebbe...
Presidente, capisco le sue ragioni, però rispetto ad alcuni...e
poi vedremo perché...abbiamo ancora qualche emendamento qui che
farà vedere come ci sono delle realtà che assolutamente non hanno
le funzioni dell'osservatorio e che, combinazione, quattro soldi in
più si trovano per tenere delle persone che non costituiscono
nessun reddito, non fanno crescere...lo vedremo. Questo è un
peccato perché questo qui potrebbe essere un volano anche per un
certo tipo di turismo...turismo culturale, che abbiamo detto più
volte in quest'aula non va sottovalutato.
Presidente
- Mettiamo in votazione l'emendamento n. 12
dell'UVP. I colleghi sono pregati di votare. La votazione è
chiusa.
Presenti: 35
Votanti: 17
Favorevoli: 17
Astenuti: 18 (Baccega, Bianchi, Borrello, Farcoz, Follien,
Fosson, Isabellon, La Torre, Lanièce, Marguerettaz, Marquis,
Péaquin, Perron, Restano, Rini, Rollandin, Testolin, Marco
Viérin)
Il Consiglio non approva.
Siamo all'emendamento n. 1 della II Commissione. Chi lo vuole
illustrare? Presidente della II Commissione, è dato per illustrato?
Allora si vota? Prego i Consiglieri di votare. È l'emendamento
della commissione, ci sono tre emendamenti della commissione,
questo è il primo. La votazione è chiusa.
Presenti: 35
Votanti: 18
Favorevoli: 18
Astenuti: 17 (Bertin, Bertschy, Certan, Chatrian, Cognetta,
Donzel, Fabbri, Ferrero, Fontana, Gerandin, Grosjean, Guichardaz,
Morelli, Nogara, Roscio, Rosset, Laurent Viérin)
Il Consiglio approva.
Emendamento n. 10 dell'UVP. C'è qualcuno che vuole illustrarlo?
La parola al collega Gerandin.
Gerandin (UVP)
- Merci Président.
Il nostro emendamento è...veramente posso anche fare a meno di
illustrarlo nel senso che è di una chiarezza direi elementare, nel
senso che noi abbiamo passato degli interi pomeriggi all'interno
delle commissioni in cui le organizzazioni sindacali, tutti i
rappresentanti di categoria e quant'altro ci dicevano: "attenzione
che il processo di riorganizzazione che è stato messo in piedi con
il discorso della legge 6 sulla gestione associata di fatto, se non
modifichiamo la legge 22, non è applicabile". Io non sono
intervenuto prima sulla proposta, anche perché non si votava
l'emendamento del collega Guichardaz, ma lo stesso emendamento che
non è stato ritenuto ammissibile...quando parla che al SUEL
gestiranno con personale messo a disposizione...è un termine che
non è previsto da nessuna parte in quello che è il nostro
ordinamento, per cui il problema è molto semplice, nel senso che
non può essere utilizzato il comando, non può essere utilizzato il
distacco, per cui bisogna fare una nuova norma sulla mobilità.
Questo è il senso.
L'altro senso è legato al fatto che noi crediamo che uscire
fuori da questa
impasse
sul fatto che continuiamo a
ripeterci che a risorse quasi dimezzate abbiamo lo stesso numero di
personale o comunque una ridondanza di personale...bisogna
introdurre in questa legge nella modifica 22, previa concertazione
sindacale, tutto quello che volete, la trafila sindacale, il fatto
che si possa fare una mobilità dal comparto verso partecipate e
società esterne. Noi vogliamo che politicamente ci sia
quest'indirizzo, che lei, Presidente, sicuramente recepirà quando
darà le direttive all'ASL per questa trattativa molto semplice e di
una limpidità chiara.
Presidente -
La parola al collega Chatrian.
Chatrian (ALPE)
- Sì, grazie Presidente.
L'argomento che avevamo affrontato la scorsa finanziaria, ma che
non aveva trovato ancora una soluzione, o comunque un suo
inserimento, noi lo sosteniamo, crediamo che in questo momento
comunque tutte le soluzioni che portino a valorizzare al meglio il
comparto unico per creare delle condizioni anche nelle società
partecipate e controllate all'Azienda USL devono trovare contezza.
Siamo quindi a favore di quest'emendamento che crea una
possibilità, a nostro avviso, necessaria in questo momento, proprio
che va anche nella direzione discussa questa mattina.
Presidente -
La parola al Presidente della Regione.
Rollandin (UV) -
Credo sia da apprezzare lo spirito con
cui è stato presentato, cioè di fare chiarezza su quali sono le
modalità con cui si opera nei confronti di organi che oggi non
fanno parte del comparto, se non ho capito male. Sotto
quest'aspetto l'unica questione...qui si dice...la modifica
della...
"nel rispetto delle disposizioni concernenti..."
,
cioè si dice: troviamo il modo di stabilire come sono queste
regole...se non ho capito male, è giusto?
(interruzione di un Consigliere, fuori microfono)
...credo che questo possa essere accolto con questa logica di
perfezionare una procedura che permetta di non avere dubbi sulle
modalità con cui le persone provvedono a questa mobilità. È giusto?
Sotto quest'aspetto quindi siamo...
(nuova interruzione di un Consigliere, fuori
microfono)
...sì, noi concordiamo su quest'emendamento.
Presidente
- Grazie Presidente. La parola al collega
Bertschy.
Bertschy (UVP) -
Sì, per segnalare...sembra una banalità
questa, ma c'è soddisfazione. L'anno scorso avevamo trattato
quest'argomento con qualche difficoltà in più, quindi c'è
soddisfazione politica nel senso che va nella direzione di
impiegare sempre di più e sempre meglio le risorse che sono
all'interno del comparto e chiaramente sono...quindi ci faceva
piacere sottolineare come si stia andando anche qui verso quello
che desideriamo un po' tutti: una migliore razionalizzazione delle
risorse e un cambiamento nel modo di operare. Grazie.
Presidente -
La parola al collega Chatrian.
Chatrian (ALPE) -
Sì, per confermare la soddisfazione
anche da parte nostra per i temi affrontati nelle scorse
finanziarie, vista la situazione, si trovano delle soluzioni per
utilizzare e valorizzare al meglio le risorse interne e quindi c'è
soddisfazione soprattutto dal punto di vista politico, perché, dopo
le discussioni di questi giorni e di questi ultimi mesi, si possono
modificare comunque degli impianti legislativi e si va nella
direzione da noi auspicata e c'è soddisfazione proprio dal punto di
vista politico. Sembra una banalità forse quest'emendamento, ma non
lo è, perché si creano delle nuove condizioni.
Presidente -
La parola al collega Donzel.
Donzel (PD-SIN.VDA) -
Brevissimamente per auspicare,
visto l'ottimo risultato che è stato raggiunto grazie a
quest'emendamento dei colleghi dell'UVP, che la trattativa,
l'incontro con i sindacati sia gestito nella maniera più saggia
possibile per addivenire al più presto all'applicabilità di questa
norma e quindi in qualche modo...nel momento in cui ci sarà
quest'accordo, se verranno trasmessi al più presto gli estremi per
conoscere...le modalità con cui si opererà alle commissioni
competenti in modo da poter avere chiarezza sul funzionamento di
quest'importante possibilità che viene data al personale, che va
vista anche come una grande possibilità anche di crescita
professionale. Noi lo vediamo solo in termini adesso nella logica
di risparmi-esubero, ma può essere anche...dobbiamo guardarlo in
termini di una prospettiva che viene data ad un personale che è
schiacciato dal rischio di stare quaranta anni in una
posizione...invece gli si dà la possibilità di fare un'esperienza
professionale arricchente, ruotando, cambiando anche nell'arco
della propria attività professionale.
Presidente -
Passiamo alla votazione dell'emendamento n.
10 dell'UVP, prego colleghi... La votazione è chiusa.
Presenti: 35
Votanti: 35
Favorevoli: 35
Il Consiglio approva all'unanimità.
Siamo adesso all'emendamento n. 8 dell'Assessore Perron. La
parola all'Assessore Perron.
Perron (UV)
- Grazie Presidente.
Quest'emendamento inserisce un comma - parliamo ancora di
personale - relativo all'istituto del comando e del distacco di
personale. Qui si prevede per le esigenze che derivano
dall'esercizio in forma associata di funzioni e servizi comunali e
con le modalità di cui al comma 6 dell'articolo 45, la possibilità
di disporre, ovviamente d'intesa tra enti interessati, senza nuovi
o maggiori oneri, il distacco, anche a tempo parziale di tipo
verticale in questo caso, di personale da e verso gli Enti locali,
per un periodo di tempo non inferiore alla durata delle
convenzioni. Quest'emendamento quindi vuole recepire una richiesta
e una sollecitazione che aveva avanzato il CPEL di implementare in
questa fase, per quanto era possibile fare, la mobilità dei propri
dipendenti al fine di favorire il processo di associazionismo che è
avviato con la recente normativa che abbiamo approvato in questo
Consiglio.
Presidente -
Grazie Assessore. La parola al collega
Chatrian.
Chatrian (ALPE) -
Sì, per ribadire il nostro voto
favorevole a quest'emendamento che va a dare delle risposte
puntuali alla legge approvata nel mese di luglio, quindi sosterremo
quest'emendamento, che crea comunque delle condizioni anche per i
piccoli Comuni in un momento in cui si stanno associando a livello
di funzioni e servizi, proprio per dare delle risposte
puntuali.
Presidente -
La parola al collega Gerandin.
Gerandin (UVP)
- Merci Président.
Anche noi voteremo certamente quest'emendamento, perché va nel
senso di fare chiarezza. Dopo il percorso condiviso per la gestione
associata noi eravamo con un articolato, quello della 22, che non
prevedeva tutta una serie di possibilità di utilizzo del personale
mediante distacco o, diciamo, altri tipi di collocazione del
personale, per cui anche noi voteremo in maniera favorevole.
Presidente -
La parola al collega Donzel.
Donzel (PD-SIN.VDA) -
Anche per noi il fatto di muoversi
nel solco della legge appena approvata degli Enti locali e di dare
appunto la possibilità di realizzarla è un fatto positivo, quindi
voteremo a favore di quest'emendamento.
Presidente -
Cari colleghi, passiamo alla votazione
dell'emendamento n. 8 dell'Assessore Perron. La votazione è aperta.
La votazione è chiusa.
Presenti: 35
Votanti: 35
Favorevoli: 35
Il Consiglio approva all'unanimità.
Rimane ancora, sempre per l'articolo 11, il sub-emendamento
degli Assessori Rini e Perron all'emendamento n. 9 dell'Assessore
Perron. La parola all'Assessore Perron.
Perron (UV)
- Grazie Presidente.
Siamo sempre nel ragionamento di razionalizzazione e
ottimizzazione delle risorse di questi due istituti con il
sub-emendamento che citava lei, Presidente, prevediamo che il
personale non docente dell'Istituto musicale pareggiato della Valle
d'Aosta, cioè il
Conservatoire
, che è inquadrato in
quest'Istituto, ritransiti nella Fondazione per la cultura musicale
Maria Ida Viglino, facendo domanda da presentare entro il 28
febbraio 2015. Ecco il senso del sub-emendamento: garantire lo
svolgimento delle attività amministrative anche a supporto di
quest'istituto. Il personale non docente transitato nell'Istituto
musicale pareggiato dopo il 1° gennaio 2013 quindi resta inquadrato
in quest'istituto e conserva il diritto a passare nei ruoli
dell'Amministrazione regionale prioritariamente rispetto alle
procedure concorsuali o ad altre procedure di reclutamento per la
copertura di posti vacanti che si rendessero eventualmente
disponibili nell'organico delle istituzioni scolastiche educative
dipendenti... Grazie.
Presidente
- Grazie Assessore. Qualcuno intende
intervenire? Nessuno intende intervenire? Lo mettiamo in
votazione...la parola al collega Donzel.
Donzel (PD-SIN.VDA)
- Grazie Presidente.
Chiedo scusa per l'interruzione, perché stiamo valutando la
delicatezza di quest'emendamento alla luce del fatto che anche il
Presidente questa mattina...o questo pomeriggio perché sto perdendo
il senso del tempo...ha fatto una precisazione molto corretta sul
fatto che si entra nell'amministrazione pubblica soltanto tramite
concorso. Allora qui non è chiaro da quest'emendamento se la
persona in essere ha superato un concorso pubblico, perché, se non
ha superato un concorso pubblico, quello che vale per il dipendente
precario che lavora all'Assessorato dell'agricoltura vale anche per
questo personale qui, quindi se non si può entrare nei ruoli
dell'Amministrazione regionale senza pubblico concorso, non può
valere per i poveri diavoli e poi si fa l'eccezione
ad
personam
con l'emendamento. Se poi ce lo spiegate...siamo noi
che abbiamo letto male, ce lo dite, però così com'è scritto
francamente non riusciamo a cogliere questo tipo di
emendamento.
Presidente
- La parola al collega Bertschy.
Bertschy (UVP)
- Solo perché conosco il passaggio che c'è
stato allora. Da com'è scritta la norma, qui si tratta di personale
che è transitato all'Istituto, quindi nella parte pubblica,
personale che allora era stato riconosciuto nella possibilità di
transitare avendo superato un concorso. Oggi si dice - credo
nell'ottica di razionalizzare, se ho capito bene lo spirito di
questo, perché si va in quella direzione - che quel personale che
non ritransita in Fondazione rimane nella parte pubblica e ha
priorità nel caso che venga esaurita la sua funzione di istituto di
rientrare nei ruoli dell'Amministrazione regionale, nella scuola,
ma si tratta di quel personale che è già nel pubblico, non è
personale della Fondazione che può transitare nel pubblico: è
personale che è già nel pubblico attualmente.
Presidente
- La parola al collega Ferrero.
Ferrero (M5S)
- Chiedo scusa, ma io continuo a non
capire, nonostante le spiegazioni, la posizione di questo
personale, cioè com'è entrato, che tipo di caratteristiche ha
l'ente in cui attualmente presta servizio, che tipo di
caratteristiche ha l'altro ente in cui dovrebbe transitare, in base
a che cosa si dà la priorità ad entrare
ex novo
nei ruoli
dell'Amministrazione regionale. Chiedo scusa, ma è un po' sibillino
il testo di quest'emendamento, se potete darci qualche
delucidazione... Grazie.
Presidente
- La parola al Presidente della Regione.
Rollandin (UV)
- Se non ho capito male, l'operazione che
si sta cercando di fare è di unificare le due Segreterie che oggi
sono separate: una al Conservatorio, l'altra...per quello che è del
personale, che non è il personale di riserva, è personale
impiegatizio pubblico che è già personale che ha fatto concorso.
Unificando, se c'è, certo, personale in più, questo ha diritto di
ritransitare nei ruoli della scuola. Personale amministrativo e
quindi si dice solo se unifichiamo, se abbiamo questo eccedente,
può transitare, spieghiamo solo quella norma, tutto lì, è solo per
evitare che ci sia il problema del ripassaggio alla parte pubblica
da cui deriva, quindi non è una...
Presidente
- La parola al collega Donzel.
Donzel (PD-SIN.VDA)
- Fingo di aver capito il pezzo del
personale. Avevamo un ente che è diventato due soggetti: uno
privatistico, l'altro pubblico. Si è deciso adesso di fare un'unica
segreteria che è in capo a quella privatistica Fondazione che dovrà
gestire anche l'attività del pubblico, siamo alla valdostana...del
personale assunto con contratto pubblico che ha superato un
concorso, qualora dovesse determinarsi in "esubero" - tra
virgolette - mantiene il diritto di dire: "no, io in questo andare
e venire, a questo punto decido di transitare"...
(Voce fuori microfono)
- ...ma che sia a tempo
indeterminato...una stabilizzazione, sennò è totalmente...
Donzel (PD-SIN.VDA)
- ...se è così, rientra nelle
possibilità. Certo è che va detto però Fondazione, Istituto,
Segreteria...su questo ci riserviamo di avere dei dubbi.
Presidente
- Allora mettiamo in votazione il
sub-emendamento all'emendamento n. 9 dell'Assessore Perron. La
votazione è chiusa.
Presenti: 35
Votanti: 25
Favorevoli: 25
Astenuti: 10 (Bertin, Certan, Chatrian, Cognetta, Donzel,
Ferrero, Fontana, Guichardaz, Morelli, Roscio)
Il Consiglio approva.
Mettiamo in votazione l'articolo 11 nel suo complesso. Siete
pregati di votare. La votazione è chiusa.
Presenti: 35
Votanti: 18
Favorevoli: 18
Astenuti: 17 (Bertin, Bertschy, Certan, Chatrian, Cognetta,
Donzel, Fabbri, Ferrero, Fontana, Gerandin, Grosjean, Guichardaz,
Morelli, Nogara, Roscio, Rosset, Laurent Viérin)
Il Consiglio approva.
Articolo 12. Al comma 1 dell'articolo 12 c'è l'emendamento n. 6
dell'UVP, che non è stato ritenuto ammissibile dal punto di vista
tecnico-finanziario. I colleghi vogliono precisare le motivazioni?
Andiamo avanti? La parola al collega Gerandin.
Gerandin (UVP)
- Merci Président.
Quest'emendamento, che riguarda la finanza locale, non è stato
ammesso perché...è difficile spiegare...ecco, pare che non siano
state seguite quelle che sono state le indicazioni ricevute da
parte del dirigente per quel che riguarda l'attestazione della
copertura finanziaria, nel senso che l'articolo...è stato scritto:
"l'articolo 12 è sostituito dal seguente"
, per essere
ammesso, avrebbe dovuto essere: "l'articolo 12 è aggiunto al
seguente". Per il resto pare non ci siano...non so, così ci è stato
detto poi...salvo il discorso legato a valutazioni più di
carattere...legato ad impegni, ecco, questo è quanto ci è stato
detto, nel senso che su alcune voci ci è stato detto: "beh, sono
voci già impegnate". Più che illustrare l'emendamento, mi interessa
capire quello che è il valore degli impegni, quanto impegna
l'Amministrazione, anche quando sono impegni fatti nel triennio:
ecco perché...poi noi le riduzioni che siamo andati ad individuare
sono state in parte legate all'applicazione di una legge dello
Stato che riduceva del 5 percento quelli che erano i contratti in
essere e noi avevamo detto in finanza locale riteniamo che ridurre
di un 5 percento quelli che sono i contratti, ai sensi della legge
89 del 2014, poteva portare al risparmio di alcune risorse. Il
resto sul discorso degli impegni è assolutamente interessante: ecco
perché poi noi andavamo a ridurre dove? Andavamo a ridurre quegli
affidamenti che derivavano da leggi molto datate, affidamenti
diretti che vengono regolarmente fatti annualmente dalla Regione
per gestire il cartografico e quant'altro, affidamenti diretti alla
società
in house
, affidamenti diretti che il più delle
volte, diciamo, vengono valutati dal punto di vista della congruità
economica esclusivamente sulla base ritengo equa...non ne viene
fatta un'analisi di mercato e soprattutto affidamenti e risorse che
sono rimaste intoccate quasi...praticamente intonse negli ultimi
anni.
Allora, noi pensiamo che in un momento così difficile,
giustamente qualcuno ha ricordato che...e poi dirò dove mettevamo
queste risorse, dove andiamo a rischiare di toccare quello che è il
discorso delle famiglie, del sociale, asili-nido, l'abbiamo detto
prima, a noi pareva che tutti dovessero partecipare a questo
processo di riorganizzazione, magari facendo alcune scelte peraltro
assolutamente in linea con la comunicazione che è stata mandata dal
Consiglio permanente, che è molto più realista dell'UVP, in questo
caso chiedeva addirittura l'azzeramento di questo. Noi avevamo
proposto una riduzione in modo da...giustamente, noi crediamo che
queste siano comunque delle eccellenze che vanno fatte crescere,
non vanno fatte crescere abituandole a non confrontarsi con la
concorrenza, non confrontarsi con quello che è il discorso del
privato. Noi allora pensavamo che un segnale in questo senso
potesse liberare delle risorse; le risorse che andavamo ad
individuare pensavamo di utilizzarle per quanto riguarda il
discorso della prima infanzia, pensavamo di mettere una parte per
il
post
natale. Tenuto conto che noi fino all'anno scorso
abbiamo dato tre anni, che dal 2015 in avanti ci saranno altri tre
anni e chi ha la sfortuna di nascere nel 2014, se avrà fortuna,
prenderà dodici mesi, magari anche meno. Noi allora pensavamo di
non fare questo tipo di differenza, provare ad accontentare o
quanto meno toccare questi punti un po' delicati.
Pensavamo anche che un segnale andasse dato, nel senso che il
grido di allarme che è stato lanciato anche dai patronati, da
quelli che sono gli oratori in questo momento fosse da accogliere
seppur...è un disagio, Presidente, le posso assicurare, poi non so
se è stato fatto a titolo di provocazione, ma il fatto di disdire
gli accordi che hanno fatto con gli Enti locali sulla
predisposizione dei modelli ISEE e quant'altro creerà non pochi
problemi. Io poi mi auguro che sia solo una provocazione, ma è un
sintomo, è un segnale per dire: "noi ci siamo seppur penalizzati
dalla normativa dello Stato...", perché bisogna dire che prima di
tutto sono penalizzati dalla normativa dello Stato...beh, potevamo
dare un segnale diverso per quello che riguarda l'attenzione della
Valle d'Aosta.
Per il resto, per quanto riguarda la parte degli
investimenti...le dico sinceramente che pensavamo che non fosse
credibile, ecco, che una legge 5, quella che gli Enti locali usano
per gli interventi di prevenzione, eventi calamitosi avesse 85.000
euro di disponibilità. È vero che ci sono fondi in gestione
speciale, ma noi sappiamo che addivenire a mutui non è così
semplice come avere delle risorse immediatamente disponibili. Le
manutenzioni sugli edifici scolastici hanno portato dei grossi
vantaggi, ricordiamo il caso di Saint-Pierre, per fortuna che
avevamo quel fondo, sennò non so come avremmo chiuso la partita di
Saint-Pierre, per fare un esempio. Altro era il discorso sulle
manutenzioni straordinarie, l'adeguamento delle microcomunità.
Questo era per fare una sintesi, poi non sono entrato nel
dettaglio, ma a noi quello che interessava era capire fin dove
questi impegni possono impedire un dibattito in aula su delle
scelte che noi riteniamo siano anche di natura politica.
Grazie.
Presidente
- Grazie collega Gerandin. Altri? Allora,
ricordo che quest'emendamento non si vota. Passerei all'emendamento
n. 8 dell'UVP, che si inserisce tra il comma 10 e il comma 11
dell'articolo 12. Chi intende illustrarlo? La parola al collega
Gerandin.
Gerandin (UVP)
- Merci Président.
Illustro il nostro emendamento n. 8. Tenuto conto del fatto che
comunque le risorse per quel che riguarda il trasferimento alle
Comunità montane, ex Comunità montane,
Unités des Communes
chiamiamole come vogliamo, sono praticamente azzerate o quasi, noi
chiedevamo...
(interruzione di un Consigliere, fuori microfono)
...ecco, stavo solo dicendo che noi abbiamo ritenuto opportuno
proporre, per quello che riguarda il discorso dell'utilizzo
dell'avanzo di amministrazione di quelle che erano le ex Comunità
montane
, Unités des Communes
chiamiamole come vogliamo...che
fossero utilizzate in parte corrente senza vincolo legato al
socio-assistenziale, perché? Perché il rischio è che, tenuto conto
che i finanziamenti non ci saranno e tenuto conto che poi vedremo
c'è un emendamento che proroga addirittura l'approvazione dei
bilanci comunali al 31 di marzo. Noi riteniamo che questo mancato
trasferimento immediato comporterà dei grossi problemi per quel che
riguarda il discorso delle disponibilità finanziarie immediate. Il
rischio concreto allora sarebbe quello di dire se utilizzo l'avanzo
di amministrazione solo per il socio-assistenziale, vuol dire che
pago gli assistenti, non pago il resto del personale. Allora ci
pareva opportuno, tenuto conto di questo momento di ristrettezza,
di dare la possibilità di utilizzare l'avanzo per pagare quello che
poi...non pagheranno molto: chi ne avrà pagherà un po' di più, ma
gli altri andranno in anticipazione di cassa, tenuto conto che i
Comuni che approveranno comunque il bilancio magari entro il 31
marzo, massimo al 31 marzo...significa che comunque, fino
all'approvazione del bilancio, possono trasferire solo in
dodicesimi e, tenuto conto che gli anni precedenti c'erano 3
milioni di trasferimento alle Comunità montane, questi dodicesimi
non sono nelle casse dei Comuni, per cui potrebbero avere delle
oggettive difficoltà, anche volendo, a trasferire queste risorse
per il minimo funzionamento. Tenete conto che in questo momento
gran parte delle risorse vengono utilizzate per pagare il
personale: ecco perché non ci sono investimenti in genere.
Presidente
- La parola al Presidente della Regione.
Rollandin (UV)
- Sì, credo che le sottolineature del
collega siano corrette. Volevo solo specificare che, quando avevamo
presentato la bozza del bilancio per gli Enti locali, noi avevamo
messo un milione e cento e il CELVA ha chiesto di toglierli. Voglio
solo specificare, perché l'avevamo fatto pensando a quelle stesse
preoccupazioni, quindi, senza farla più lunga, tenendo conto che,
insomma, l'ora è quella che ci permette di fare anche qualche
astensione su questo...siamo d'accordo sull'emendamento.
Presidente
- C'è quindi la condivisione sull'emendamento.
Possiamo procedere alla votazione. Votiamo l'emendamento n. 8
dell'UVP. La votazione è aperta. Grazie colleghi. La votazione è
chiusa.
Presenti: 35
Votanti: 35
Favorevoli: 35
Il Consiglio approva all'unanimità.
Sempre all'articolo 12, al comma 11, c'è l'emendamento n. 10
dell'Assessore Perron.
Perron (UV)
- Grazie Presidente.
È molto semplice: prevede un'ulteriore posticipazione del
termine per l'approvazione da parte degli Enti locali del bilancio
di previsione pluriennale 2015-2017 a fronte delle novità normative
in materia tributaria riferite agli Enti locali, che sono inserite
nel disegno di legge di stabilità per l'anno 2015 che al momento è
in esame al Senato.
Presidente
- Se ci illustra anche l'emendamento n.
11...prego.
Perron (UV)
- Grazie Presidente.
Ne approfitto anche per l'emendamento n. 11, che prevede,
invece, un anticipo al 30 aprile del termine ultimo per
l'approvazione da parte degli Enti locali del rendiconto relativo
all'esercizio finanziario 2014, tenuto conto dello svolgimento
delle elezioni comunali proprio nel mese di maggio 2015 e quindi
del relativo e conseguente rinnovo dei Consigli comunali.
Presidente
- Chi chiede la parola? Nessuno chiede la
parola? Possiamo mettere in votazione l'emendamento n. 10
dell'Assessore Perron, prego colleghi. La votazione è chiusa.
Presenti: 34
Votanti: 34
Favorevoli: 34
Il Consiglio approva all'unanimità.
Posso dare lo stesso risultato per l'emendamento n. 11
dell'Assessore Perron, che ha altresì illustrato l'Assessore
Perron? Stesso risultato. Pongo in votazione l'articolo 12 nel suo
complesso. Siete pregati di votare. La votazione è chiusa.
Presenti: 35
Votanti: 18
Favorevoli: 18
Astenuti: 17 (Bertin, Bertschy, Certan, Chatrian, Cognetta,
Donzel, Fabbri, Ferrero, Fontana, Gerandin, Grosjean, Guichardaz,
Morelli, Nogara, Roscio, Rosset, Laurent Viérin)
Il Consiglio approva.
Siamo all'articolo 13. Prima di iniziare l'articolo 13, come
avevamo concordato con la Conferenza dei Capigruppo, se ci possiamo
vedere per decidere a che ora chiudere, per organizzare i
lavori...quindi sospendiamo per due minuti. So che è già stata
fatta una chiacchiera un po' tra tutti, ma dobbiamo vedere un
attimino come vogliamo procedere anche per la giornata di domani.
Il Consiglio è sospeso per due minuti.
Si dà atto che la seduta è sospesa dalle ore 23,40 alle ore
23,45.
Viérin M. (Presidente) -
Colleghi, allora si è deciso
all'unanimità di proseguire i lavori fino alle ore una. Siamo
all'articolo 13. L'articolo 13 non ha emendamenti, posso dare lo
stesso risultato? Stesso risultato dell'articolo 12. Articolo 14.
All'articolo 14 abbiamo al comma 2 l'emendamento n. 13 del Partito
Democratico Sinistra VdA. La parola al collega Guichardaz.
Guichardaz (PD-SIN.VDA
) - Grazie Presidente.
Allora quest'articolo 14 è intitolato: "Interventi in materia di
politiche sociali" ed è l'articolo che praticamente dispone alcune
spese, alcuni stanziamenti...ecco, non mi veniva il
nome...all'interno di UPB e di capitoli specifici. La cosa che ci
ha fatto un po' così...
Presidente
- Emendamento n. 13...solo per chiarire che è
l'emendamento n. 13 che lei sta illustrando...
Guichardaz (PD-SIN.VDA
) - ...venire l'esigenza di
produrre quest'emendamento è un po' un'anomalia, cioè
un'anomalia...anche lì uno spostamento di risorse che a noi non è
per nulla chiaro, nel senso che all'articolo 3 praticamente si
autorizza la stipula di convenzioni rinnovabili periodicamente con
l'Istituto salesiano Don Bosco di Châtillon per l'accoglienza in
regime residenziale, semi-residenziale e diurno di minori in stato
di disagio accertato e con difficoltà di apprendimento. Presumo
quindi che questi 2 milioni e 7 siano solo ed esclusivamente
limitati alla parte relativa all'accoglienza dei minori in stato di
disagio, quindi non complessivamente, diciamo, nel più ampio novero
delle attività scolastiche dell'Istituto Don Bosco. Il comma 4 poi
determina uno stanziamento di 2 milioni e 7, che voi avete poi
corretto con un ulteriore emendamento della II Commissione
portandolo a 3 milioni. Ci è assolutamente inspiegabile il motivo
per cui avete ritenuto di dover blindare 3 milioni, quando l'anno
scorso era accorpato questo stanziamento della convenzione del Don
Bosco all'interno di un unico capitolo di spesa, che era quello
relativo agli interventi sui minori e convenzione Don Bosco: minori
adolescenti e convenzione Don Bosco. L'anno scorso cioè il fatto
che ci fosse la convenzione del Don Bosco più tutto...diciamo il
restante capitolo relativo ai minori e agli adolescenti, gestione
comunità minori e adolescenti, dava la possibilità di
gestire...l'anno scorso il fondo era di 4.850.000, quest'anno
l'abbiamo ridotto a 4.350.000, c'era la possibilità di gestire in
maniera anche flessibile all'interno di questo fondo sia il Don
Bosco senza nulla togliere alle esigenze e alle necessità di
finanziamento, quanto le altre comunità minori e adolescenti. Non
era quindi una blindatura dei 3 milioni o dei 3 milioni e mezzo
quella che era indirizzato al Don Bosco, ma all'interno di questo
contenitore diciamo uniforme venivano così depositate le risorse
complessive.
Non riusciamo a capire nella maniera più assoluta perché si sia
sentita l'esigenza di stornare 3 milioni di euro e di blindarli
solo ed esclusivamente per il Don Bosco, rinunciando, tra l'altro,
a quella flessibilità che io credo potesse essere così anche utile
ai fini dell'utilizzo di questo denaro. Significa che 3 milioni noi
li usiamo solo ed esclusivamente per questo, a meno che non si
facciano delle manovre poi successive di trasferimento. Noi quindi
riteniamo che sia opportuno ripristinare la dicitura dell'anno
scorso, quindi "Gestione comunità adolescenti e minori e
convenzione con il Don Bosco", cioè è superfluo tutto questo
ambaradan di articoli ed è il motivo per cui noi chiediamo di
sopprimere i commi 3 e 4.
Il comma 5 invece che cosa fa? Il comma 5 praticamente blinda
275 mila euro a favore della Cittadella dei giovani della città di
Aosta, cioè prevede che all'interno di un fondo che l'anno scorso
era complessivo, perché era un fondo all'interno del quale, oltre
alla Cittadella, c'erano delle altre voci, quest'anno - ed era
"Promozione iniziative formative a favore dei giovani", quindi era
un contenitore anche più ampio - avete fatto lo stesso lavoro del
Don Bosco, cioè vi siete riservati 275 mila euro di contributo al
Comune di Aosta per la Cittadella, blindando quei 275 mila e 50
mila per le attività complessive per i giovani. Beh, noi pensiamo
che, anche in un'ottica di maggior flessibilità di utilizzo, non
sia necessario che si blindino e quindi che si estrapolino 275 mila
euro da destinare solo ed esclusivamente alla Cittadella.
È sostanzialmente un provvedimento che non ha una funzione
pratica a nostro dire, ovviamente poi in contemporanea abbiamo
modificato anche l'allegato, perché accorpando sia i primi due...il
capitolo, diciamo, giovani, adolescenti, gli altri...la Cittadella
dei giovani all'interno della più ampia UPB, ovviamente andrà poi a
modificare l'allegato B...no, A mi sembra. Grazie.
Presidente -
Grazie Guichardaz. Per la risposta, la
parola al collega Fosson.
Fosson (UV) -
Sì, grazie Presidente.
Intervengo solo per una necessità di trasparenza e di precisione
rispetto a un bilancio che prima prevedeva tutto sotto uno stesso
capitolo dell'infanzia. Per quanto riguarda il Don Bosco si deve
rifare una convenzione, quindi si è voluto prevedere una norma di
legge precisa, e non all'interno di un altro capitolo, che
destinasse nell'ambito della nuova convenzione pluriennale, degli
altri fondi. Per il Don Bosco l'anno scorso c'erano 3 milioni e
mezzo di euro, quest'anno, proprio perché tutti devono partecipare
ad una riorganizzazione, erano inizialmente 2 milioni e 700, e poi,
dopo incontri con il personale e con la direzione, per la
sostenibilità dell'Istituto stesso, si è portato questo fondo a 3
milioni. La norma è nuova, lo ripeto, ma è stata fatta proprio per
una trasparenza, legata alla convenzione e slegata da un altro
capitolo. Una convenzione deve avere sempre un suo finanziamento,
così lo stesso per la Cittadella dei giovani, in quanto la
Cittadella dei giovani va in appalto nei prossimi mesi, e per
indire un appalto ci deve essere un fondo preciso, questo fondo è
stato individuato con una norma precisa. Sono quindi due norme
amministrative per dare più trasparenza e chiarezza a tutto un
capitolo dell'infanzia.
Presidente -
Grazie Assessore. Altri? Se non ci sono
altri...la parola al collega Guichardaz.
Guichardaz (PD-SIN.VDA) -
È solo per dire che non capisco
la differenza rispetto all'anno scorso e non capisco perché
rinunciate, continuo a dirlo, ad individuare all'interno di un
fondo, siccome anche l'anno scorso era scritto: "convenzione Don
Bosco", non capisco perché vi dovete imbrigliare a mettere 3
milioni nello specifico di là quando dall'altra parte rimane 1.350,
cioè anche in un'ottica anche di flessibilità nell'utilizzo di
queste risorse mi sembra una cosa francamente...ma, scusate, l'anno
scorso la voce era: "Gestione comunità per adolescenti e minori e
convenzione della Cittadella". Mi chiedo che cosa sia cambiato
rispetto all'anno scorso, tra l'altro, avete pure cambiato i
riferimenti di legge, quindi è una cosa che ha dell'inspiegabile da
un punto di vista proprio di capacità anche poi di gestire
successivamente questi fondi, perché poi se mi dite che l'anno
scorso erano 3 milioni e mezzo, vuol dire che 3 milioni e mezzo più
1 milione 350 che mettete nella gestione, arriviamo ai 4 milioni
850 dell'anno scorso, quindi, di fatto, è solo il Don Bosco che
patisce...lei ha detto l'anno scorso 3 milioni e mezzo è il costo
del Don Bosco. Il fondo l'anno scorso era 4 850 se quest'anno il
fondo è 4350, a me viene da pensare che 1 milione 350 viene
confermato sulla gestione dei consultori...ma fate come volete! Se
ritenete cioè di mettervi voi dei limiti poi all'utilizzo di queste
risorse...noi ritenevamo che fosse opportuno continuare ad
accorpare sia per il Don Bosco quanto per la Cittadella, perché poi
la Cittadella sono 275 mila e per tutto il resto degli interventi
ne tenete 50 mila. Come se la Cittadella - adesso apriamo una
parentesi - fosse davvero l'unica entità che si occupa di politiche
giovanili e che ha come
mission
quello, lasciando poi 50
mila euro per la promozione e il coordinamento delle politiche a
favore dei giovani, quando esiste una legge che dice un sacco di
cose...allora vuol dire che voi blindate 275 mila euro come
contributo alla Cittadella comunque vada l'appalto e per il resto
vi limitate a tenere 50 mila euro. Vi private quindi della
possibilità di gestire quel fondo di 325 mila euro in maniera un
po' più flessibile...contenti voi!
Presidente -
Grazie collega Guichardaz. Allora si vota
l'emendamento n. 13 del PD, prego votate. La votazione è
chiusa.
Presenti: 35
Votanti: 10
Favorevoli: 10
Astenuti: 25 (Baccega, Bertschy, Bianchi, Borrello, Fabbri,
Farcoz, Follien, Fosson, Gerandin, Grosjean, Isabellon, La Torre,
Lanièce, Marguerettaz, Marquis, Nogara, Péaquin, Perron, Restano,
Rini, Rollandin, Rosset, Testolin, Laurent Viérin, Marco
Viérin)
Il Consiglio non approva.
Adesso abbiamo il comma 4 dell'articolo 14 l'emendamento n. 2
della II Commissione. Lo possiamo votare? Prego colleghi. La
votazione è chiusa.
Presenti: 35
Votanti: 18
Favorevoli: 18
Astenuti: 17 (Bertin, Berstchy, Certan, Chatrian, Cognetta,
Donzel, Fabbri, Ferrero, Fontana, Gerandin, Grosjean, Guichardaz,
Morelli, Nogara, Roscio, Rosset, Laurent Viérin)
Il Consiglio approva.
Sempre all'articolo 14, abbiamo due emendamenti al comma 8: gli
emendamenti n. 12 e n. 13 dell'Assessore Perron, può illustrarli
insieme? Prego, Assessore, ha la parola.
Perron
(UV) -
Grazie.
Con l'emendamento n. 12 si inserisce il comma 8bis, sempre a
quest'articolo, per estendere le coperture infortuni a favore di
minori, che sono inseriti in progetti di affidamento o di
accoglienza volontari presso terzi: questo per tutelare i volontari
che partecipano alle attività informali promosse
dall'Amministrazione regionale in alternativa
all'istituzionalizzazione di minori in difficoltà.
Mentre all'emendamento n. 13 inseriamo un comma 8ter per
permettere di utilizzare le risorse sia regionali, sia statali, sia
comunitarie che si renderanno disponibili sul bilancio per
finanziare i contributi che sono previsti dalla legge 80 del 1990,
che, in quanto legge di settore di finanza locale, trae i suoi
finanziamenti soltanto da risorse che sono destinate alla legge di
finanza locale, cioè dalla 48 del 1995.
Presidente -
Grazie Assessore. Ci sono richieste di
interventi su questi due emendamenti? Non ci sono richieste di
intervento, passiamo alla votazione dell'emendamento n. 12...un
attimo solo, ha chiesto la parola il collega Guichardaz, ne ha la
facoltà.
Guichardaz (PD-SIN.VDA) -
Solo una curiosità. Siccome
abbiamo qua gli esperti di finanza, mi spiegate quest'onere
determinato in 21 mila euro nell'UPB 1.3.2.10 va ad incrementare o
va all'interno...di solito a noi ci insegnano che metti da una
parte e togli dall'altra, allora questo è un fondo che ha già una
sua capienza? Una capienza in più rispetto...quindi si può fare,
insomma? Siamo legittimati un domani anche noi...
(interruzione di un Consigliere, fuori microfono)
...aveva già un'autorizzazione e quindi...
(nuova interruzione di un Consigliere, fuori
microfono)
...era già un po' largo, giusto per capire...
(nuova interruzione di un Consigliere, fuori
microfono)
...ah, per un refuso...va bene. Grazie.
Presidente -
Prego, colleghi, votiamo l'emendamento n. 12
dell'Assessore Perron. La votazione è chiusa.
Presenti: 35
Votanti: 23
Favorevoli: 23
Astenuti: 12 (Bertschy, Cognetta, Donzel, Fabbri, Ferrero,
Fontana, Gerandin, Grosjean, Guichardaz, Nogara, Rosset, Laurent
Viérin)
Il Consiglio approva.
Posso dare lo stesso risultato per l'emendamento n. 13 sempre
dell'Assessore Perron? Pongo in votazione l'emendamento n. 13. La
votazione è chiusa.
Presenti: 35
Votanti: 35
Favorevoli: 35
Il Consiglio approva all'unanimità.
Metto in votazione l'articolo 14 nel suo complesso. La votazione
è chiusa.
Presenti: 35
Votanti: 18
Favorevoli: 18
Astenuti: 17 (Bertin, Bertschy, Certan, Chatrian, Cognetta,
Donzel, Fabbri, Ferrero, Fontana, Gerandin, Grosjean, Guichardaz,
Morelli, Nogara, Roscio, Rosset, Laurent Viérin)
Il Consiglio approva.
Siamo adesso all'articolo 15, al quale non ci sono emendamenti.
Posso dare lo stesso risultato? Stesso risultato. All'articolo 16
non ci sono emendamenti. Posso dare lo stesso risultato? Stesso
risultato. All'articolo 17 c'è l'emendamento n. 14 del PD, che non
ha potuto essere accolto per le norme tecnico-finanziarie. Posso
dare lo stesso risultato o il PD vuole intervenire su
quest'emendamento? Stesso risultato. All'articolo 18 non ci sono
emendamenti. Stesso risultato. Abbiamo poi l'emendamento n. 15 del
PD, che istituirebbe l'articolo 18bis, ma non è stato accolto dal
punto tecnico-finanziario, quindi proseguiamo o vuole spiegarlo? La
parola al collega Donzel.
Donzel (PD-SIN.VDA)
- Grazie Presidente.
Lo presentiamo perché è insondabile per noi la ragione del
respingimento di quest'articolo di natura evidentemente tecnica, al
limite si può non condividere la nostra idea che in un momento in
cui si intende in qualche modo riorganizzare il percorso degli
investimenti nel settore della forestazione... Noi, sin da quando
partì questa discussione nel 2010, abbiamo sempre cercato di
dire...anzi anche prima dell'esternalizzazione dei cantieri avevamo
visto che c'erano dei problemi nella costituzione delle squadre,
cioè era chiaro che dovevano essere fatte delle squadre che dessero
una mano ai più deboli nelle attività socialmente utili, ma non
capivamo perché alcune squadre che intervenivano in zone molto
delicate, pericolose, eccetera, non avessero quella
specializzazione e quella qualificazione che invece molti degli
operai forestali avevano e che dovevano in qualche modo essere
valorizzate.
Allora, che cosa chiediamo con quest'articolo? Che, nel momento
in cui si vanno a ricostruire delle squadre, devono essere previste
delle squadre di lavoratori stagionali specializzati, distinte
dalle squadre per attività lavorative assimilabili ai lavori
socialmente utili per interventi qualificati nel settore della
forestazione, a cominciare con una, due...non spetta a noi dirlo,
però è importante che si riqualifichi bene quel settore. Altra cosa
è la pulizia di un sentiero, altra cosa è fare un muretto, che può
essere un'attività esternalizzata ad imprese edili e quant'altro,
ma affidare ad imprese edili il taglio del bosco, come più volte ha
sottolineato il collega Nogara - e gliene do atto -, è una cosa
assurda quando abbiamo degli operai qualificati e specializzati nel
fare queste operazioni, anzi il sogno è quello di migliorare queste
squadre, di arrivare al punto in cui...per gli interventi più
delicati non dobbiamo più ricorrere, come abbiamo fatto, a
personale che viene dal Trentino. Ma come? Qui facciamo i 150 anni
della conquista del Cervino, abbiamo delle guide, dobbiamo formare
del personale specializzato ad intervenire con le corde e a calarsi
nei luoghi di difficoltà...dobbiamo avere noi queste squadre e
semmai, eventualmente, alcune delle nostre squadre possono essere
chiamate fuori ad intervenire laddove si creano dei problemi e non
che noi valdostani delle montagne dobbiamo chiamare altri per
risolvere i nostri problemi di intervento! Questo è lo
spirito...naturalmente non dall'oggi al domani, ma l'idea è di
andare in quella strada. Chiaramente non so per quale incaponimento
tecnico questo non può essere realizzato.
Presidente -
Grazie collega Donzel. Se c'è qualcuno che
intende replicare, altrimenti passerei all'articolo 19, dove
abbiamo l'emendamento n. 14 dell'Assessore Perron al comma 2. Prego
Assessore.
Perron (UV)
- Grazie Presidente.
Quest'emendamento incrementa, ovviamente per il triennio, la
quota dei livelli essenziali di assistenza per un importo di 1
milione: questo permette all'ASL di stipulare degli accordi con
delle case di cura private che sono accreditate con l'intento di
incrementare l'attività di mobilità attiva per prestazioni di
ricovero ospedaliero a cittadini extraregionali e quindi, di
conseguenza, ridurre il saldo negativo della mobilità
sanitaria.
Presidente -
Grazie Assessore. Qualcuno su
quest'emendamento? Non vedo richieste in merito, lo poniamo in
votazione...prego colleghi. La votazione è chiusa.
Presenti: 35
Votanti: 27
Favorevoli: 18
Contrari: 9
Astenuti: 8 (Bertin, Certan, Chatrian, Donzel, Fontana,
Guichardaz, Morelli, Roscio)
Il Consiglio approva.
Al comma 4 dell'articolo 19 c'è l'emendamento n. 16 del PD, che
non è stato accolto sotto l'aspetto tecnico-finanziario, come non è
stato accolto l'emendamento n. 17, sempre del PD, al comma 7. Il
collega Guichardaz intende illustrarli? Prego.
Guichardaz (PD-SIN.VDA) -
Allora, cominciamo a parlare di
sanità, così facciamo notte... Qua parliamo della
possibilità...allora intanto partiamo dal presupposto...se volete,
li discuto tutti e due insieme...
Presidente -
Sì, grazie il 16 e il 17.
Guichardaz (PD-SIN.VDA) -
...così almeno ho un po' più di
tempo. Allora partiamo dalla constatazione che avete aumentato di 1
milione di euro il finanziamento alla sanità, il che significa che,
rispetto alle previsioni iniziali, vi siete accorti che mancavano
dei soldi per il finanziamento dei LEA, parentesi, mobilità verso
presumo la clinica di Saint-Pierre, perché non vedo altre
possibilità...diciamo che non vedo altre strutture che potrebbero
assorbire questo tipo di mobilità. Significa quindi che, se avete
dovuto incrementarlo di un ulteriore milione di euro, avevate già
fatto un errore di sottovalutazione della necessità di
finanziamento; poi però cosa fate? Fate una norma che può essere di
buon senso in qualche modo, però è di buon senso se la valutazione
che voi indicate a giugno del 2014, per capire...come si può dire?
il trend di spesa che...potrebbe essere di buon senso, ma è di buon
senso se la valutazione viene fatta per valutare, com'è sempre
stato nella storia, se vi sono delle necessità di incrementare
ulteriormente le risorse. Allora, io faccio una valutazione a metà
dell'anno, tra l'altro, una valutazione che mi pare la stessa
Dirigenza dell'USL abbia giudicato come positiva, perché è bene
avere uno
step
intermedio per fare delle valutazioni, ma voi
scrivete: "facciamo la valutazione a metà dell'anno per capire se
ci sono da togliere dei soldi o se ci sono da mettere dei soldi".
Ma le valutazioni a metà dell'anno devono essere fatte per riuscire
a capire se la previsione di spesa - che voi, tra l'altro, avete
aumentato un minuto fa - è sufficiente a coprire i costi
complessivi della sanità, non per arrivare a metà dell'anno a
togliere degli ulteriori soldi, a deprivare dei soldi con una
prassi che non esiste da nessuna parte! Fate cioè la pianificazione
all'inizio dell'anno, poi non è che mi arrivate al 30 di giugno e
mi date la mazzata alla sanità e mi prelevate ulteriore denaro dal
finanziamento visto che avete tagliato quasi 20 milioni di euro
rispetto all'anno scorso, cioè è una cosa che non sta né in cielo,
né in terra! ...diciotto milioni rispetto a quello che è.
Allora, che cosa abbiamo detto? Convinti che voi abbiate fatto
un refuso...però poi il giudizio negativo, il parere sfavorevole
evidentemente non era un refuso, abbiamo tolto la parte...cioè la
valutazione entro il 30 giugno... Voi avevate scritto: "al fine di
mettere in atto ulteriori azioni di contenimento della spesa...",
come se non bastassero quelle che avete già messo in atto e il
taglieggiamento che obbligherete la Direzione dell'USL a fare con
quasi 20 milioni di risorse in meno...no, il 30 di giugno voi vi
ritrovate al fine magari di operare un ulteriore contenimento. Noi
quella parte lì l'avevamo cancellata e dicevamo di valutare
"entro il 30 giugno la situazione finanziaria al fine di
proporre al Consiglio regionale l'eventuale rideterminazione in
aumento del finanziamento"
. Rideterminazione in aumento che
consegua a che cosa? Alla presa d'atto magari della stabilizzazione
della situazione economica visto che abbiamo dei soldi fermi in
attesa di capire come finirà il Patto di stabilità, come finiranno
certe situazioni, ma non si può...è una cosa inedita pensare di
mettere dei soldi, tra l'altro, defalcati di una marea di milioni e
poi di mettere uno
stop
intermedio per andare magari a
togliere ulteriori soldi...no, per capire se è il caso di
finanziare, così con i soldi che nel frattempo si riescono a
smobilizzare riusciamo ad alimentare magari il fondo extra LEA o
chissà che cosa, cioè ad aprire e a concedere ulteriori possibilità
di spesa e quindi di servizi a favore dei cittadini, comunque ce
l'avete bocciata, quindi...
Passiamo all'emendamento successivo al comma 7:
"il
contenimento della spesa per il personale di cui all'articolo 46,
comma 5, legge regionale 30, è incrementato di euro 2.000.000 per
il 2015"
, cioè voi aumentate di ulteriori 2 milioni già i 3
milioni che voi avevate tagliato con il riferimento mi sembra al
2009...avevate tagliato 3 milioni di euro per l'assunzione di
personale interinale, a tempo determinato, arrivando così a 5
milioni di euro di taglio sul personale interinale e a tempo
determinato.
Oggi abbiamo parlato di stabilizzazione dei precari, abbiamo
parlato del problema del precariato e voi che cosa fate? Date 1
milione di euro alla clinica di Saint-Pierre o chissà che cosa, ma
tagliamo ulteriori 2 milioni per il personale precario, che, com'è
noto, sostiene spesso e volentieri, visto che parliamo di 400-450
persone, tre e rotti sono degli interinali, poi abbiamo dei tempi
determinati e dei convenzionati, che tengono in piedi degli interi
reparti e degli interi settori già "impiccati" perché gli avete
abbassato le ore a 1.005, quindi devono barcamenarsi a saltellare
di qua e di là per cercare di rimanere dentro quel cancello, dentro
quel
range
, spesso e volentieri non ci rimangono, quindi
continuano magari a fare delle ore gratis. Allora qua è il
problema: cosa facciamo? Tagliamo di ulteriori 2 milioni, dopodiché
che cosa scrivete?
"A tal fine, l'azienda, ad eccezione delle
deroghe autorizzate con la deliberazione
- bla-bla -
non può
procedere ad assunzione di personale a qualsiasi titolo con
qualsiasi tipologia contrattuale, ivi compresa la somministrazione
di lavoro..."
. Scusate, ma allora c'è qualcosa che non funziona
nella formulazione. Allora, voi tagliate ulteriori 2 milioni sulla
spesa complessiva degli interinali, dopodiché mi scrivete che non
si possono più fare assunzioni di nessun tipo, salvo le graduatorie
eventualmente già in essere al 15 novembre del 2014. La
formulazione è un po' paradossale, vuol dire con questa
formulazione che voi bloccate l'assunzione del personale
somministrato, perché se scrivete:
"...non può procedere
all'assunzione di personale a qualsiasi titolo con qualsivoglia
tipologia contrattuale..."
, a parte le deroghe... Le
organizzazioni sindacali hanno mandato una lettera questa mattina
che dice che le deroghe sono praticamente irrilevanti, perché
esternano la propria preoccupazione a fronte delle rigidità
connesse alla sostituzione del personale temporaneamente assente:
maternità, aspettativa, malattie lunghe. Le citate possibili
deroghe si sono rivelate essere nel corso del 2014 ampiamente
insufficienti nei numeri e nelle tempistiche di attuazione. Le
deroghe sono quelle per le situazioni disperate: copertura di
maternità, aspettative lunghe, magari 104 e via dicendo.
Così com'è formulato quest'articolo, voi vi impedite la
possibilità non di assumere con ulteriori tagli di 2 milioni di
euro, quindi con un taglio di 5 milioni rispetto al 2009, ma
proprio la possibilità di assumere, per che cosa? Il mio sospetto è
per mantenere in essere, chissà con quale elucubrazione mentale, la
possibilità di assumere dalla graduatoria...ma chi se ne frega
delle graduatorie! Ci sono quattro gatti nelle graduatorie ancora
in essere, a noi interessa avere la possibilità di continuare ad
assicurare il servizio di base, cioè che questi 300-400 dipendenti
possano essere assunti! Così com'è strutturata questa roba, voi non
autorizzate l'USL a disporre del personale interinale, quando avete
appena fatto, tra l'altro, una gara per scegliere la nuova, o non
so se rinnovata, agenzia di somministrazione: questa è la realtà di
questa cosa qua! Quest'articolo, a parte che è scritto
complessivamente malissimo...però se andiamo a guardare la
formulazione di questa roba, a meno che poi non ci inventiamo delle
interpretazioni come hanno fatto l'anno scorso in occasione del
famoso "Braghetto", che si sono inventati poi delle interpretazioni
a seconda dell'interlocutore...noi con questa roba qua blocchiamo
completamente la possibilità di assunzione degli interinali!
Presidente -
Grazie collega Guichardaz. Se non ci sono
richieste di intervento, la parola all'Assessore Fosson.
Fosson (UV) -
Per correttezza, mi sembra giusto
rispondere. Primo, sulla variazione della somma è successo un fatto
positivo, nel senso che nell'ultimo mese di novembre è arrivato il
ricalcolo della mobilità, attiva dall'estero, che ci ha portato una
cifra superiore a quella che pensavamo. Il milione in più dato ai
LEA e tolto alla mobilità, in quanto questo milione in più non era
assolutamente pensato per Saint-Pierre, e ci permette di diminuire
quanto dovevamo dare di mobilità e quindi aumentare di 1 milione la
quota prevista nei LEA. Mi permetta poi di dire che non sono 18
milioni, perché, se lei va all'articolo 17, sono previsti 4 milioni
di fondi strutturali, che, sommati ai 243 e 810, diventano 11
milioni, qualcosa in meno dell'anno scorso, e questo lo avevamo già
precisato.
Sul fatto del personale io accetto quello che lei ha detto,
però, se lei va alla pagina 120 della relazione della Corte dei
Conti, vedrà che le tipologie di costo nelle quali la spesa pro
capite sanitaria riferita alla Valle d'Aosta supera il valore
nazionale sono riferite al fatto che a noi il personale costa 885
euro...a persona, rispetto al rapporto utente/abitante, rispetto ai
595-596 euro nazionali. La grande differenza quindi noi ce
l'abbiamo nei numeri del personale: i medici che sono 284 ogni
centomila abitanti a fronte dei 115 per centomila abitanti della
Lombardia e via di seguito, le potrei dare i dati, glieli ho già
dati. Sul rapporto infermieristico noi siamo uno a dieci, mentre il
Piemonte, che chiude ospedali, che chiude strutture, ha un rapporto
di un infermiere a diciotto. Allora, che cosa succede? Succede che
noi abbiamo molto personale che probabilmente non è utilizzato,
usato in modo flessibile, non è dimensionato nel modo corretto e
l'organizzazione dell'Ufficio infermieristico, che verrà rivista
anche su sollecitazione dei sindacati, con la revisione del SITRA,
certo migliorerà la situazione. Quest'articolo forse non è scritto
bene, però il suo utilizzo è stato corretto, e quest'anno abbiamo
derogato all'assunzione per tutti quei casi gravi che ci sono
stati: dalle gravidanze delle ostetriche alla mancanza delle
infermiere in rianimazione. Io quindi penso che oltre il grande
piano dei pensionamenti che c'è, l'articolo in questione
contribuirà a raggiungere questa cifra, sapendo che abbiamo molto
personale, che forse non è distribuito bene, su questo fatto ne ho
parlato con i sindacati a lungo - ed è necessario sempre di più
coordinarci per una maggior flessibilità all'interno dell'ospedale.
È finito il tempo che l'infermiera è di un primario e che non può
spostarsi in un reparto, perché abbiamo uniformato i dipartimenti
proprio per quello: perché ci fosse una mobilità maggiore.
Presidente -
Grazie Assessore Fosson. La parola al
collega Guichardaz, prego.
Guichardaz (PD-SIN.VDA) -
Io capisco tutto, ma allora
intanto sul finanziamento i dati sono questi, poi lei mi dice che
sono stati ulteriormente incrementati: 244 contro i 262 del 2014,
poi, se lei mi dice che i dati sono altri...io faccio la differenza
a me mi viene meno 18 milioni...
(interruzione di un Consigliere, fuori microfono)
...244 a 262, va beh, a lei viene 12, va bene.
Riguardo alla questione del personale, io torno lì...intanto mi
fa piacere perché mi aiuta poi ad introdurre la questione poi dei
fondi aggiuntivi regionali, mi fa piacere che lei ammetta che i
medici sono troppi, i dirigenti sono tantissimi, gli infermieri
sono quelli che fanno assistenza, sono quelli che si fanno i turni
di notte, magari anche i medici, io sono d'accordo, però noi
abbiamo deciso di avere un sistema assistenziale all'avanguardia.
Abbiamo deciso...lei non ha mai detto in commissione che gli
infermieri sono troppi: ha detto che noi abbiamo un alto livello di
assistenza e un alto livello, diciamo, di cura dei pazienti, ha
sempre detto che i medici sono troppi, sempre. Allora, partiamo già
da questa base e così magari poi la prossima volta, quando deve
decidere a chi dare le risorse aggiuntive, magari non si fa poi
prendere...che ne so? non si fa poi magari troppo convincere dai
medici a farsi dare cinque volte le risorse...che prende il
personale del comparto...cinque volte, poi ne parliamo dopo.
Riguardo poi alla questione, l'articolo 7 dice che voi non
potete assumere nessuno, tranne le deroghe. Allora avete scritto
una roba che non vi permette di assumere, abbiamo 330 dipendenti
interinali, avete appena fatto...allora mi viene da capire come mai
avete appena fatto una gara per 1 milione di euro contro i 12-13
milioni che costa effettivamente il personale interinale. Allora
comincio davvero a preoccuparmi sulla sostenibilità del sistema, ma
lei mi dice uno a diciotto, o quello che è, ma se impediamo
l'assunzione di interinali...ci sono dei reparti dove ci sono tre
dipendenti a tempo indeterminato e altri venti-ventuno a tempo
determinato o interinali, cioè dei reparti che voi non siete stati
in grado negli anni di distribuire in termini di disagio o in
termini di distribuzione del personale precario flessibile. Come
fate a scrivere una roba del genere, cioè come fate a scrivere che
non è possibile assumere personale, Assessore? Vi mettete cioè
nella condizione con una legge del genere o di modificarla - e io
vi invito a modificarla, perché è scritta veramente malino -, o
sennò vi mettete nella condizione di non poter più assumere
personale, perché io leggo: a parte le deroghe
"autorizzate con
deliberazione della Giunta regionale...non può procedere ad
assunzione di personale a qualsiasi titolo con qualsivoglia
tipologia contrattuale, ivi compresa la somministrazione di lavoro,
fatte salve le procedure già avviate alla data del 15 novembre 2014
mediante pubblicazione del bando o del relativo avviso
pubblico"
, e non penso che siano le procedure di scelta
dell'agenzia interinale, perché sennò non lo scrivevate così,
questo vuol dire: fatte salve le procedure relative a bandi e
concorsi pubblici già avviati a novembre. Va bene la
stabilizzazione, Assessore, ma voi qua avete quasi 400 e passa
dipendenti interinali, tra interinali e tempi determinati...ma come
lo devo spiegare che scrivendo così non li potete assumere?
Boh!
Presidente -
La parola al collega Fabbri. Chiedo scusa
Consigliere Fabbri per prima. Grazie.
Fabbri (UVP) -
Grazie Presidente.
Al comma 17 dell'articolo 19 si fa riferimento ai finanziamenti
di 4 milioni, eccetera, e lì c'è una cosa che, secondo me, non
quadra, in quanto, andando anche poi sulla legge del bilancio, come
lei può vedere, nell'anno 2015-2016 quei 4 milioni non ci sono,
perché semplicemente...io non sono un tecnico, però mi sembra di
capire che i fondi cui si riferisce la legge 67 del 1988, articolo
20, sono quelli che sono stati impiegati in realtà per il
parcheggio dell'ospedale. Allora
"il contributo statale pari ad
euro 12.290.481 di cui all'accordo di programma sottoscritto in
data 12 marzo 2013, ai sensi dell'articolo 20 della legge 11 marzo
1988..."
, a cui si fa riferimento per finanziare quei 4
milioni...sono stati impiegati per il parcheggio dell'ospedale a
quanto mi risulta e quindi quei 4 milioni che ci sono per il
2015-2016 in realtà non ci sono, tant'è che, se lei va a vedere qui
sopra sulla legge di bilancio, non se li ritrova...almeno a me pare
di aver capito così. È forse quella è poi la discordanza di cifre
che c'è tra le due cose. Grazie.
Presidente -
La parola all'Assessore Fosson.
Fosson (UV) -
No, non è un meccanismo semplice, ha
ragione, l'ho già spiegato. Questi sono dei trasferimenti che lo
Stato ci ha fatto per il parcheggio, però noi avevamo anticipato
questi 12 milioni, per cui sono stati messi nel bilancio regionale:
sono stati dati 4 milioni nel 2014, 4 nel 2015 e 4 nel 2016 per
fondi strutturali.
Presidente -
Altri? Abbiamo finito quindi i due
emendamenti n. 16 e n. 17 del PD, che non si mettono in votazione.
Al comma 8 dell'articolo 19 abbiamo l'emendamento n. 18 del PD, non
so se il PD vuole illustrare anche gli altri emendamenti allo
stesso articolo: gli emendamenti n. 19, n. 20 e n. 21...la parola
al collega Guichardaz.
Guichardaz (PD-SIN.VDA) -
Allora, questa è una vecchia
storia, perché? Mi prendo un'oretta, dobbiamo finire all'una...
Allora cosa facciamo? Riproponiamo qui un tema che fu già oggetto
di discussione l'anno scorso: è il tema delle risorse aggiuntive
regionali. Allora, tanto per rinfrescarvi un po' la memoria, voi
sapete già tutto, ma magari le migliaia di persone che ci ascoltano
a quest'ora...
(interruzione di alcuni Consiglieri, fuori microfono)
...allora qui la questione è questa: l'anno scorso, dopo una
serie di negoziati di vario genere, passammo da 1 milione 500 e
rotti di risorse aggiuntive regionali, che voi avevate defalcato di
quasi...
(nuova interruzione di alcuni Consiglieri, fuori
microfono)
...no, inizialmente erano di 1 milione e 565 o qualcosa del
genere nella prima versione, dopodiché siete passati a 1 e 8 e poi
siete passati a 2 e 65, quindi quelle cifre lì me le ricordo
abbastanza bene. Avevate tagliato queste risorse aggiuntive
regionali, dopodiché le avevamo ridefinite in 2 milioni e 65 mila
euro e avevamo concordato con lei, Assessore, e con la Giunta uno
specifico emendamento che diceva ciò, cioè diceva: questi 2 milioni
e 65 mila euro vengono ripartiti tra l'area del comparto e l'area
della dirigenza medico-sanitaria SPTA, insomma, le varie dirigenze,
cioè il rapporto è circa 400-1.600 e rotti, 1.700...vengono
ripartite secondo un criterio...che tiene conto di quale criterio?
L'unica base oggettiva è la paga base media del personale del
comparto e media del personale della dirigenza, che è di circa uno
a due, cioè il personale del comparto guadagna di media 100 lire,
la media è così calcolata...il personale della dirigenza guadagna
in media 210 lire, un rapporto di uno a due virgola uno. Allora,
l'anno scorso avevamo fatto un emendamento che diceva...siccome per
decenni quei soldi lì li avete riversati tutti sulla dirigenza
medica, perché? Perché avevate fatto delle scelte politiche
elettoralistiche, funzionali...non so che tipo di scelte, ma
avevate riversato la stragrande maggioranza delle risorse sulla
dirigenza medica...dicemmo l'anno scorso: mettiamo un punto
d'inizio e un punto di fine e ripartiamo queste risorse secondo il
criterio di uno a due. Dopodiché lei, Assessore, aveva circa tre
mesi per definire con le organizzazioni, consultando le
organizzazioni, delle linee di indirizzo da dare all'USL per
impiegare questi 2 milioni e 65 mila euro, cioè per stabilire
se...non lo so, utilizzarli per fare delle attività aggiuntive, per
utilizzarli per migliorare i servizi, eccetera. Succede che cosa?
Succede che le organizzazioni, mediche in particolare, si mettono
di traverso e bloccano questa roba qua, questo processo che noi
avevamo concordato l'anno scorso fino praticamente ad un mese fa,
cioè hanno completamente impedito l'utilizzo di questo denaro,
tant'è che voi in questa legge finanziaria ad un certo punto fate
una sanatoria e dite: facciamo una sanatoria 60-40, ma non 60 il
personale del comparto, ma ci sogneremmo mica, no?, 60 i soliti
medici. Noi avevamo stabilito un rapporto di 73 a 28 (73 per il
comparto e 28 per i medici), che corrispondeva a uno a due, no?,
cosa facciamo? Ci facciamo intortare da qualche sindacato potente
dei medici e arriviamo con una barzelletta che stabilisce 60-40
sempre a favore dei medici...questa è la realtà dei fatti! Voi
l'anno scorso 2 milioni e 65 mila euro ve li siete tenuti
accantonati da qualche parte e l'obiettivo, che era di usarli per
migliorare - parliamo di 2 milioni di euro - l'attività
sanitaria...ve li siete bruciati, tant'è che quest'anno li saniamo,
ve li siete proprio bruciati e ve li siete fumati questi soldi qua!
Allora, quest'anno c'era la possibilità di ristabilire con
un'interpretazione autentica, postuma di un anno, perché vi siete
rifiutati di fare l'interpretazione autentica, diciamo, nei termini
utili...postuma di un anno, che cosa ci presentate? No, ci
presentate...no, io ho quattro emendamenti...
Presidente -
Li fa tutti insieme? Bene, grazie.
Guichardaz (PD-SIN.VDA) -
...che cosa ci presentate? Ci
presentate una roba che stabilisce che cosa? Che intanto abbassiamo
a 1 milione e 8, e ci sta perché tutti devono collaborare ai
risparmi, bla-bla, però poi saniamo quella roba che non siete
riusciti a concordare con le organizzazioni sindacali, dando il 60
percento alla dirigenza medica, che è quella che manco si
presentava alle contrattazioni, che vi prendeva pure per i
fondelli, che vi portava i fogliettini e voi ve li dovevate
leggere, vi arrabbiavate tanto e il personale del comparto sempre
lì come dei deficienti a partecipare alle vostre riunioni e noi che
cosa facciamo? Li premiamo con il 60 percento. Allora, primo
emendamento, ristabiliamo un po' di giustizia, cioè capovolgiamo
questa vergogna e facciamo che il 60 percento vada al personale del
comparto, cioè ai 1.700 dipendenti, tra cui moltissimi laureati,
medici, tecnici di laboratorio, persone che tengono in piedi gli
uffici del personale e via dicendo, e il 40 percento, ma giusto per
fare una sanatoria, al personale dirigenziale; quindi
capovolgiamo...questo è il primo emendamento. Infatti cosa
facciamo? Un milione 170 per il comparto e 630 per il personale
dirigente, primo emendamento.
Poi che cos'è che facciamo in seconda istanza con il comma n. 9?
Con il comma n. 9 diamo delle regole anche alle organizzazioni
sindacali, perché...io sono stato sindacalista, l'anno scorso
pensavo che i sindacalisti si sarebbero messi intorno ad un tavolo
e avrebbero accettato le condizioni del legislatore...cioè noi
avevamo fissato quello...no, invece alcuni sindacalisti si sono
messi...anzi non sono neanche venuti intorno al tavolo e hanno
bloccato tutto. Quest'anno ci riproviamo e allora presentiamo un
emendamento che dice che intanto i fondi sono separati in due,
quindi i medici possono fare tutto il baccano che vogliono, ma
eventualmente se lo fanno sul loro, dopodiché il comparto avrà il
suo fondo e si gestirà il suo fondo e quindi separiamo i fondi in
due, ma non li separiamo come vuole l'Assessore: cinquanta e
cinquanta. Cinquanta e cinquanta su 1.700 dipendenti del comparto e
370-380 dirigenti vuol dire uno per il comparto e cinque per la
dirigenza: uno a cinque, il valore del comparto vale uno e il
valore della solita dirigenza, che si incamera i salari di
risultati, che ha la possibilità di fare la libera professione, che
ha pure il 25 percento di libera professione, che deve essere
supportato dal personale del comparto, che non prende una
lira...no, allora il personale della dirigenza che cosa si fa? Si
prende cinque e il personale del comparto uno. Questa roba qua è
una roba che deve finire, che si deve proprio smettere di
avere...quindi noi che cosa facciamo? Diciamo: ristabiliamo un
rapporto dignitoso e decente, diamo un valore reale al lavoro e il
valore che diamo al lavoro è quello che è parametrabile attraverso
la retribuzione di base, ci rimettiamo...
Dopodiché con un altro comma che cosa diciamo? Che se i
sindacati non raggiungono il loro accordo entro due mesi,
l'Assessore e l'azienda si metteranno poi loro a fare le linee e
decideranno loro...
(nuova interruzione di un Consigliere, fuori
microfono)
...ma due anni perché erano insieme, noi li separiamo e li
facciamo divorziare, dopodiché li mettiamo lì ognuno a farsi le sue
questioni...
Praticamente quindi questo è l'insieme degli emendamenti,
ovviamente noi ristabiliamo un rapporto di 60 a 40 capovolto per la
famosa sanatoria...poi è vero, Assessore, che lei ha fatto un
accordo con le organizzazioni sindacali mediche e con quelle del
comparto, ma il comparto se ha firmato un accordo con
l'Assessore...e lei non doveva essere l'interlocutore...non doveva
essere lei l'interlocutore! Lei è il legislatore, Assessore, lei,
entro tre mesi, doveva fare le linee di indirizzo, dopodiché o
l'azienda si sbatte per cercare una quadra, ma non è che deve
intervenire lei ad ottobre o a novembre per stipulare un accordo
con le organizzazioni, perché ci sono due prepotenti che non
vogliono sedersi ad un tavolo e si mettono di traverso e che
minacciamo magari pure di bloccare certi tipi di attività, e noi li
premiamo pure! Non è compito suo fare l'accordo, lei deve fare le
linee di indirizzo, l'accordo lo fa l'azienda con il sindacato, non
si è mai visto che gli accordi sulla redistribuzione...sennò che
cosa scriviamo gli articoli a fare? Abbiamo scritto un articolo
individuando chiaramente due
step
, linee di indirizzo e
accordo sindacale, e lei arriva ad ottobre a fare un accordo al
"ribassissimo" per le organizzazioni...del comparto, esasperate
perché il denaro era tutto bloccato, ma l'hanno fatto, se l'hanno
fatto, perché era tutto bloccato. In ogni caso quell'accordo lì non
ha nessun valore, perché non è l'Assessore legittimato a fare un
accordo quando c'è una norma di legge. La norma di legge è chiara e
diceva:
"rapporto sul tabellare"
. Allora l'Assessore, se
avesse voluto davvero fare l'arbitro imparziale, diceva:
"ristabiliamo i rapporti stabiliti dalla legge", invece no, ha
fatto un accordo a sé stante, l'Assessore medico evidentemente ha
più simpatia per i medici. Grazie.
Presidente -
Grazie Guichardaz. La parola al collega
Viérin Laurent.
Viérin L. (UVP) -
Sì, scusate se ci intromettiamo nella
discussione, volevamo semplicemente comunicare al Consiglio, ma
soprattutto al collega Guichardaz che ci ha convinto e che quindi
voteremo a favore di quest'emendamento, ma siamo convinti anche sui
prossimi emendamenti. Grazie.
Presidente -
Grazie collega. Possiamo procedere alla
votazione? La parola al collega Guichardaz.
Guichardaz (PD-SIN.VDA) -
Per chiedere il voto segreto.
Grazie.
Presidente -
Si vota sull'emendamento 18 del PD. Il voto
è segreto. La votazione è chiusa.
Presenti: 34
Votanti: 17
Favorevoli: 15
Contrari: 2
Astenuti: 17
Il Consiglio non approva.
Possiamo votare l'emendamento n. 19 del PD? La parola al collega
Guichardaz.
Guichardaz (PD-SIN.VDA) -
Per chiedere il voto
segreto.
Presidente -
Prego i colleghi di votare l'emendamento n.
19 del PD. Il voto è segreto. La votazione è chiusa.
Presenti: 34
Votanti: 20
Favorevoli: 17
Contrari: 3
Astenuti: 14
Il Consiglio non approva.
(interruzione di alcuni Consiglieri, fuori microfono)
...diciassette pari, non passa...è così il Regolamento...non è
approvato... Siamo all'emendamento n. 20...
(nuova interruzione di alcuni Consiglieri, fuori
microfono)
...non si è raggiunta la maggioranza, perché ci sono 17
favorevoli, 14 astenuti e 3 contrari.
Viérin L. (UVP) -
Scusi, Presidente, solo visto che noi
qui magari sappiamo le cose, tanto per capire: 17 voti che ha
ottenuto l'emendamento non fanno comunque passare l'emendamento
perché c'è un'assenza, com'è che funziona, ce lo spiega per
favore?
Presidente -
Si computa su 34, quindi non è arrivato a 18
e quindi 17 pari, il Consiglio non approva. Siamo all'emendamento
n. 20 del PD...la parola al collega Donzel.
Donzel (PD-SIN.VDA
) - Scusi, Presidente, se un
emendamento ha 17 voti, soltanto al Senato della Repubblica che il
voto di astensione vale come voto contrario, non so se ho reso
l'idea. Soltanto al Senato della Repubblica si contano così i voti,
io non so se noi abbiamo adottato il Regolamento del Senato della
Repubblica, dove l'astensione vale voto contrario. Qui in questo
caso ci sono 17 voti favorevoli e l'emendamento è valido...
(interruzione di alcuni Consiglieri, fuori microfono)
...ma non ha raggiunto i 18...ha raggiunto i 17...
(nuova interruzione di alcuni Consiglieri, fuori
microfono)
...ma non è così, l'astensione non vale come voto
contrario...
Presidente -
Passiamo alla votazione dell'emendamento n.
20 del PD. La votazione è completata.
Presenti: 34
Votanti: 16
Favorevoli: 16
Contrari: nessuno
Astenuti: 18 (Baccega, Bianchi, Borrello, Farcoz, Follien,
Fosson, Isabellon, La Torre, Lanièce, Marguerettaz, Marquis,
Péaquin, Perron, Restano, Rini, Rollandin, Testolin, Marco
Viérin)
Il Consiglio non approva.
Siamo all'emendamento n. 21 del PD. Posso dichiarare lo stesso
risultato? Stesso risultato.
Abbiamo adesso al comma 14 l'emendamento n. 22 del PD, che non è
stato ammesso per un aspetto tecnico e finanziario, lo vuole
illustrare? La parola al collega Guichardaz.
Guichardaz (PD-SIN.VDA) -
Qualcuno mi dovrebbe spiegare
per quale motivo il nostro emendamento, quello sul ticket,
contemporaneamente riceve parere negativo e parere favorevole, se
magari qualcuno me lo spiega, così io so come muovermi...
Presidente -
La parola all'Assessore...
Guichardaz (PD-SIN.VDA) -
...il parere sull'emendamento
n. 22:
"si esprime parere favorevole alla formulazione
dell'emendamento a condizione che lo stesso espliciti che la
modulazione del ticket ivi prevista giunga ad invarianza del
gettito"
...
(interruzione di alcuni Consiglieri, fuori microfono)
...sì, bravi, allora mi dite che è sbagliato, non mi dite che è
un parere negativo, per piacere. Siccome qua è stato detto tanto
dall'Assessore, che si è premurato di dire che era sbagliato, che
era un parere negativo...quanto dal Presidente...
(interruzione del Presidente della Regione, fuori
microfono)
...no, ma non lei, dal Presidente del Consiglio...
Presidente
- Noi riceviamo i pareri dall'Ufficio del
bilancio, non è che ci mettiamo a fare anche quei pareri...prego
Consigliere Guichardaz continui...
Guichardaz (PD-SIN.VDA) -
...quindi noi qui abbiamo
alcuni emendamenti...
(nuova interruzione di alcuni Consiglieri, fuori
microfono)
...è un parere favorevole condizionato... Intanto è importante,
me lo sono scritto, così almeno...partire con la discussione
consapevoli che l'emendamento ha ricevuto parere favorevole
..."a
condizione che si espliciti che la modulazione del ticket ivi
prevista venga ad invarianza del gettito previsto per l'Azienda USL
per l'anno 2015"
. Giusto? È utile saperlo per approcciare la
questione in modo corretto e nell'ottica della sostenibilità del
provvedimento. Abbiamo sentito l'esigenza di correggere
l'articolato del disegno di legge n. 43, in quanto l'argomento
ticket aggiuntivo nel testo di Giunta è regolato secondo criteri
che non tengono in alcun modo in considerazione la situazione
reddituale dell'utente. È bene fare una precisazione, cioè che già
oggi esiste una forma di compartecipazione che si aggiunge al
ticket ordinario, per capirci, quello pagato dall'utente fino alla
misura massima di 36 euro, che allo stato attuale è il tetto di
costo a carico dell'utente, oltre il quale interviene la
compensazione del servizio sanitario regionale. Per capirci: se una
prestazione ha un costo di 200 euro, comporta un pagamento nella
misura di 36 euro a carico dell'utente, per il resto interviene il
servizio sanitario regionale. Dicevo che già oggi esiste un ticket
di 10 euro fissi uguale per tutti, ad esclusione degli esenti, che
si aggiunge al ticket ordinario quando questo è uguale o superiore
a 36 euro, cioè se una prestazione costa 50 euro, 36 l'utente li
paga sotto forma di ticket ordinario, sempre che non sia esente, 10
euro li paga sempre l'utente sotto forma di ticket aggiuntivo e in
questo caso 4 euro il servizio sanitario regionale, il tutto senza
tenere in alcun conto la situazione reddituale dell'usufruitore. In
sostanza che uno sia un poveraccio o un milionario il ticket di 10
euro se lo paga uguale, con quelle condizioni che avete fissato
adesso. Adesso con la nuova proposta della Giunta questo ticket
aggiuntivo di 10 euro lo pagherebbe tanto il poveraccio quanto il
milionario, ma addirittura per prestazioni per le quali è dovuto un
ticket dai 20 euro in su, prima era dai 36, adesso dai 20 euro.
Facciamo il solito esempio, se una prestazione costa 23 euro, com'è
la maggior parte delle visite di controllo, l'utente paga il ticket
di 23 euro più un ticket aggiuntivo di 10, con questa condizione,
tra l'altro, determinando un sovraccosto della prestazione, cioè se
la prestazione costa 23 e noi la facciamo pagare 33, abbiamo pure
un indebito guadagno a favore dell'USL.
Per quanto riguarda poi le generiche prestazioni di assistenza
specialistica ambulatoriale, ivi compresa la diagnostica
strumentale di laboratorio a più alto costo: le risonanze
magnetiche, le TAC e via dicendo, o a più elevato impatto
tecnologico e organizzativo, che hanno un maggior rischio di
inappropriatezza rispetto ai protocolli terapeutici o all'evidenza
scientifica, con il comma 15 del disegno di legge n. 43 si demanda
alla Giunta la definizione di una quota fissa uguale per tutti di
15 euro, quindi che si aggiunge ai 10 euro oltre i 23. Anche questo
indipendente dal reddito, ma anche dal tipo di prestazione, quindi
15 euro che sia una risonanza da 400 euro, una TAC o un qualsiasi
altro tipo di prestazione. Noi che cosa vogliamo introdurre con
quest'emendamento? Intanto un principio: chi più ha, più paga e poi
una forma di compartecipazione variabile a seconda del tipo e del
costo della prestazione, quindi una risonanza avrà evidentemente,
rispetto ad un altro tipo di prestazione, un maggior costo. Non
facciamo nulla di particolarmente originale, in quanto il sistema
basato sul reddito fiscale o in alternativa sull'ISEE è già in uso
in altre Regioni virtuose, una per tutte la Toscana, poi, se
volete, vi do tutta la documentazione... In più il dibattito sul
cosiddetto "COPEI", che è la compartecipazione, è già stato aperto
dal Patto della salute 2014-2016, che indica chiaramente la strada,
lo dice chiaramente l'articolo 8, e cioè che la partecipazione alla
spesa sanitaria in un'ottica di sostenibilità del sistema deve
tener conto della condizione reddituale della composizione del
nucleo familiare: lo dice il Patto per la salute.
Inoltre nel disegno di legge n. 43 è indicata, ma, a nostro
parere, in maniera piuttosto vaga, non definita e neanche
delimitata una qualche forma di compartecipazione alle prestazioni
di pronto soccorso. Il comma 16 dell'articolo 19, in ossequio ad
una generica volontà di razionalizzare l'attività svolta e di
ridurre gli accessi inappropriati, demanda alla Giunta la
definizione di modalità di compartecipazione degli assistiti per
quanto riguarda le prestazioni erogate in regime di pronto soccorso
ospedaliero, senza dire nulla in merito ai criteri, senza fissare
termini temporali o alcunché. La nostra proposta accoglie l'idea
del disegno di legge n. 43 di razionalizzare l'attività svolta e di
ridurre così gli accessi inappropriati al pronto soccorso, ma la
precisa e la delimita. Noi prevediamo con il nostro emendamento di
affiancare un ticket uguale per tutti all'eventuale ticket
ordinario e aggiuntivo qualora previsti per le prestazioni di
pronto soccorso con codice di gravità basso, cioè con i codici
bianchi e verdi, così riprendendo modalità già in uso in altre
Regioni, la Toscana fa così. Uguali per tutti in quanto il pronto
soccorso a volte diventa il luogo per bypassare i normali iter
delle prestazioni e i tempi di attesa, il pronto soccorso registra
infatti un numero piuttosto consistente di accessi a codice bianco
e verde, cioè di accessi che nella maggior parte dei casi
potrebbero essere evitati e eventualmente trattati dai medici di
medicina generale o dal farmacista, ad esempio. Questi accessi in
alcuni casi impropri, oltre a costare alla collettività in termini
di accertamenti diagnostici e di visite che vanno ad ingolfare il
pronto soccorso distraendo energie e risorse che sarebbero più
utilmente impiegate per i codici di gravità più elevate, giallo e
rosso, in più portano disagio e scombinano il calendario delle
prestazioni specialistiche, cioè delle prenotazioni, in quanto
vanno ad inserirsi all'interno delle liste di attesa ordinarie, ad
esempio, delle prestazioni radiologiche. Diciamo che non si fa mai
mancare una radiografia a chi va per una questione anche di
medicina difensiva e questo provoca ritardi e trascinamenti delle
prestazioni, con disagi non indifferenti su un'utenza prenotante.
Serve quindi per ridurre gli accessi inappropriati al pronto
soccorso...ma anche la prestazione diagnostica a beneficio di chi
ha effettivamente necessità. Grazie.
Presidente -
Ha illustrato gli emendamenti n. 22, n. 23,
n. 24 e n. 25, giusto? Farei quindi votare questi quattro
emendamenti del PD che sono stati illustrati dal Consigliere
Guichardaz. Prego Consigliere Guichardaz.
Guichardaz (PD-SIN.VDA) -
Lei dunque ha inserito...manca
l'emendamento n. 25. L'emendamento 25 cosa dice? Dice
sostanzialmente che l'eventuale maggiore entrata conseguente a
questo tipo di provvedimento va ad incrementare la parte LEA fino
alla cifra che voi avete immaginato debba coprire, che mi sembra
sia 900 mila euro o 2 milioni di euro...adesso è stata
moltiplicata...e quello che avanza da questa copertura economica va
ad incrementare i famosi extra LEA, le prestazioni aggiuntive, che
l'Assessore ha tagliato qualche tempo fa, cioè i pannoloni per i
paraplegici, le mascherine, tutta una serie di presidi di cui
abbiamo già parlato abbondantemente nel corso di una nostra
interpellanza.
L'emendamento n. 26 poi sopprime i commi 15 e 16, perché sono
sostituiti poi dai commi aggiunti e integrati. Anche quindi
l'emendamento n. 26, possiamo votarli tutti insieme.
Presidente -
Grazie Guichardaz. Passerei a far votare
all'aula l'emendamento n. 22 del PD, che è stato definito votabile.
Prego colleghi, la votazione è aperta. La votazione è chiusa.
Presenti: 34
Votanti: 16
Favorevoli: 16
Astenuti: 18 (Baccega, Bianchi, Borrello, Farcoz, Follien,
Fosson, Isabellon, La Torre, Lanièce, Marguerettaz, Marquis,
Péaquin, Perron, Restano, Rini, Rollandin, Testolin, Marco
Viérin)
Il Consiglio non approva.
Posso dare lo stesso risultato all'emendamento n. 23 del PD?
Stesso risultato. Emendamento n. 24 del PD? Stesso risultato.
Emendamento n. 25 del PD? Stesso risultato. L'emendamento n. 26 del
PD non è votabile, perché non è stato definito tecnicamente...dal
punto di vista finanziario. Domani, riprenderemo dall'emendamento
n. 5 dell'ALPE al comma 15 dell'articolo 19.
Buonasera a tutti, a domani mattina...chi ha chiesto la parola?
La parola alla collega Morelli.
Morelli (ALPE) -
Per dire che il nostro emendamento, il
n. 5, va ad introdurre i criteri che ha già ben illustrato il
collega Guichardaz nella determinazione dei ticket e cioè dei
criteri su una base di maggior egualitarismo che andassero a tenere
in conto il reddito, il costo e la tipologia delle prestazioni
prescritte. Noi ritiriamo quest'emendamento, anche perché
riconosciamo al collega Guichardaz di aver fatto un lavoro organico
e molto ben strutturato. In ogni caso gli emendamenti del collega
Guichardaz non sono stati accolti...ma noi ritiriamo il nostro
proprio perché comunque ritroviamo in quelli che aveva proposto lui
gli stessi criteri.
Presidente -
Domani quindi rimangono due emendamenti su
quest'articolo e poi si voterà l'articolo. Arrivederci a
domani.
---
La seduta termina alle ore 01,09.
