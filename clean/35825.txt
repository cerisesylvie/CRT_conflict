Classificazione
CASA DA GIOCO



Oggetto del Consiglio n. 175 del 8 ottobre 2013 - Resoconto
OGGETTO N. 175/XIV - Reiezione di mozione: "Impegno per il
rinnovo integrale dei componenti dell'organo di amministrazione e
della struttura dirigenziale apicale della Casa da gioco di
Saint-Vincent".
Presidente
- Collega Bertschy, chiede la parola per?
Bertschy (UVP)
- Chiedevamo la sospensione per una
Conferenza dei Capigruppo per fare il punto della situazione
sull'ordine dei lavori del Consiglio.
Presidente -
Io non ho nessuna difficoltà a sospendere un
attimo, a fare una riunione dei Capigruppo. Sospendiamo per cinque
minuti?
Si dà atto che la seduta è sospesa dalle ore 21,24 alle ore
21,31.
Rini (Presidente)
- Colleghi, riprendiamo quindi i nostri
lavori. Siamo al punto 13. Darei la parola al collega Ferrero per
l'illustrazione, collega ha la parola.
Ferrero (M5S)
- Grazie Presidente.
Vediamo allora di risvegliare un pochettino l'attenzione dei
colleghi. Sarebbe troppo facile leggere l'elenco delle tante
persone che sono state assunte al Casinò in vere e proprie ondate:
quella socialista, quella democristiana e soprattutto lo tsunami
unionista. Lasciamo perdere la Stella Alpina, in quanto ci sembra
che i due "Assessorati bidone" senza portafoglio, siano già un
regalo sufficiente. Il Mouvement certo ha dato e continua a dare il
meglio con le raccomandazioni al Casinò. Dall'elenco sarebbe
altrettanto facile capire il perché la casa da gioco stia colando a
picco. Alla competenza, alle capacità si è sempre preferita
l'amicizia, l'appartenenza politica, le parentele e questo vale in
modo particolare per la dirigenza e per gli amministratori. Su
quest'argomento quindi spendiamo solo un minuto, però è un minuto
doveroso, perché ci piace sempre portare gli esempi e non parlare
di aria fritta, materia quest'ultima nella quale questa maggioranza
ha dato prova di una conoscenza sorprendente. Il Direttore dei
giochi, parente del Presidente della Regione, sistemato non si sa
bene in base a quale curriculum, con una finezza...è un quadro,
vale a dire un impiegato direttivo cui sono state affidate delle
mansioni dirigenziali. Ci chiediamo perché? Ve lo spieghiamo. È
molto semplice: in caso di revoca dell'incarico, salva il posto di
lavoro, una specie di assicurazione anche nel caso in cui la
fortuna dovesse voltargli le spalle. O il responsabile della
sicurezza, che troviamo intercettato a pagina diciannove e seguenti
dei verbali dell'inchiesta della magistratura denominata "Tempus
Venit", mentre si incontrava tranquillamente e si intratteneva
lungamente con Giuseppe Tropiano, condannato poi per
favoreggiamento alla 'ndrangheta nell'inchiesta sul parcheggio
dell'ospedale, per parlare proprio della questione del pagamento di
una mazzetta, e ci fermiamo qui, perché non ci pare il caso di
andare avanti.
C'era già bastato quel sopralluogo effettuato due settimane fa
per verificare i lavori di ristrutturazione dell'Hôtel Billia e del
Casinò per dubitare delle scelte strategiche. Una struttura
alberghiera sovradimensionata per la realtà turistica della zona,
ottenuta con una ristrutturazione che fa del cartongesso il vero
padrone di tutti i settori, di una facciata stile stazione
ferroviaria, in nome di quella passione per la carpenteria
metallica, con la quale avete dato il meglio nell'area archeologica
di Saint-Martin-de-Corléans e,
dulcis in fundo
, la sala da
pranzo che sinceramente ricopia quella di un autogrill. Metteremo
tutte le foto in rete in maniera tale che i cittadini le possano
vedere. Quello che ci ha portato a presentare però la mozione è
stato l'esame del piano industriale di questa casa da gioco e
l'esito dell'ultimo incontro tra i sindacati e l'Amministratore
unico Frigerio, quel piano industriale che era stato presentato da
Frigerio solo ad una ristretta cerchia di Consiglieri della
maggioranza, perché era una cosa segreta. Bene, leggendo questo
piano industriale, a noi mai ufficialmente pervenuto con la scusa
che era un documento strategico e riservatissimo, capiamo molte
cose, che spiegheremo noi in quest'aula a tutti i valdostani e ai
lavoratori del casinò. Sarà così chiaro a tutti perché volevate
tenerlo segreto! Non si tratta di strategie aziendali, come ci
aveva detto nel corso del sopralluogo a Saint-Vincent Luca
Frigerio, ma di una manifestazione pubblica di incompetenza,
improvvisazione e anche una spiccata tendenza ad una visione
creativa, per non dire aberrante, delle politiche aziendali.
Entriamo allora nel merito solo di alcuni punti di questo piano
di 196 pagine, che ha degli aspetti che sono veramente inquietanti
e che rappresenta, di fatto, la certificazione di un fallimento
delle vostre politiche, e poi il fallimento che è stato il ricatto
con il quale Frigerio ai sindacati ha detto:
"o accettate
questo, o portiamo i libri direttamente in tribunale"
. Intanto
si nota come la priorità si sposti sulla struttura alberghiera e
non sulla casa da gioco, che diventa marginale rispetto alla prima.
A supporto di questa scelta si portano dei dati generali fantasiosi
sull'incremento di fatturato degli alberghi di lusso, che
arriverebbe al 18 percento degli ultimi anni. Dove li avete presi
dei dati decontestualizzati, che non c'entrano nulla, se non per
buttare fumo negli occhi? Una struttura alberghiera pubblica,
attenzione, che si mette in diretta concorrenza sleale con tutti
gli altri alberghi e ristoranti di Saint-Vincent, che si trovano di
fronte un gigante che sopravvive con i soldi pubblici e che potrà
praticare tariffe stracciate e sottrarre clientela al libero
mercato valdostano. Si rileva poi l'assenza di uno studio veramente
approfondito sull'integrazione del gioco tradizionale e del gioco
on line, che è l'unica voce positiva degli ultimi anni del bilancio
delle case da gioco e che è la vera prospettiva futura dei casinò.
Il gioco on line in questo favoloso piano di 196 pagine è
completamente dimenticato!
A pagina 60 la chicca delle nuove assunzioni quando fino ad oggi
l'allarme era sugli esuberi, ci accorgiamo che sono previste nuove
assunzioni...evviva, evviva! È mai possibile che non si possa
qualificare il personale in servizio senza assumerne di nuovo?
Licenziamo quelli che ci sono e ne prendiamo di nuovi? Ma che
politica è questa? Nuovo personale che sarebbe assunto con i
contratti capestro, tramite magari le stesse agenzie interinali con
le quali già oggi si assume indirettamente personale, spostando il
centro di costo su altre voci di bilancio: una furbizia per buttare
anche qui polvere. No, bisogna licenziare quelli assunti e assumere
degli altri, è una cosa che a noi pare sinceramente pazzesca!
A pagina 155 poi, dato che bisogna risparmiare in questo
periodo, si parla addirittura della costituzione di una nuova
società, quindi aggiungere un altro carrozzone coi dirigenti, i
vostri dirigenti, amministratori, i vostri amministratori, tutto un
apparato che assorbirebbe ancora risorse, una specie di
spending
review
al contrario, ma sappiamo che la fabbrica delle poltrone
qui in Valle d'Aosta non deve mai fermarsi e lo abbiamo capito. Ci
si accorge improvvisamente, dopo anni di assunzioni dissennate, che
esiste uno sbilanciamento tra il personale addetto ai giochi e
quello amministrativo rispetto alle altre case da gioco e che, ad
esempio, alla sicurezza troviamo sessantasei persone e in più la
vigilanza privata. Dopo le ultime dichiarazioni di Frigerio, io
consiglierei di mettergliene cento di sicurezza a Frigerio, quindi
sessantasei sono pochi avete ragione...che la produttività,
rispetto alla media delle altre case da gioco, è stata nel 2012 di
40.100 euro rispetto ad una media di 64.000 euro a livello
nazionale. Un dato che era già disponibile precedentemente di cui
si sapeva, ma che si è tenuto nascosto fino alla fine.
Proposte ce ne sono a decine, a dozzine, guardate cosa è
successo a Venezia! A Venezia per la clientela cinese hanno
costruito un vero e proprio Casinò parallelo, con ristorazione e
giochi fatti ad hoc per la clientela cinese, perché lo hanno capito
a Venezia, ma non l'abbiamo capito qui noi: la clientela cinese non
può convivere con una clientela di tipo sofisticato, soprattutto
che fa utilizzo dei giochi francesi, e che, di conseguenza, perde
completamente di vista il nostro casinò; noi abbiamo fatto un
tutt'uno e li abbiamo buttati assieme...bella scelta di marketing!
Marketing che è stato affidato negli ultimi anni sempre
all'Amministratore unico Frigerio, perché il Direttore del
marketing è stato ovviamente defenestrato perché dava fastidio,
aveva ottenuto risultati positivi. Non ci meraviglia questa scelta,
ma la cosa che più ci fa arrabbiare e deve far arrabbiare i
dipendenti della casa da gioco è che i tagli saranno dei tagli
tremendi, si parla di rinegoziazione dei contratti, di tutti i
contratti, di incentivi solo in caso di utile, di sospensione delle
maggiorazioni di previdenza integrativa, di banca delle ore e no a
recuperi a pagamento, di ferie che vanno da trentacinque giorni
confrontate con altri comparti e che si riducono di due settimane,
di revisione degli scatti di anzianità, di eliminazione di
quattordicesima ed indennità da accordi pregressi e premio di
produzione da trentasei ore a quaranta ore, il tempo determinato da
trentasei a settantadue mesi, così si precarizza ulteriormente e si
creano ovviamente dei clientelismi e ovviamente utilizzo delle
agenzie interinali per extra nella sala gioco, applicazione
addirittura dei contratti di apprendistato nella casa da gioco!
Volete gestire un cinque stelle con la casa da gioco e ci mettete
gli apprendisti dentro? Ma che clientela pensate di andare a
prendere? Non c'è traccia in nessuno dei documenti di una riduzione
dei dirigenti, dei loro stipendi e di quelli dell'Amministratore
unico ed è una vergogna! Chi ha condotto la casa da gioco al
disastro ha la sfrontatezza di far pagare al personale il prezzo
dell'incapacità e degli errori che sono stati fatti! Che ci siano
delle riduzioni da fare nei confronti del personale perché ci sono
dei privilegi lo sappiamo tutti, ma in questo momento è veramente
troppo! Si ponga quindi termine a questo che è un vero e proprio
gioco d'azzardo sulla pelle dei lavoratori e sui soldi dei
valdostani, in cui la Giunta regionale...voi siete croupiers ad un
tavolo in cui i dirigenti e l'Amministratore unico continuano a
vincere, barando a botte di 72 mila euro, mentre la casa da gioco
affonda tragicamente. Chi ha causato la crepa che fa imbarcare
rapidamente acqua alla nave non può pretendere di renderla più
leggera buttando in acqua l'equipaggio! Siano tolti il più presto
possibile dalla plancia di comando e sostituiti tutti gli ufficiali
e il comandante: questo è il messaggio che inviamo noi.
Presidente
- Apriamo la discussione generale. Ci sono
richieste di intervento? Nessuno vuole intervenire? Ha chiesto la
parola la collega Certan.
Certan (ALPE)
- Sì, cercherò di essere breve. Sulla
picchiata libera della casa da gioco abbiamo già detto in un
precedente Consiglio e anche del suo pilota abbiamo parlato, credo
che un meno 16 percento rispetto al 2012, punto più, punto meno...è
un meno 16 percento rispetto allo scorso anno credo che sia
significativo e parli da solo! Sul mutuo appena deliberato dalla
Giunta abbiamo già (anche su quello) ampiamente dibattuto, abbiamo
già detto tanto, però mi pare...il collega Ferrero è passato senza
troppe
pattes de velours
, è passato abbastanza deciso, ma mi
pare che sia ancora importante evidenziare alcuni passaggi, perché,
al di là del caso personale dell'Amministratore unico, è grave che
la Giunta abbia dato fiducia e abbia stanziato 10 milioni di euro,
un mutuo di 10 milioni di euro sulla base di una nota di quattro
pagine, che ci è stata data dopo la delibera...la proposta di
delibera e io ho capito poi successivamente il perché: perché credo
che avesse veramente delle voci e dei passaggi che sarebbero
davvero da analizzare più profondamente, nelle sedi opportune.
Torno su due dettagli per fare capire il perché noi riteniamo
che non possa essere gestita una casa da gioco, un piano di
rilancio con un amministratore e una dirigenza qual è quella
attuale. Per quanto riguarda la cucina, 650 mila euro circa più
IVA...torniamo sulla cucina, Assessore Baccega, viene detto essere
una cucina...una svista, una maggiore entrata arrivata a metà,
quando i lavori erano già avviati, una dimenticanza, che si è
dovuto fare, perché era una seconda cucina indispensabile, ci è
stato detto. Nel sopralluogo la cucina è già funzionante! In
effetti non era stata una svista del progettista, che non l'aveva
prevista e quindi veniva inserita una nuova cucina, tant'è che è
già funzionante! Ma allora?
Un'altra voce, e ci ritorno, chiedo scusa, lo so che sono cose
molto banali, è per questo che ci chiediamo come possano esserci su
un piano di (su una nota che viene data per un mutuo di 10 milioni
di euro) cose poco significative mi rendo conto...per me sono delle
cifre, soprattutto in questo momento, che hanno un valore enorme!
"Probabile biancheria per hôtel a cinque stelle"
, come fa ad
esserci in una nota, dove si chiede ad un'Amministrazione regionale
dei soldi, dei mutui, dei soldi pubblici, una voce
"probabile"
? Neanche un'insegnante di scuola elementare
farebbe cose del genere, perché neanche nella programmazione di
carta e di penne possiamo permetterci di scrivere:
"probabile..."
! So e capisco, vedo che sembrano cose molto
banali e cose superabili...noi riteniamo che invece siano dei punti
abbastanza importanti. Nelle risposte, ad esempio, che lei ci ha
dato, Assessore Baccega, ci sono dei passaggi dove lei ha dato come
risposta:
"la somma di 1 milione cento...è stata oggetto di
istruttoria ai sensi di...mediante l'acquisizione di relazione
riservata del direttore dei lavori, acquisizione di parere legale
riservato"
. Ci sono quindi delle cose che comunque continuano
ad essere a noi riservate e noi continuiamo a chiedere il 116
attraverso azioni, aspettiamo i venti giorni, eccetera, eccetera.
Noi crediamo, alla luce anche poi di quello che si è verificato
dopo il nostro sopralluogo, dopo la nostra commissione, dove già
avevamo fatto le pulci a questa nota, dopo che lei ci ha detto in
commissione:
"Mai sentito parlare di esuberi nella casa da
gioco"
, credo che questo sia registrato, non so se ricordo
bene...ma il Presidente Isabellon della commissione credo che potrà
ampiamente confermare che, quando io le ho chiesto:
"Chiedo
scusa, ma abbiamo sentito voci di esuberi?"
, lei abbia
risposto:
"mai sentito parlare di esuberi, sono solo boutades
giornalistiche"
e il giorno dopo - e adesso conosciamo in
questi giorni com'è la situazione - i sindacati e tutte le parti
coinvolte sono state chiamate dalla casa da gioco proprio per
questo problema.
Credo che il piano, che è stato...la bozza di ipotesi di accordo
quadro presentata da questa dirigenza o comunque dai vertici di
questa casa ai sindacati e quindi ai lavoratori sia o prendere o
lasciare, nel senso "o collaborate, e quindi si accetta quello che
proponiamo, altrimenti andiamo avanti e usiamo il pugno duro".
Ecco, io credo che il pugno duro in questo momento lo debba
utilizzare chi ha in mano la casa da gioco, lo debba utilizzare chi
ha le quote di questa casa da gioco, perché non può più
essere...non è un giocattolino questo. Da questa situazione stanno
dipendendo non solo più i dipendenti, dipendono dei Comuni,
dipendono delle famiglie e credo che non si possa veramente più
giocare.
Passo sull'ultima leggerezza, la do così a quest'ora, pare quasi
in
souplesse
. Per quanto riguarda, ad esempio, i 72 mila
euro sui quali noi ci siamo "incaponiti", lo so che siamo tutti
stufi di sentire che Frigerio, oltre i 240 mila euro, come ci ha
spiegato oggi il collega Guichardaz, oltre a tutti i benefit, ha
preso pure un premio di risultato, mentre centocinquanta persone
non sanno di che morte moriranno, lui ha avuto il 26 o il 28...no,
il 28 maggio questo premio di risultato, ha pure
en patois on
dit: "le toupé"
(traduzione letterale dal patois: "la
sfrontatezza") di venirci a dire:
"a me nessuno è venuto a dire
niente, nessuno mi ha avvisato che devo restituire, che il
Consiglio regionale ha deliberato così, ma sono disponibile ad
abbassarmi lo stipendio"
, perché l'abbiamo visto scritto su
tutti i giornali. Bene, forse è il momento che veramente chi ha in
mano la situazione usi finalmente il proprio potere e faccia quello
che deve. Va in quella direzione la nostra mozione, che oltretutto
parla anche di professionalità che non sarebbe male avere, visto
che ci sono le professionalità all'interno della casa da gioco e
non abbiamo bisogno di andarle a cercare fuori Valle e poi
riconfermo tutti gli altri punti che ha esposto il collega Ferrero.
Grazie.
Presidente
- Altre richieste di intervento? La parola al
collega Grosjean.
Grosjean (UVP)
- È tutto il giorno che ascolto e adesso
mi sento proprio in dovere di dire qualcosa anch'io. Mi chiedo:
voi, quando uscite, quando siete fuori di qui, parlate con la
gente? Perché io non ne ho ancora trovato uno che sia in questo
momento soddisfatto di come vanno le cose, soprattutto se parliamo
poi a Saint-Vincent, se parliamo di casinò. Io l'altro giorno ho
partecipato ad una riunione con...da mettersi le mani nei capelli!
E voi andate avanti tranquilli, convinti che le cose...ma siamo
sicuri di dove siamo? È una cosa incredibile, parliamo di
milionate, poi all'agricoltura togliamo via i soldi così
d'emblée
, non ce ne sono più, chiudiamo le domande e quattro
contadini un po' più un po' meno si arrangeranno un po' di latte,
un po' di patate e in qualche modo campano. Qui continuiamo a
parlare di milionate e adesso parliamo di tagli ai dipendenti, di
licenziare della gente...non ci siamo, qui veramente bisogna
prendere il coraggio e ribaltare questa situazione! Qualsiasi
imprenditore - mi sembra che l'Assessore si è presentato qui la
prima volta come imprenditore -, quando vede che una baracca va a
rotoli, penso che qualche riflessione la faccia. Io credo che è un
momento veramente drammatico, pensare che abbiamo la più grande
azienda della Valle o quasi, o l'ex più grande azienda della Valle,
forse è meglio dire così, che sta andando a rotoli... Qualcuno mi
ha detto:
"creiamo una situazione di lusso"
,
sì, ma
il lusso in mezzo al deserto che lusso è? Perché voi pensate che la
gente che viene che ne so...da Hong-Kong, piuttosto che da Mosca, o
piuttosto che da altri Paesi del mondo per venire nel lusso viene a
Saint-Vincent, dove c'è solo un piccolo pezzo di lusso e intorno è
tutto abbandonato e incolto? Credo che magari il lusso è Las Vegas,
o Macao, o altri posti, dove c'è il lusso nel completo della sua
situazione, non una camera di lusso o una s.p.a. di lusso o un
albergo di lusso...e poi io non l'ho vista, ma se è arredata tipo
autogrill, mi sembra non tanto di lusso!
Io quindi vi invito veramente a riflettere su queste situazioni,
perché poi è tutto il giorno che facciamo le stesse riflessioni.
Semplicemente in tutte le mozioni che abbiamo chiesto non abbiamo
imposto niente, abbiamo semplicemente chiesto di riflettere su
tanti piccoli passaggi, messi assieme, quindi credo che veramente
sia ora di incominciare ad immaginare veramente il bene della Valle
d'Aosta e non più gli interessi magari di qualcuno.
Président
- Merci. Il y a d'autres requêtes? Pas
d'autres? J'invite les Conseillers qui veulent à intervenir à... La
parole au collègue Donzel.
Donzel (PD-SIN.VDA)
- Grazie Presidente.
Così a memoria faccio una certa fatica a ricordarmi le volte che
abbiamo chiesto le dimissioni dell'Amministratore unico del casinò,
perché era un tema ricorrente anche nell'altra legislatura, non è
venuto fuori all'ultimo minuto, però probabilmente erano altri
tempi, erano i tempi in cui avevamo la "Maglia rosa", eravamo i
primi in classifica, il miglior casinò che ci fosse in circolazione
e quant'altro... È con una certa amarezza che si parla di nuovo di
Casinò in Consiglio regionale, perché davvero abbiamo fatto uno
sforzo importante, sincero di analisi dei dati, di confronto
serrato, quante volte anche nella passata legislatura con i
colleghi dell'ALPE, riunioni a controllare i numeri, poi il collega
Chatrian è davvero un esperto di numeri, quante volte ci siamo
confrontati su questi numeri a dire: "ma perché qualcuno mistifica
e nasconde la realtà? Perché si vuole insistere a dire che stiamo
andando bene quando va male". Siamo arrivati al punto di
accreditare l'entrata dei giocatori valdostani per mascherare il
calo delle entrate, pensando che questi piccoli trucchetti, questi
escamotages
ci portassero da qualche parte.
Adesso siamo lanciatissimi verso un progetto che fa acqua da
tutte le parti, a parte che costa tantissimo, ma fa acqua da tutte
le parti non perché c'è la piscina dell'hôtel-resort o la mega
piscina esterna o addirittura, come mi suggerisce bene il collega
Guichardaz, i favolosi giochi d'acqua di cui parla l'Assessore
Baccega nelle sale del casinò: fa acqua da tutte le parti perché è
un progetto che avendolo confrontato con esperti del mondo del
gioco, anche del mondo degli hôtel e quant'altro...ci dicono che
non è molto credibile un immenso resort sovietico, cioè a gestione
pubblica, senza nessuna logica di mercato, per cui noi
spendiamo...cioè parlo anche guardando...di fronte a me ci sono i
famosi imprenditori privati...l'Assessore Baccega, giustamente, con
orgoglio, rivendica le sue qualità di imprenditore privato, però da
Amministratore regionale vuole gestire un albergo sovietico.
Dal nostro punto di vista, quindi questa strategia è una
strategia perdente, una strategia che ci metterà in difficoltà e
che in questo momento ha l'ardire, nel momento in cui è una
strategia che non è condivisa da esperti di mercato, almeno quelli
della nostra parte...è una strategia che vorrebbe mettere in capo
all'attuale dirigenza un progetto di riorganizzazione del
personale, che si traduce in una parola abbastanza semplice e più
chiara che si chiama "licenziamento coatto". No?
Mascherato..."forse guardiamo, c'è qualcuno che deve andare in
pensione", con la "legge Fornero" probabilmente non so se ne
troveremo una ventina tra quattro, cinque anni che avranno i
requisiti per andare in pensione al Casinò, ma l'operazione è
un'altra: un licenziamento coatto di alcune figure magari
particolarmente indipendenti o particolarmente invise a questa
dirigenza molto narcisista, che si piace molto quando parla in
pubblico, quando parla nelle trasmissioni nazionali come
Ballarò
, che ci fa fare anche delle figuracce incredibili
come cittadini valdostani. Ecco, affidiamo a chi ha portato il
Casinò al fallimento la gestione di una cosa delicatissima come la
riorganizzazione del personale, con una logica assolutamente
strana, cioè la logica del dire: "prendo persone che magari sono
anche brave sul loro lavoro, le mando via e assumo dei giovani con
dei contratti capestro". Poco fa si diceva: "guai a toccare il
contratto collettivo nazionale di lavoro dei bancari" riferito al
Presidente Cilea, però quando si esce da lì e si va nel campo degli
altri del mondo del lavoro, c'è sempre una regola che lo consente,
c'è sempre una legge che si può fare, per quelle cariche da 300
mila euro all'anno non si può fare, per gli altri si può trovare la
legge che lo consente.
Ecco, questo ragionamento...i dati del casinò che non sono
confortanti, una gestione superficiale...non è qui la sede per dire
che ovviamente non tutto ciò che brilla nei locali del casinò e del
Billia è così brillante, ci sono problemi incredibili: da lampadari
che non sono funzionali all'accesso delle persone, che sono costati
centinaia di migliaia di euro, a privés che non sono dei privés che
adesso bisogna sostituirli. Fra l'altro, bisognerà prima o poi che
presentiamo un'interpellanza specifica perché voglio
capire...abbiamo speso migliaia di euro per fare un privé, che non
è un privé e adesso già la dirigenza vuole rifare il non privé
privé sempre con i soldi...quelli che mettono i contribuenti. C'è
qualche architetto che magari si diverte a giocare coi giochi
d'ombra, con i chiaro-scuri, con queste cose qui. Dal nostro punto
di vista, allora questa situazione è una situazione insostenibile,
fra l'altro, noi, che non siamo peraltro grandi esperti del gioco,
non abbiamo capito che significato ha ammucchiare i tavoli da gioco
uno vicino all'altro, forse era per riempire gli spazi vuoti, non
essendoci più giocatori, magari ammucchiando tutto, tavoli
americani, tavoli francesi quasi nello stesso spazio, un giocatore
è quasi a metà tra un gioco e l'altro, riempie...dà l'idea del
pieno per vuoto. Ci sono poi i problemi delle infiltrazioni
d'acqua, qualcuno dice:
"è abbastanza naturale"
,
probabilmente quando sei in cucina, invece di aprire il rubinetto,
se è una giornata di pioggia, tiri su e ti arriva l'acqua...abbiamo
appena rifatto questo stabile, piove dentro e quant'altro. Problemi
tecnici a non finire quindi, che sono ridotti con un sorrisino:
"ah, è naturale quando si ristruttura una casa, lo sapete anche
voi, che si incontrano dei problemi tecnici, che i calcoli non sono
più, diciamo, quelli attendibili"
. Per quanto ne so io...mi
sono riferito con umiltà a qualcuno che si occupa di
ristrutturazioni popolari, che mi ha assicurato che non è affatto
così, perché il tecnico che si occupa di ristrutturazioni popolari
sa che deve calcolare già in partenza un margine di errore, di
evento particolare, ma assolutamente non è accettabile l'idea che
si possano sbagliare in modo così clamoroso i preventivi. Vi è
quindi anche da quel punto di vista della gestione della
ristrutturazione qualcosa che non funziona.
Il principio della mozione comunque è molto chiaro, noi non
possiamo...e io davvero mi chiedo se la maggioranza se la sente di
insistere con lo spirito che portò a nominare l'Amministratore
unico. Io mi ricorderò probabilmente finché vivrò quella giornata
in Consiglio regionale in cui vedevo l'esultanza dei colleghi del
PDL che inneggiavano all'Amministratore unico, dicevano:
"abbiamo fatto la rivoluzione, è finita con i consigli di
amministrazione, con la lottizzazione, finalmente è passata l'idea
dell'Amministratore unico. Bravo Presidente Rollandin!"
, lo
dissero Lattanzi, Zucchi, Benin e Tibaldi, fu un'esultazione. Noi
diciamo che invece è finita male quell'esperienza lì, proprio male
e forse bisogna davvero concluderla in questa legislatura,
mettergli una pietra sopra tombale e da qualche parte bisogna
cominciare e questa mozione è la strada da percorrere.
Président
- Merci. Il y a quelqu'un d'autre? La parole au
collègue Guichardaz.
Guichardaz (PD-SIN.VDA)
- Grazie Presidente.
Dopo quella surreale audizione in commissione con l'Assessore
Baccega, ci hanno fatto fare una visita guidata al cantiere del
Casinò direi ancora più surreale e ancora più incredibilmente
straordinaria dell'audizione dell'Assessore Baccega, che è tutto
dire...e ci siamo ritrovati una pletora di dirigenti, di ingegneri,
di responsabili della sicurezza, non si sapeva più come
qualificarli, con questo Signore che ci dava del tu, che mi dava
del tu pur non avendolo mai conosciuto, mai visto prima, come se
fossi un
habitué
, diciamo, del suo
privé
, del suo
casinò...e così abbiamo incominciato a farci un girettino e da
subito io mi sono accorto che forse o sono ingenuo io, o c'è
qualcosa che non funziona. Questo Signore dalla firma ampia, il
Signor Luca Frigerio, chiede con quattro righe 10 milioni di euro
finalizzati alla copertura di ulteriori investimenti relativi al
piano di sviluppo. Allora uno normale - qua guardo qualche
imprenditore che probabilmente tutti i giorni deve faticare per
mandare avanti la propria azienda - cosa fa generalmente? Quando
chiede un finanziamento, lo chiede in prospettiva, cioè dice: io
avrei intenzione di mettere la cucina ad induzione, perché è
moderna, è all'avanguardia, chiedo un finanziamento a Finaosta o
chiedo un finanziamento alla banca, speriamo che me lo dia; se non
me lo dà, mi tengo la cucina a gas. Giusto? Devo rifare la piscina,
devo mettere i giochi d'acqua, devo fare un fantasmagorico
ristorante da 500 posti, perché non vorremmo mica che i
congressisti si dividano in due turni per poter andare a
mangiare... Beh, io mi aspettavo di arrivare lì e di trovare questa
simpatica commissione...ni davano del tu tutti, eh, si vede che c'è
un po' l'abitudine, così, di mettere a proprio agio
l'interlocutore...mi aspettavo questa simpatica commissione che mi
spiegasse: "qua vorremmo mettere la cucina, qua ci piacerebbe fare
questo bel ristorante da 500 posti", tra l'altro, ci consegnano un
plico di fotografie simulate al computer, bellissime, io guardo sto
plico, dico: boh, andiamo un po' a vedere questo cantiere, vediamo
quali sono gli imprevisti che sono nel frattempo intervenuti.
Andiamo a vedere la cucina...non c'era un cantiere, non c'era
nemmeno una cucina a gas, c'era già la cucina ad induzione! Tra
l'altro, una bellissima cucina nera e grigia, guardo il collega
Restano, è 25 anni che faccio l'ispettore d'igiene e non mi è mai
capitato di trovare una cucina tutta nera e tutta grigia, chiedo:
ma, scusi, come mai la cucina è nera e grigia?
"No, ma sa
-
mi fa lo styling...gli esperti di design -
è che il cuoco deve
essere attento e concentrato sui piatti bianchi, tutto il resto
distrae"
.
Questi sono i progettisti di questa
fantasmagorica cucina, con tutti i forni cambiati, trivalenti, con
tutti i piani ad induzione, sarebbe la famosa cucina da 600 mila
euro. Leggo su questo dépliant che ci è stato dato che la cucina è
già attiva, mi sembra, dal dicembre del 2012, ma non ci hanno
chiesto un finanziamento per fare una cucina?
Andiamo avanti. Mi aspettavo di trovare un'ipotetica
collocazione per questo ristorante da 500 posti, arriviamo lì, un
ristorante da 500 posti già apparecchiato, la sera c'era un
banchetto da 200 posti, già apparecchiato, con le belle mucchette
in ceramica, con i quadri, tra l'altro, alcuni quadri un po' naif,
perché non avevano neppure le tele, questa modernità di mettere
solo le cornici...anche lì c'è tutta quest'innovazione, il designer
probabilmente ha pensato che questa cosa qua fosse un po' un colpo
d'occhio, una di quelle innovazioni, diciamo, del...così che noi
non capiamo, ma che evidentemente capiscono solo i designer.
Siccome poi l'Assessore Baccega ci ha spiegato che era
necessario fare varie altre cose, io mi aspettavo di trovare varie
altre cose. Ristorante per i giocatori: pensavo che ci
presentassero una serie di preventivi per gli arredi, visto che ci
chiedono 11 milioni, 10 milioni, se consideriamo l'IVA. Pensavo
come con l'Istituto musicale di trovare un elenco di ipotetici
arredi, in modo tale che potessimo fare le pulci anche agli arredi
del casinò, cioè dire: "no, voi vi comprate le poltrone in pelle
umana, sarebbe meglio limitare e magari comprare qualche altra
cosa", no, al contrario dell'Istituto musicale questi arredi
c'erano già tutti. Era già tutto fatto, tranne alcune opere,
diciamo, edilizie che avrebbero dovuto essere completate
rigorosamente entro il 31 dicembre del 2013, o entro Natale. Non so
come faranno a completare quelle opere, io non sono un impresario,
ma devono far lavorare altro che di notte gli operai per riuscire a
fare quei lavori, diciamo, con le dovute accortezze, quindi
lavorare come si deve. Io chiedo con stupore a Frigerio, (c'era il
collega Isabellon), il quale mi dice:
"ma vuoi che lo mettiamo a
verbale questa cosa"
, si ricorda il collega...eravamo lì, dico:
ma scusi, Signor Frigerio, ma nell'ipotesi che noi non le
concedessimo, o che passasse una qualche mozione o qualsiasi altra
cosa, questo mutuo da 11 milioni, ma voi cosa avreste fatto? Mi
guarda, così con l'aria sbarazzina, simpaticamente mi dice:
"sarebbe una pazzia"
. No, ma scusa, allora uno normale
intanto non ti risponde così, non ti prende per i fondelli, come se
tu fossi lì, non lo so...a guardare uno spettacolino di
ballerine...
"sarebbe una pazzia",
ma cosa vuol dire, che se
per caso non ti danno questo finanziamento, la Regione, non
so...viene chiamata in causa? Finaosta viene chiamata in causa? Ma
vi sembra il modo di rispondere? A casa vostra il buon padre di
famiglia o la famosa casalinga di Voghera si permetterebbe mai di
fare dei lavori e di chiedere un prestito dopo con l'aria che tira,
tra l'altro? No, invece il Signor Frigerio, quest'Amministratore
unico del Resort & Casinò di Saint-Vincent, ci chiede con
quattro righe di letterina di accompagnamento 11 milioni di euro di
mutuo, perché lui deve far dei lavoretti e deve pagare tutta una
serie di sottostime, di ritardi e di sottovalutazioni di cui
ovviamente noi non possiamo che prendere atto, perché oramai la
cosa è già bella che fatta, è già bella che completata. Io chiedo
agli imprenditori presenti in Consiglio, ma voi avreste fatto così?
Ma se il vostro amministratore delegato o un vostro manager si
fosse comportato così, io credo che l'avreste preso a calci nel
sedere e l'avreste mandato via immediatamente, altro che premio da
72 mila euro perché è riuscito a star dietro al cronoprogramma!
Anche qua chiediamo al Signor Frigerio:
"ma, scusi, dopo tutta
questa storia che ci state combinando, questo premio lo
restituite?"
,
"a me nessuno ha chiesto niente"
, testuali
parole, c'eravamo tutti lì:
"a me nessuno ha chiesto
niente".
Chi è che doveva chiederglielo scusate? Noi abbiamo
approvato una mozione in cui si chiedeva di chiedere
all'Amministratore Frigerio di restituire un premio secondo noi
immeritato.
"Nessuno mi ha chiesto niente"
, bene, tieniti
allora quei 72 mila euro che, per la cronaca, corrispondono allo
stipendio di tre infermiere, tre o quattro OSS, o di cinque
assistenti agli anziani di una cooperativa sociale.
L'altro giorno una Signora mi dice: "senti, mio figlio ha
chiesto un buono formativo per la formazione permanente". Mi
rispondono dall'Assessorato:
"la invitiamo, il buono formativo a
suo favore impegnato...
- "bla bla" -
di euro 6 mila, le
spese alla concorrenza di tale importo dovranno essere rendicontate
nelle modalità prescritte nella deliberazione, la invitiamo
pertanto a contattare telefonicamente per concordare le modalità di
consegna della documentazione per il rimborso l'ufficio front
office"
. Cosa fa questo Signore che doveva fare un corso a
Bologna e che aveva ottenuto l'autorizzazione per farlo? Va a farsi
il corso a Bologna, sta lì diversi mesi, si fa fare sei
ricevute...quattro ricevute da 350 euro come d'accordo, si fa fare
la ricevuta per il pagamento del corso e altre quattro ricevute da
350 euro per l'affitto, dopodiché presenta il famoso buono
formativo. Secondo voi, glieli hanno dati questi soldi? In due
tranches
: uno presentato a gennaio e l'altro presentato a
settembre..."ciao Nin". Questi Signori hanno già speso i soldi, non
è che aspettano dei contributi, come diceva l'altro giorno
qualcuno, che in ipotesi, cioè se c'è una clausola piccoletta
magari, che possono vedere non i presbiti, ma magari persone che ci
vedono bene...no, qua c'è proprio scritto che questi soldi gli
spettano e i soldi non ci sono. Frigerio invece che cosa fa? Fa una
letterina di quattro righe e immediatamente disponiamo che Finaosta
sganci 11 milioni e rotti di euro. Io credo che questa cosa sia
quanto meno scandalosa, ecco, usiamo un termine forte, è una roba
proprio scandalosa! Frigerio è uscito dicendo...ci ha raccontato,
siccome era pieno di cinesi lì, questo è un aneddoto...ha detto:
"mah, stiamo pensando di fare una sala per i cinesi, perché
hanno delle abitudini diverse dagli europei. Abbiamo scoperto che i
cinesi, oltre a parlare una lingua diversa, hanno anche delle
abitudini diverse, quindi faremo anche una..."
, porca miseria,
quando ha detto:
"faremo anche una sala per i cinesi"
, gli
ho detto facendo una battuta che se continua così, il Casinò, fra
tre anni sono i cinesi a comprarselo e faranno la sala degli
europei!
Si dà atto che dalle ore 22,19 assume la presidenza il
Vicepresidente André Lanièce.
Lanièce (Presidente)
- C'è ancora qualcuno che vuole
intervenire? Ha chiesto la parola il Consigliere Cognetta, ne ha la
facoltà.
Cognetta (M5S)
- Grazie Presidente. Data l'ora tarda, non
vorrei annoiarvi, scusatemi fin d'ora se parlerò un po' più
tecnico...
(interruzione di un Consigliere, fuori microfono)
...non parliamo...in effetti sarebbe meglio, perché c'è da
restare senza parole...però già che siamo qua e ci pagano, tanto
vale dire due parole ancora.
Prima il mio collega Ferrero...mi viene sempre da chiamarlo
Stefano, scusate...comunque, dicevo, il mio collega Ferrero ha
fatto riferimento durante l'introduzione ad una serie di documenti,
alcuni che ci sono stati dati ed altri che invece siamo riusciti ad
ottenere per vie traverse, ma cominciamo a parlare di quelli che ci
sono stati dati. Nel corso del sopralluogo, come ricordava
giustamente il collega Guichardaz, ci è stata data una cartellina,
c'erano alcuni
rendering
: sono delle foto simulate di ciò
che verrà fuori e, quando il collega Ferrero faceva riferimento
alla stazione ferroviaria, è quest'immagine qui che ci ha lasciato
abbastanza perplessi, cioè questo fatto che abbiamo un bellissimo,
secondo me, edificio, con uno stile effettivamente magnifico e
davanti ci abbiamo messo una struttura...come dire? discutibile,
poi qui si tratta di gusti, per carità, lo so...fatta di acciaio e
vetro e, quando la vedi, resti così e dici: ma perché ci avete
fatto queste cose? Bastava seguire lo stile architettonico che
c'era già, ma è stata la Sovrintendenza, per carità, che vuoi dire?
Allora va bene così, se lo dice la Sovrintendenza! Non so se è
stata la Sovrintendenza invece a mettere due pilastri nella
piscina, perché questa a me ha lasciato abbastanza perplesso, ecco,
poi ne ho viste di piscine in giro, anche di alberghi di un certo
livello, non vorrei vantarmi, per carità, ma soltanto per dirlo,
ecco. Qui abbiamo fatto una piscina con dentro due pilastri e tu
pensi che il
rendering
sia sbagliato. Io li ho visti proprio
due pilastri e belli grossi dentro l'acqua, che mi sono chiesto
come sia possibile, perché tu, quando poi nuoti o ti sciacqui,
insomma, un pilastro non vorresti incontrarlo, mentre sei in acqua
e invece noi abbiamo fatto una piscina con dentro due pilastri. Non
l'ho vista solo io, vero? Non è che mi sto sbagliando, ci sono e
quindi mi sono detto: va beh, sarà lo stile dell'architetto, e che
vuoi dire? È così. Ce la teniamo così, perché adesso non penso che
possiamo togliere due pilastri da qua, no? Penso che venga giù il
soffitto, insomma...va beh!
Un'altra foto che vi invito a guardare è questo lampadario, che,
appunto, con i giochi di luce, l'acqua non c'è, ci sono i giochi di
luce, mi sembra che costi 270 mila euro, e beh ci sta, eh con tutto
quello che hanno speso, un lampadario da 270 mila euro, per carità,
non vogliamo entrare nel discorso...se si poteva fare anche da 170
o da 70, è giusto che sia così, cioè noi non vogliamo mettere
becco... Per quanto mi riguarda, se avessi un amministratore di una
società che spende quei soldi per un lampadario e poi dichiara
fallimento, qualche dubbio me lo fa venire, però non so se io sono
strano.
Passiamo poi alla famosa ristrutturazione della casa da gioco,
io c'ero entrato qualche anno fa, c'era ancora una bella stanza,
c'era tutto un disegno...c'erano i giochi americani sotto e i
giochi francesi sopra; c'era marmo, boiserie, era una cosa
che...ognuno ha i suoi gusti, ma era effettivamente molto bella,
sia la sala sotto che quella sopra. Adesso abbiamo fatto una sala
con dei disegni in alto che lasciano un po' a desiderare. Ci sono
delle cose...delle travi che si vedono e non si vedono, molto buio,
anche proprio molto angosciante. Anche lì io non ho girato tutti i
casinò dell'Assessore Baccega quest'estate, perché, ahimè, non ho
avuto questa fortuna, però qualche altro casinò me lo ricordo, in
Costa Azzurra, insomma, tutto questo buio non c'è, però, va beh,
noi siamo più bravi, più furbi. Abbiamo poi fatto una sala privée,
che è questa qua...non si vede tanto bene, dove, anziché, diciamo,
gestire la riservatezza, chi sta nella sala normale vede chi c'è
dentro; che io, quando l'ho visto, ho detto: se si chiama "privé"
il fatto che si veda dentro...però anche lì, per carità...i privés
che ho conosciuto io, in genere, sono chiusi e non si vede
dentro...però ritorniamo al discorso dei pilastri...e va tutto
bene, per carità! Poi però ci lamentiamo che non vengono i
giocatori, ma che strano! Andiamo avanti.
Infine, sempre i due
rendering
, questo è l'albergo...non
so se lo vedete...sembra più...come dire? un carcere, non me ne
vogliano gli ospiti del carcere, ma, a vederla così, sembra davvero
un carcere, anche esteticamente è un cubo magico con tante
finestrelle. Molto bello, per carità, che vuoi dire? Infine, questa
qui è la visione di insieme: ci sono delle sdraio, e
mettiamo...questa sarebbe la s.p.a. meravigliosa, dove la gente
verrà per rilassarsi e che ci è costata un pozzo di soldi. Bastava
copiare, secondo me, da Pré-Saint-Didier, dalle Terme e si faceva
sicuramente qualcosa di meglio, ma invece abbiamo fatto questo.
Faccio un piccolo passo avanti. Quando abbiamo fatto il famoso
sopralluogo e abbiamo parlato con l'Amministratore Frigerio, io mi
sono permesso poi alla fine di tutto quanto il percorso di fargli
alcune domande, la prima è stata per esempio: il piano industriale
che lei ha presentato in Regione non poteva presentarlo a tutti?
L'ha presentato solo alla maggioranza o solo a qualche Consigliere,
non ho capito bene, ma perché non l'ha presentato a tutti? Così non
le facevamo queste domande magari... La risposta è stata:
"no,
perché lì ci sono dei segreti industriali e quindi poi si scopre
quello che vogliamo fare, e allora non posso dirlo"
. Va beh, io
che devo dire, sono un ficcanaso, diciamo così, sono riuscito ad
averlo lo stesso, perché poi ho capito, che è il segreto di
Pulcinella questo, ma va beh non ce l'hanno dato ufficialmente,
dicevo, e questo... La prima pagina su cui vorrei che vi
soffermaste è pagina ventinove, nella quale si parla della
concorrenza e del numero di presenze nei casinò italiani. Ora, ve
la faccio breve, ma nel 2012 noi abbiamo 567.000 presenze, Campione
ne ha 664.000, Sanremo 602.000, Venezia 834.000. Da questa
classifica si capisce che siamo gli ultimi e giustamente questo
piano quindi riguarda l'ultimo dei casinò e sicuramente ce lo
ruberanno, perché, essendo noi gli ultimi, giustamente la
concorrenza si fa copiando gli ultimi, eh mica i primi...
(interruzione di un Consigliere, fuori microfono)
...ah, siamo quarti, scusami. Non siamo ultimi, ma ce n'è
quattro, però, qua. Anche dobbiamo chiarirci sulle parole.
Va beh, allora non ce l'avete dato, per carità, non si poteva
dare. Mi sono accorto poi del perché magari non era da dare a noi.
A pagina sessantacinque si parla dell'analisi della concorrenza, a
pagina sessantasei si mette come concorrente l'Hôtel Bellevue di
Cogne,
Relais & Châteaux
, e la cosa mi ha lasciato
abbastanza perplesso, perché tu Grand Hôtel Billia, Casinò, ti
metti in concorrenza con l'Hôtel Bellevue di Cogne,
Relais &
Châteaux
, che giusto per ricordarlo, diciamocelo tra di noi,
viene descritto come:
"situato sull'altipiano di Sant'Orso nel
Parco nazionale del Gran Paradiso, lo stile è quello di una
tradizionale casa di montagna, sorge di fronte al ghiacciaio ed
offre 38 camere, un centro benessere da 1.200 metri quadri, tra gli
ospiti si contano numerose le personalità di rilievo"
. Ecco,
questo per noi non ci va mica tanto bene, perché noi vorremmo
rubarglieli questi clienti... Per quanto riguarda i riconoscimenti
e le affiliazioni di quest'azienda, che, secondo noi, è un fiore
all'occhiello della Valle d'Aosta, che noi giustamente ci dobbiamo
battere contro di loro...allora dicevo: riconoscimenti e
affiliazioni:
"Gambero Rosso 2013
-
tre chiavi d'oro
dell'ospitalità
- non me ne voglia... -
Stella
Michelin
con chef Fabio Iacovone; vincitore TripAdvisor 2013
Travellers choice; "S.p.A. Trophy 2006" Relais & Châteaux,
migliore S.p.A.; dal 2003 membro dell'Associazione culturale Locali
storici d'Italia e dal 1999 membro dell'Associazione internazionale
Relais & Châteaux"
. Non è quindi proprio l'ultimo degli
alberghi che abbiamo, questo mi sembra uno che...e noi chiaramente
ci dobbiamo andare contro e infatti più avanti spieghiamo come. Voi
dite: "va beh, ma è uno, che volete che sia!". No, perché leggendo
sempre qui dentro, sempre andando a guardare la concorrenza del
Grand Hôtel Billia questa volta, diciamo che il nostro
concorrente...è il primo, eh, che mettiamo nell'elenco...è l'Hôtel
Hermitage di Cervinia,
Relais & Châteaux
. È giusto, non
gli volevamo mica lasciare solo quello di Cogne! E questo è un
"Relais & Châteaux; cucina eccellente dell'Accademia
italiana della cucina; i Ristoranti di Veronelli (3 forchette);
Guida Rossa Michelin"
. Non vi sto a raccontare tutto il resto,
ha 37 camere, va beh, una sala meeting, però chiaramente questo qui
deve essere distrutto anche lui dalla nostra concorrenza, perché
sennò...perché, quando parliamo di concorrenza, vuol dire che
facciamo una battaglia commerciale, ma la facciamo. Andiamo avanti,
Mont Blanc Village di La Salle, e beh, anche questo qui è un
peccato lasciarlo stare. Anche questo
"affiliato Small Luxury
Hôtel of the World, Châteaux et Hôtel Collection; affiliato Hôtel
de charme "Châteaux e Hôtel Collection"; Condé Nast Traveller Top
Italy 2012 (tra i migliori 10 hôtel italiani); recensione Passione
Gourmet 2011; Guida Rossa Michelin Italia 2011 - Alberghi e
Ristoranti 3 forchette rosse (esercizio molto confortevole), 4
casette rosse (esercizio di gran confort e ameno)"
riferito
all'albergo e meno male che ce l'abbiamo in Valle d'Aosta, voglio
dire...no? Dovremmo trattarlo non con i guanti, di più e invece lo
facciamo diventare un punto di riferimento della nostra
concorrenza, tanto i soldi sono quelli pubblici...va tutto
bene!
Faccio un piccolissimo passo avanti, pagina 93, dove si parla di
qual è la strategia per migliorare la nostra posizione come
Saint-Vincent Resort & Casinò, e dice, per esempio, che noi
vogliamo fare una serie di ristoranti, per esempio
"La Grande
Vue: ristorante gourmet, progetto "Chef con le Stelle""
.
Leggendo il progetto "Chef con le Stelle", vuol dire che noi
vogliamo fare un ristorante stellato e quindi metterci in
concorrenza con quelli che lo sono già. Facciamo poi un altro
ristorante, che è il
"1908: ristorante classico alla riscoperta
della cucina tradizionale della Belle Epoque"
, poi ne facciamo
un altro che è
"Le Rascard Salon et Terrasse: nel cuore della
cucina tradizionale valdostana; Brasserie du Casino: alla ricerca
della "cucina della mamma", i sapori di casa"
e, infine,
"Gaya Mood & Food: ristorante dedicato alla cucina
fusion"
, beh, non c'è male! Voglio dire! Se sei alla ricerca di
un ristorante, poi qua di sicuro lo troviamo, perché, voglio dire,
ci sono cinque ristoranti, sono qua tutti diversi, non c'è male, se
fossimo un'azienda privata, questo sarebbe un piano eccezionale,
ragazzi, non è che, voglio dire, questo sarebbe una cosa da buttar
via, anzi. Non vi sto a raccontare quanti bar facciamo, perché lì
poi la lista diventa lunghissima.
Visto che abbiamo parlato della concorrenza, adesso parliamo un
minutino sempre del vostro famoso piano industriale: quello che
riguarda l'operatività rispetto alle altre case da gioco, anche a
questo ha fatto un leggero riferimento il mio collega Ferrero, dove
parla dei dipendenti per area funzionale e qui nei dipendenti per
area funzionale abbiamo tutta quanta una serie di squilibri
rispetto ai vari reparti, che, voglio dire, non penso siano stati
creati dai dipendenti stessi, è la dirigenza che ha fatto questo
lavoro, cioè di mettere, per esempio, nell'area tecnica 35 persone
e gli altri casinò hanno zero, c'è scritto qua, non l'ho scritto
io...Campione nell'area tecnica ha zero, Saint-Vincent 35, Sanremo
zero, Venezia zero, va beh... Nell'area commerciale 10 Campione, 29
Saint-Vincent, 6 Sanremo, 17 Venezia. Ora, io non voglio entrare
nel merito delle scelte di chi ha fatto quest'infarcimento di
personale, però noi abbiamo più persone di quello che riusciamo a
portare a casa, perché siamo ultimi, vi ricordate che all'inizio ho
detto le presenze...quindi, prima di andare ad attaccare il
personale, uno dovrebbe fare due ragionamenti su chi l'ha assunto,
secondo me, o no? Perché per adesso non puoi dare la colpa alla
segreteria, credo, insomma...ma andiamo avanti. So di annoiarvi, e
io mi scuso di nuovo. Lo stesso discorso vale per l'operatività e
la produttività nei servizi alberghieri, c'è una tabella molto
puntuale, dove si scopre, per esempio, che la produttività è del
tutto insufficiente, anche in un anno non caratterizzato da lavori
il volume di attività prodotta si è collocato al di sotto della
media del pur alto costo pro capite del personale, fra un raffronto
fra il 2011 e il 2012. Anche qui, se uno mette un sacco di gente in
giro e poi non sviluppa produzione, è ovvio che accade, non è
che...qui, al di là del fatto che non viene la gente, c'è proprio
una questione di manico...cioè è chi ha gestito, no?
Ancora un paio di minuti e poi vi lascio al vostro lavoro. Il
trend del costo del lavoro. Anche questo mi ha fatto riflettere
abbastanza. Il trend del costo del lavoro è dal 2008-2012, dove si
scopre che la forza media lavoro è scesa, che le persone sono scese
di numero, in particolare si è partiti nel 2008 da 763 persone e si
è arrivati nel 2012 a 641, sostanzialmente un meno 16 percento. Non
si capisce come mai il costo pro capite è aumentato del 14 o,
meglio, non si capisce, io qualche dubbio me lo faccio venire, se
diminuiscono le persone e aumenta il costo pro capite, vuol dire
che abbiamo fatto dei contratti d'oro a queste persone, oppure
abbiamo fatto degli avanzamenti di carriera per persone che magari
non dovevano essere avanzate che adesso ci costano un botto di
soldi, è più probabile, no? Perché noi regaliamo gli avanzamenti
così a certuni, a certi altri no, veramente.
Per finire il mio intervento con l'ultimo numero sul quale ho
riflettuto, per poi dire questa mozione ci va, quando parliamo del
passaggio tra il 2013 e il 2014, il costo del lavoro deve passare
da 57 milioni a 44, quindi noi in un anno vogliamo passare da 57 a
44. Ovviamente non bastano i 150-160 licenziamenti, ma ci vuole
tutto quello che poi vi dirò nella prossima puntata, del come
raggiungiamo questo lavoro, cioè massacrando quelli che stanno alla
base della piramide, perché lì c'è una piramide, non ce lo
scordiamo. Quelli che stanno sotto li massacriamo tutti, tutti
quelli che appena passano un pezzettino e vanno appena più su
quelli ce li teniamo tutti, per carità, chi vuole toccarli! Anche
come giustizia sociale veramente è una tragedia, beh, ragazzi,
pensateci. Grazie.
Si dà atto che dalle ore 22,35 riassume la presidenza il
Presidente Emily Rini.
Rini
(
Presidente)
- Grazie. Ci sono altre
richieste di intervento? La parola al collega Bertschy.
Bertschy (UVP)
- Grazie.
È inutile ripetere tutta una serie di dati che sono stati ben
enunciati dai colleghi, grazie anche al piano industriale, che, pur
non essendoci stato consegnato, alla fine abbiamo avuto ed
analizzato. Credo che la cosa più importante per noi oggi sia
quella di capire quanto sia ancora importante la casa da gioco per
la Regione, per tutti noi, per il Governo; ecco, quanto rispetto
alla casa da gioco si voglia ancora credere, perché...per
l'importanza che essa può avere per i ritorni economici che può
dare, per la sinergia turistica che può creare assieme ad altre
importanti strutture che noi abbiamo per dare sviluppo alla nostra
regione. È importante perché i dati che a distanza di qualche anno
ci troviamo a discutere...ricordiamoci che nel 2009 la casa da
gioco ha già subito un pesante ridimensionamento, è stato
ricordato, oggi ci ritroviamo in questa situazione dopo aver deciso
di investire in maniera importante, siamo a 90 milioni di euro, IVA
compresa, dopo aver ridato un management alla casa da gioco,
l'Amministratore unico, piuttosto che il consiglio di
amministrazione, e dopo aver anche indirizzato politicamente delle
scelte, che hanno creato anche sotto il profilo sociale delle
differenze in Valle d'Aosta; ecco, l'apertura della casa da gioco
ai valdostani è una novità assoluta, che è stata determinata anche
dallo sviluppo del gioco in generale, con l'apertura di tante
possibilità di gioco, ha portato politicamente a compiere una
scelta che comunque ha creato nella comunità ulteriori differenze.
Rispetto a questo, la domanda iniziale è quella che importa di più,
perché in questo momento l'Assessore Baccega...nell'altro Consiglio
mi aveva risposto, io avevo anche detto...tranquillizzandomi mi
aveva parlato di prepensionamenti. Alcuni giorni dopo ci siamo
ritrovati con un'azione forte da parte della dirigenza, una
presentazione di ridimensionamenti importanti rispetto ai confronti
con i sindacati e, soprattutto, ad una mancanza di chiarezza
assoluta, ecco, che ci ha spaventato, preoccupato soprattutto ci
vuole far oggi confrontare con degli impegni che non sono di tipo
personale, ma servono anche per dire che c'è bisogno di rilanciare,
rilanciare anche in termini di prospettive, di stimoli rispetto
alle persone che oggi conducono.
È stato più volte ricordato, ecco, che tutto questo si sta
riversando in maniera anche pesante sul personale, ecco, come ci
siamo già detti, in un momento di crisi tutti devono fare dei
sacrifici e credo che i sacrifici possano essere accolti nella
misura in cui si è in grado di rilanciare con delle proposte, con
la progettualità e una programmazione credibile, soprattutto
rispetto a chi vi lavora all'interno dell'azienda, ecco. Quando
parliamo di dirigenza, bisogna anche dire chi è la nostra
dirigenza: all'interno della casa da gioco, oltre
all'Amministratore unico, ci sono tre dirigenti e dieci quadri, ai
quali possiamo aggiungere anche alcuni dei 23 primi livelli che si
occupano di funzioni di direzione. All'interno del resort ci sono
un dirigente, tre quadri e cinque primi livelli. Senza giocare
allora al problema di chi guadagna tanto, di chi guadagna poco,
perché se chi guadagna tanto fa andare bene le aziende e le aziende
portano sviluppo e creano occupazione, credo che nessuno si ponga
dei problemi, ma i tre dirigenti più l'Amministratore unico a
livello di costo aziendale arrivano quasi al milione di euro! E i
10 quadri ci portano a più di 1 milione di euro, a 1 milione e 300
mila euro e poi potrei anche aggiungere qualche primo livello, ma,
conoscendo anche il fatto che non tutti sono in...direzione, non
sto a portare dei dati. Quattro persone a 1 milione di euro quale
grande vantaggio stanno portando rispetto alla casa da gioco? Quale
grande possibilità di sviluppo, di promozione del marketing e di
promozione degli 80 milioni di euro più IVA, che abbiamo speso,
garantiscono alla proprietà, ma alla comunità valdostana? In quale
maniera siamo in grado di andare ad aggredire un mercato nuovo con
gli investimenti che abbiamo fatto? Allora, se ci sono, rispetto a
questo, delle risposte precise e che non siano solo: "c'è la
crisi", perché allora la crisi è il problema che si riversa poi sul
personale e sull'occupazione, allora, se ci sono persone che
possono oggi godere di buoni stipendi - e sono contento - sono
anche persone che ci devono dare delle risposte rassicuranti,
devono garantirci che nei prossimi mesi saranno in grado di
prendersi questi 90 milioni di euro investiti e trasformarli in
lavoro, in occupazione, in indotto, in economia, perché credo che
non sia da poco pensare che semplicemente è così...si vada a
spendere questi soldi in investimento, e dico questo perché
l'impressione che si ha è che si tende sempre a cercare il problema
fuori dalle competenze e dalla responsabilità, ecco.
Il problema si genera semplicemente anche all'interno di un
meccanismo dove ognuno ha un pezzo di responsabilità, ma mai
nessuno ce l'ha tutta, dove ognuno sposta rispetto al problema che
deve occupare il problema su..."si produce poco, si lavora male, si
vende male il prodotto", ma l'insieme, la forza di quest'azienda
dove la vogliamo ritrovare? Come la possiamo ritrovare? La possiamo
ritrovare semplicemente se chi governa è credibile e, soprattutto,
se chi governa si sente radicato in Valle d'Aosta e se chi governa
un'azienda così importante pensa che le scelte che sta facendo
garantiscono alla Valle d'Aosta un futuro per chi ci lavora, un
futuro per chi ha investito i soldi sul territorio, negli alberghi,
in tutte le cose che ci sono da fare, perché se invece si ha la
sensazione...ogni tanto questa diventa una sensazione forte, che
chi oggi governa governa un po' per raggiungere i risultati legati
ai propri obiettivi, e gli obiettivi di risultato sono quelli che
determinano poi i guadagni, ma sono i guadagni personali, non i
guadagni della comunità, allora questo ci preoccupa e su questo vi
chiediamo di essere molto attenti e di capire fino in fondo qual è
la strategia.
Qui nel piano industriale - e, ripeto, non ci voglio ritornare a
lungo - abbiamo visto, oltre agli investimenti, un grande interesse
per sviluppare la futura economia dell'azienda attraverso un forte
sviluppo del resort. Il resort diventerà l'azienda in perdita che
però garantirà i clienti al casinò. Dico quello che dicono tutti
quelli che conoscono la casa da gioco, eh! Una cosa nuova, una
scommessa nuova, perché fino ad oggi la casa da gioco ha garantito
al Billia di avere i clienti per mantenere e per godere dei servizi
che dava e non al contrario, ma non è banale questo, nel senso che
è una scommessa che non può fare una persona e poi se va bene, se
va male chi se ne importa! È una scommessa che fa la Valle d'Aosta!
La Valle d'Aosta ha messo 80 milioni di euro...mi viene da dire
sempre più...ma lì in quell'investimento tra un'azienda e l'altra,
57 di qua e 17 nella sala da gioco e poi il grande risparmio sugli
impianti di riscaldamento...ecco, la comunità valdostana ha messo
questi soldi, li ha messi in mano a qualcuno che li gestisce, che
ci deve garantire non per scommessa tra qualche mese, ma deve
garantirci che veramente queste cose possano rendere in futuro,
allora sì che si può anche accettare di discutere, di ridurre e di
ripensare. Io dico che all'interno della casa da gioco ci sono
tante professionalità che probabilmente non sono ancora state
valutate nella maniera giusta, persone che hanno voglia di
spendersi per l'azienda magari senza essere strapagate, che hanno
voglia di mettersi in gioco, che non si sono arenate semplicemente
perché arrivate. Chi comanda oggi, chi governa quest'azienda quindi
deve anche capire come andare a ristimolare il personale, magari
riorganizzarlo e magari anche ripensare a quelle funzioni che così
vengono svolte con sufficienza, con costi aziendali che vanno a
120.000-130.000 euro per dei primi livelli e magari evitare di
mettere altri primi livelli se non tutti i primi livelli sono già
occupati, no? Certe tecniche discutibili, che sono discutibili
nella misura in cui non danno delle risposte. Oggi abbiamo
snaturato la sala da gioco dei giochi americani, dove da sempre i
tavoli americani sono stati uniti ai giochi elettronici, è stata
una scelta vincente degli anni '80, che ha prodotto grandi
benefici. Ha prodotto un tipo di clientela differente da quella dei
giochi lavorati e le clientele si sono integrate nel corso degli
anni, ma hanno sempre prodotto per l'azienda un sistema differente.
Ecco, oggi ci siamo trovati ad una scelta tecnica nuova, anche qui
andremo a vedere se funziona, ma abbiamo messo tutto insieme:
giochi americani a poche lire con quelli più cari, con meno
attrazione, con meno possibilità di vincita e le prime risposte che
arrivano dai lavoratori sono quelle che ci sono giochi che non
rendono più.
Ci sono quindi tutta una serie di cose che ci fanno dire e ci
fanno chiedere oggi a voi, perché siete voi che avete la
maggioranza, che avete la responsabilità, se è ancora credibile
questa dirigenza rispetto agli investimenti, rispetto alla
credibilità che voi le avete dato, mettendo in disponibilità tutti
quei soldi, che erano importanti ed indispensabili per rinnovare la
casa da gioco, ma quanta credibilità oggi ha l'azienda nei
confronti degli investimenti che la comunità e l'Amministrazione
hanno fatto? Quanta credibilità ha oggi l'azienda nei confronti del
personale interno, quanti stimoli è in grado di ricreare? Perché
sappiamo benissimo che le persone rendono in qualsiasi azienda
nella misura in cui chi li governa è credibile e capace di rendere
in maniera sinergica, al di là dei soldi che si guadagnano, la
voglia e il coinvolgimento del lavoro e la voglia di credere nella
propria azienda e per noi credere in quest'azienda vuol dire anche
credere in uno sviluppo di nuovo di quest'azienda per il suo
territorio e per la comunità valdostana. È in questo senso quindi
che vi stimoliamo a ragionare, a prendervi ancora una volta le
vostre responsabilità in termini di maggioranza, ma una
responsabilità che non deve essere difendere l'indifendibile, deve
essere per mettervi di fronte le persone a quello che guadagnano, a
quello che dovrebbero determinare col loro guadagno per tutti noi,
voi compresi, che avete avuto la responsabilità e avete
responsabilità ancora di...avete la responsabilità nel senso di
credere in loro e queste persone non ci devono raccontare
semplicemente che con 12 milioni di euro del taglio del personale
da investire nel piano di marketing nel 2016 noi guadagniamo 7
milioni di euro, perché sono le stesse persone che in questi anni
non hanno mantenuto i loro impegni...allora dove e come possono
rendersi credibili ai vostri occhi ancora prima dei nostri e come
andremo a misurare, nella misura in cui resteranno lì, nel caso in
cui la mozione non passerà, il loro lavoro mese per mese, per
controllare veramente che queste cose siano veritiere nel tempo e
significative nel tempo. Grazie.
Presidente
- Merci. La parole au collègue Chatrian.
Chatrian (ALPE)
- Grazie Presidente.
Ho ascoltato attentamente gli interventi di tanti colleghi su
questa mozione che abbiamo presentato. Anche se l'ora è tarda,
permettetemi qualche riflessione sia di metodo che di contenuti, di
risultati, tanti sono i numeri elencati questa sera dai vari
colleghi. Oggi abbiamo affrontato in quest'aula temi che io
definisco che determinano la fine di un'epoca o quanto meno
l'apertura di una nuova epoca per il modello Valle d'Aosta;
purtroppo questa maggioranza ha deciso di non approvare tante
mozioni che noi oggi abbiamo presentato, che, a nostro avviso,
andavano indubbiamente in quella direzione. Abbiamo parlato di come
ristrutturare, rimodellare i nostri Comuni, gli Enti locali, come
condividere, audire, sentire il nuovo Direttore dell'USL, abbiamo
parlato di compensi, abbiamo parlato di manager, abbiamo parlato di
partecipate e controllate e abbiamo parlato dell'Istituto musicale,
di un finanziamento ad hoc per nuovi arredi, avremmo auspicato
anche parlare non solo del finanziamento ad hoc, avremmo auspicato
di parlare di qual era, qual è la nuova riorganizzazione e la
prossima programmazione. Adesso invece ci troviamo a discutere di
un dossier affrontato più volte in quest'aula, anche in questa
legislatura, ma soprattutto nella passata legislatura.
Vi ruberò qualche minuto, perché vorrei rileggervi il passaggio
che avevo fatto poc'anzi nell'affrontare nelle premesse le
riflessioni che ho preparato su come condividere e programmare
quelli che sono oneri ed onori delle società partecipate e
controllate. Cito questo passaggio perché penso calzi a pennello
sulla casa da gioco, perché è stata una scelta di natura politica,
all'epoca - mi ricordo la data: 10 agosto 2008 - audimmo in IV
Commissione l'allora manager candidato per gestire la Casa da gioco
di Saint-Vincent, il Signor Luca Frigerio.
"Vaste programme,
diceva De Gaulle, quando ciò che gli veniva illustrato o non
stava in piedi o mostrava crepe logiche inequivocabili
- faccio
questo passaggio perché penso calzi a pennello -
nella nostra
regione si è usato e abusato di questa semplificazione del metodo
di gestione delle società controllate e partecipate: un
responsabile unico che risponde ad un rappresentante unico degli
azionisti, riuniti in un'assemblea che definire tale è più ridicolo
che sensato. Immaginiamola solo per un attimo
-
proviamo
a metterci al centro di quest'aula e immaginiamo il tutto -:
un
azionista da una parte sinistra del tavolo ed un amministratore
dall'altra parte, non è fantascienza, ma è la realtà... Obiettivi,
compiti, responsabilità e, infine, compensi e infine premi vengono
decisi in questo modo... In questo processo non vi è nessun
passaggio, nessun elemento definito, nessun quadro normativo,
nessun buon senso che permetta di rispettare concretamente il
principio di congruità, di sostenibilità economica, tecnica, ma
anche etica, che deve comportare ogni scelta anche imprenditoriale.
Un principio che non è - si badi bene - limitato al contesto
pubblico, ma riguarda anche, direi, soprattutto il privato, nessun
imprenditore serio infatti agirebbe senza tenerne conto, pena,
scusatemi, il fallimento della sua impresa"
. Termino, ho
ripreso una parte del mio intervento che avevo fatto durante il
colloquio...durante l'intervento sul tetto dei compensi legati ai
manager e agli amministratori e penso che calzi molto bene sul
dossier Casinò.
Colleghi, vi assicuro che è con un certo imbarazzo che oggi
affronto, affrontiamo, come gruppo ALPE quest'impegno che chiediamo
al Governo regionale, è con un certo imbarazzo perché sono passati
più di cinque anni che in quest'aula abbiamo cercato - cercato eh,
non ce l'abbiamo fatta probabilmente, perché altrimenti non saremmo
qui a discutere - di fare un'operazione verità, un'operazione
trasparente, che la situazione non era così rosea come si
dipingeva, come si scriveva, come si dichiarava...e come tutto
sembrava andasse in quella direzione: "siamo i più bravi, siamo la
Maglia rosa, gli altri sono la Maglia nera e noi manteniamo le
quote di mercato", questo è stato il
leitmotiv
per cinque
anni della scorsa legislatura. Caso strano, dal 29 maggio 2013,
dopo aver incassato il voto dei valdostani, dopo aver comunque
rimodellato completamente questa maggioranza e quest'opposizione,
la situazione della nostra casa da gioco è in picchiata libera. No,
non accettiamo questa farsa, non l'accettiamo, vogliamo spiegarla
bene ai valdostani, anche perché il tracollo non è del 28 maggio
2013, il tracollo parte da tanti anni fa! Abbiamo perso quote di
mercato, nel 2011 introitavamo circa 96 milioni di euro; nel 2012
ne abbiamo introitati 76; nel 2013, se tutto andrà più o meno, ne
introiteremo 64. In questo momento al 30 settembre 2013 noi abbiamo
introitato, la Casa da gioco di Saint-Vincent ha introitato
49.845.462 euro, abbiamo introitato 8,2 milioni di euro in meno
rispetto allo stesso periodo del 2012, in percentuale vuol dire che
noi abbiamo introitato quasi il 16 percento in meno rispetto al
2012 nello stesso periodo. Il dramma, oltre al calo drastico ancora
per il 2013, è che...noi non ci crediamo più alle bugie dette in
quest'aula in questi anni, non ci crediamo più...sul piano
industriale, scritto nero su bianco, 2014-2016, i dirigenti della
casa da gioco ci dicono che un altr'anno le previsioni degli
introiti lordi per la casa da gioco si attesteranno intorno ai 76
milioni di euro, vuol dire un più 16-17 percento rispetto al 2013,
noi nel giro di 2 mesi avremo un cambio di rotta e ci sarà
un'impennata degli introiti della Casa da gioco di Saint-Vincent,
un più 7 per il 2015 sul 2014, un più 7 sul 2016 sul 2015 e per
attestarsi nel 2016 a circa 87 milioni di euro di introiti
lordi.
Ecco, Presidente Rollandin, mi sembra che la situazione sia
veramente drastica, grave, ma vi chiediamo...non so se approverete
questa nostra mozione che va nella direzione di azzerare le figure
apicali, non lo so, perché oggi diverse mozioni presentate dai
gruppi di opposizione erano, a nostro avviso, votabili, perché
erano di buon senso e andavano nella direzione necessaria per
l'amministrazione pubblica e soprattutto per la riforma del modello
valdostano, quindi non so se la maggioranza approverà questa nostra
mozione, quello che sappiamo è che la situazione è fallimentare,
che la situazione...il piano di sviluppo che avete deciso di
finanziare con 93 milioni di euro della collettività valdostana, 93
milioni di euro, è fallimentare, ma non è Chatrian a dirlo, il
gruppo ALPE, sono i risultati a dirlo! A questo punto diciamo che
non c'è nessuna strategia sul tavolo per come invertire la rotta
sugli introiti della casa da gioco, per poi non parlare sulle
previsioni di ricavo del resort, perché se vi cito cosa è scritto
nero su bianco sul piano industriale 2014-2016, mi vergogno a
leggere queste cifre. La casa da gioco intende introitare per le
previsioni ricavi-resort quasi 6 milioni di euro nel 2014, quasi 8
milioni di euro nel 2015 e quasi 9 milioni di euro nel 2016. Ecco,
dato che vedo con che
souplesse
è stato scritto questo piano
industriale, con il fumo negli occhi più totale quando la
credibilità di questo documento è pari allo zero.
Ecco, mi vergogno di intervenire su questa mozione, mi vergogno
perché come mercoledì scorso in III Commissione, quando abbiamo
audito l'Assessore Testolin all'agricoltura...penso che
l'operazione verità a questo punto dobbiamo farla in tutti i
settori, penso che l'operazione trasparenza dobbiamo farla in tutti
i settori, penso che queste carte dobbiamo scoprirle qui, davanti a
tutti i valdostani, perché così non è... Riteniamo in questo
momento che se da una parte 93 sono i milioni investiti dal punto
di vista edilizio, dall'altra c'è un castello che sta crollando,
c'è un castello che sta crollando e poi lo specchietto per le
allodole, io non vorrei citare nuovamente l'Assessore Baccega,
altri colleghi l'hanno citato più volte, l'Assessore Baccega
qualche settimana fa in commissione ci ha quasi rassicurati
dicendo:
"io non ho ancora detto nessun no in questi tre mesi,
la situazione finanziaria è tranquilla, finanziamo questi 10
milioni di euro per la casa da gioco, ma io non ho ancora detto
nessun no"
. Ecco, forse fermiamo un attimo la situazione, la
situazione è più grave di quello che si è detto fino ad oggi, la
risposta oggi dell'Assessore Baccega sulle leggi di settore la dice
lunga, oggi ci ha detto: "forse per il gennaio 2014 saranno
liquidate le pratiche inevase". Non ci credo, perché
nell'Assessorato del collega Marquis ci sono pratiche già istruite
del mese di giugno 2012, quindi non ci credo! Che per gennaio 2014
tutte queste pratiche saranno liquidate, quelle impegnate, con una
delibera di Giunta. Non ci credo, ma la parte ancora più grave è la
seconda, tutte quelle pratiche istruite dove non c'è un atto
amministrativo, quindi una delibera di Giunta, o un provvedimento
dirigenziale, perché non c'è copertura e a quella domanda
giustamente l'Assessore Baccega ha detto:
"gli uffici stanno
cercando di capire lo stato dell'arte, mettere insieme le carte e
dire ai valdostani: "ci sono richieste per 25 milioni di euro, noi
oggi ne abbiamo zero e vedremo cosa andremo a fare nel prossimo
triennio"
, come l'Assessore Testolin ci ha detto
tranquillamente in III Commissione:
"33 sono i milioni a bando e
a sportello che abbiamo istruito ad oggi noi abbiamo zero soldi.
Bando giugno 2012, bando giugno 2013, sportelli gennaio 2012 fino a
settembre 2013, disponibilità economiche zero"
. Così è stato
detto e poi è stato chiesto la seconda parte Consorzi di
miglioramento fondiario 38 non sono stati finanziati, 27 sono i
milioni di euro richiesti per finanziare i 38 piani di Consorzi di
miglioramento fondiario, disponibilità zero, non un euro, zero!
Ecco, Presidente Rollandin, noi non ci crediamo più, noi
chiediamo veramente un'operazione verità trasversale ed è per
quello che mi vergogno nell'intervenire su questa mozione, perché
solo pochi mesi fa, nel marzo 2012, presentammo con i colleghi del
PD proprio una richiesta di provvedere con urgenza al rinnovo
integrale delle figure responsabili ed apicali, Amministratore
unico e struttura dirigenziale. Ci fu detto che tutto andava
benissimo, marzo 2012, che eravamo i più bravi di tutti, che i
problemi non esistevano, in quest'aula. Presi praticamente in giro,
come per dire: "ma voi siete fuori dal mondo, continuate a vivere
nelle vostre belle montagne laterali, un po' così, ma siete fuori
dal mondo! Perché la situazione è rosea, andiamo bene, siamo più
bravi degli altri, quindi non preoccupatevi, c'è la crisi, insomma,
ci sono dei problemi, ma comunque la situazione è tutta sotto
controllo", ecco, mi sembra che la situazione assolutamente non sia
sotto controllo e poche parole ancora, perché l'evidenza dei fatti
penso è tale da rendere inutile ogni altra ripetizione, tanto più
da parte nostra da tempo affrontiamo questo dossier, vedendo con il
passare dei mesi e degli anni la situazione aggravarsi sempre più e
degenerare. Come dicevo prima, la misura è completamente colma e il
disastro è palese a fronte di promesse future che sanno davvero di
disperazioni, basti vedere le previsioni, come vi dicevo prima, più
16 la previsione per il 2014 sul 2013, più 7 la previsione per il
2015 sul 2014, più 7 ancora per il 2016 sul 2015 e i rischi che le
cose peggiorino sono così concreti da fare venire i brividi a
chiunque, salvo probabilmente a chi dovrebbe provarli per primo.
Qui non si tratta solo di mettere in rilievo un possibile cattivo
utilizzo del denaro pubblico, questo pomeriggio abbiamo parlato di
sprechi, aspetto che non ritengo secondario e sul quale avremmo
semmai modo di ritornare nel futuro, sicuramente, ma di fermare la
discesa a valle, prima che sia troppo tardi, nell'interesse di
tutta la collettività.
Chiedere la revoca di amministratori e figure apicali cui si
sono assegnate così importanti responsabilità gestionali non è cosa
che prendo e noi prendiamo alla leggera. Per mia formazione conosco
bene la delicatezza di queste questioni, che, tra l'altro, dopo più
attente riflessioni, portano poi a scoprire che non sempre le
responsabilità sono dove si pensava fossero, ma da parte di un
amministratore pubblico, come noi siamo, la richiesta della mozione
è un atto dovuto, non abbiamo proprio scelta, in attesa che altri
diversi elementi di valutazione sopraggiungano magari dagli stessi
amministratori. Termino, se così non facessimo oggi e se la
responsabilità dei nominati sui risultati deludenti non fosse
accettata votando la mozione, credo sarebbe altrettanto inevitabile
e doveroso per noi trasferire le relative responsabilità politiche
agli amministratori pubblici che hanno proceduto alla nomina e che
hanno fornito una sostanziale manleva ai nominati respingendo
questa mozione. Ciò ci obbligherebbe, credo, a chiedere a loro,
dunque a lei, Presidente, visti i metodi di nomina adottati, di
lasciare il campo immediatamente, anche se investito di una volontà
popolare, che in questo caso però non potrebbe, né potrà avere
nulla a che vedere col merito assoluto di questa questione.
Presidente
- Ci sono altre richieste di intervento?
Nessuno? Altre richieste? La parola al collega Viérin.
Viérin L. (UVP) -
Merci Madame la Présidente.
Prendiamo intanto atto stasera dell'ennesimo tonfo della
maggioranza, che va a bagno per la quarta volta in quattro sedute e
questa cosa merita almeno un minuto di considerazione. Evidenzia
che, se ancora ce ne fosse bisogno, che si sta avvicinando, o
comunque si è prossimi alla fine di una gestione e non sappiamo se
questa corrisponda poi anche alla fine della maggioranza...e che un
chiaro messaggio ad una politica portata avanti da chi oggi
gestisce il potere in Valle d'Aosta è arrivato anche oggi. Una
politica verticistica che paga la non condivisione, che, a nostro
avviso, è destinata a finire ad Aosta come a Roma. Quest'ennesima
votazione contraria è un chiaro segno che arriva dritto al cuore
del sistema e appunto che, secondo noi, ne segnerà la fine. Se i
numeri non ci sono, sono comunque precari, noi crediamo che ci sia
e ci debba essere la consapevolezza di prenderne atto.
Per quanto riguarda la questione del casinò, abbiamo accolto
molto volentieri l'invito della Presidente Rini a continuare questa
discussione e crediamo che questa discussione meriti un
approfondimento proprio perché in questi ultimi mesi si è discusso
molto di casinò. È stato oggetto di grande dibattito e non solo in
questa legislatura, ma anche - e qualcuno lo ha ricordato - in
questi ultimi anni, per non dire nella scorsa legislatura, è sempre
stato oggetto di grande dibattito, ma un grande piano di rilancio,
un grande...così, presentato anche con enfasi, pareva, anche a
fronte di grandi investimenti che l'Amministrazione regionale ha
messo in campo, segnare, al di là della crisi, la direzione giusta
per rilanciare quella che è un'importante realtà riconosciuta da
tutti, anche negli interventi di oggi. In primavera avevamo cercato
di evidenziare una certa situazione che si vociferava, i dati non
sono stati...non c'è stata data possibilità di reperirli, ma i dati
negativi che poi sono emersi sono dati che oggi si manifestano in
modo drammatico. Quella che noi abbiamo definito "la polvere sotto
il tappeto" è uscita chiaramente solo dopo le elezioni regionali,
ma non ci facevamo illusioni, ma, al di là del gioco delle parti
delle vicende elettorali, ciò che ci preoccupa, che ci ha
preoccupato e che ci preoccuperà anche in futuro è la reale
situazione, che ancora oggi pare non si voglia vedere. Beh, intanto
noi crediamo che, quando la situazione si è manifestata, forse ci
doveva essere da parte di chi ha la responsabilità gestionale del
casinò una presa di coscienza, al di là dell'azione
dell'amministrazione, in questo caso del socio al 99 percento come
indicazione di una presa d'atto che è stata e che oggi si manifesta
a chi l'ha percepita prima, il collega Donzel l'ha ricordato...chi
l'ha percepita dopo, ma oggi crediamo che la situazione sia
veramente lapalissiana e che, a fronte di questi risultati
negativi, una presa di coscienza sarebbe stato il minimo del gesto
auspicato. Non solo questa presa d'atto non è arrivata, il premio è
già stato ricordato, si è ancora avuto così il coraggio, al di là
dell'emolumento di 240 mila euro annui, di percepire il premio per
aver conseguito i risultati, gli obiettivi che, tra l'altro, sono
stati fissati dall'azionista.
La situazione quindi peggiora, la situazione non solo rasenta
l'indecenza, al di là della vicenda del premio, che poi non è stato
restituito, malgrado la mozione, oggi noi crediamo che sia un
atteggiamento incurante a fronte di un risultato disastroso. Ci
dispiace quindi, anche da un punto di vista personale, di dover
arrivare a richiedere oggi la revoca degli amministratori, e non
solo dell'Amministratore unico, che ricordiamo, è vero, è un
Amministratore unico, ma che fa parte all'interno di un'azienda
assieme ad altri dirigenti, figure apicali, di una responsabilità
oggettiva. Come ricordava qualcuno in qualsiasi azienda, e non solo
privata, a fronte di risultati così disastrosi, avrebbe già
rassegnato le dimissioni in modo volontario, evitando l'imbarazzo
di chi oggi deve difendere l'indifendibile, che lo voglia fare in
modo cosciente, o che lo debba fare per forza, ma effettivamente
forse avrebbe tolto un po' di imbarazzo tra i presenti.
Accanto a questo vorremmo sottolineare due aspetti: beh, la
questione degli esuberi di personale, qualcuno ne ha già parlato,
io non ci tornerò, sottolineerò semplicemente anche qui la
questione di un esubero di personale di cui ci si accorge
stranamente non solo a scoppio ritardato, ma a seguito di mesi di
promesse di assunzioni e di assunzioni reali, per non dire il fatto
di aver venduto sogni ed illusioni anche a giovani e non solo. Ci
si accorge quindi
d'emblée
che ci sono esuberi, ci chiediamo
però se con questo piano e nell'incontro con i sindacati questo è
emerso, se nel piano...per trovare soluzione a questi esuberi, si
preveda anche una prospettiva futura, perché, se non si risolve la
situazione generale del casinò, fra sei mesi saremo di nuovo qui a
parlare di altri esuberi. A fronte di grandi investimenti, a fronte
di una mancanza di rilancio, al di là delle presenze, del giocato,
ci chiediamo quale sia oggi la situazione che ci fa prevedere per
il futuro una situazione rosea, anche perché rosea non è. Oggi ci
si accorge di una crisi nera che noi crediamo sia anche una crisi
di liquidità e, quando abbiamo chiesto, Assessore, se lei si
ricorda...in commissione io le ho chiesto se l'erogazione del mutuo
di ulteriori 10 milioni, che si aggiungevano ai 50, fosse correlata
in qualche sorta alla questione del personale, lei mi ha risposto
che non era correlata. È chiaro che nell'incontro con i
sindacati...quei 12 milioni che mancano di liquidità, che sono
stati enunciati nell'incontro con l'azienda, a fronte dei 10
milioni erogati a fronte di altri che non erano ancora stati
spesi...ci fa pensare che forse una crisi di liquidità esiste ed è
per questo che ci preoccupa anche il futuro di questa situazione,
oltre a dicotomie che sono state oggi enunciate sul fatto di
prevedere un piano di esuberi per persone che devono ancora
maturare la pensione o che vi sono vicino, mentre teniamo delle
persone che sono in pensione e che lavorano alla casa da gioco.
Anche qui - e credo che sia un'esigenza diffusa - vorremmo capire
quali saranno poi i criteri per evitare quella mobilità unilaterale
che invece prevede, nel caso di un mancato accordo, il
licenziamento di giovani e non invece di persone che sono prossime
alla pensione, anche qui noi quindi chiediamo di vigilare su
quest'aspetto.
Altra questione di cui vorrei accennare è la questione dei
finanziamenti, ma proprio nel momento in cui ci si accorge che ci
sono degli esuberi e che la situazione finanziaria è drammatica, si
vanno a fare investimenti spropositati e ulteriori sulla parte
strutturale... Oggi noi vorremmo aprire una parentesi e sarà
oggetto di discussione nelle prossime settimane, per non dire i
prossimi mesi, che noi ci auspichiamo, noi non vogliamo sostituirci
né agli architetti che abbiamo visto essere presenti al
sopralluogo, chi in modo velato e chi invece in modo palese, ma non
vorremmo, da voci che ci giungono, che i lavori presentassero già
dei problemi, ma che vadano questi lavori nella direzione auspicata
di rendere effettivamente la casa da gioco e il Grand Hôtel Billia
consoni ad una certa impostazione - che poi noi lo diremo che non
ci vede d'accordo nell'impostazione e nella filosofia -, ma che
oggi effettivamente pare inizino già a presentare dei limiti.
Qualcuno ci ha detto:
"dovete venire a fare il sopralluogo
quando piove"
, le chiederemo quindi anche se...beh, oggi con la
tecnologia si prevede il tempo anche con qualche giorno di
anticipo, sarebbe interessante, Assessore, magari anche per lei che
ha girato già quattro casinò quest'estate...
(interruzione di un Consigliere, fuori microfono)
...sei.
Ultimo punto il piano di sviluppo, questo piano industriale che
dovrebbe rappresentare il rilancio della casa da gioco. Ho diversi
spunti, cercherò di riassumerli nel tempo che è rimasto a
disposizione. Beh, intanto, le considerazioni generali, le prime 50
pagine di questo piano espongono diversi scenari pesantemente
negativi per il casinò. Il comparto congressuale, quello
alberghiero, come quasi a giustificare una mancanza di strategia
anche nella gestione della ristrutturazione, oltre che nel
posizionamento del prodotto. Le chiediamo, e lei sicuramente ci
saprà dare lumi, se questo piano tra l'altro, come è presumibile,
sia stato commissionato, realizzato da una società di marketing e
comunicazione esterna o sia frutto, dubitando su quest'aspetto, di
competenze interne. Noi soprattutto dubitiamo che le competenze
interne abbiano la capacità di trasformare questo documento
strategico in un piano operativo, per esempio, l'albergo a cinque
stelle, ecco, per capirci...
La questione poi - l'ha anticipato il collega Grosjean - del
posizionamento del casinò, del prodotto. Come poter trasformare
Saint-Vincent in una destinazione di lusso, no? In presenza di una
manchevolezza in base...dei servizi e dell'ambientazione di
altissimo profilo, perché sappiamo benissimo che esiste una rete
del lusso...non coinvolgimento della cittadinanza di Saint-Vincent,
delle altre località star e che comporterebbe la creazione
dell'ennesima cattedrale nel deserto. Noi quindi chiediamo che ci
sia una sinergia che non si ritrova nel piano, i clienti che
desiderano e che ricercano il lusso hanno necessità e devono poter
contare su una rete dei prodotti e dei servizi di lusso e
attualmente sono del tutto o sporadicamente assenti in Valle
d'Aosta. Ciò che manca poi, secondo noi, è l'interazione
territoriale, e non solo, che sfocia quasi, anzi senza il quasi, in
concorrenza sleale. L'interazione territoriale allora è...oggi si
ritrova nel piano e nella realtà un isolamento con cui si
contraddistingue la struttura rispetto a tutto il resto, non solo
Saint-Vincent, ma tutto il prodotto Valle d'Aosta, inteso come
tutto ciò che ruota, o che dovrebbe ruotare intorno al casinò. Beh,
sicuramente il fatto, per esempio, di quest'isolamento che viene
maggiormente incentivato dalla creazione della nuova S.p.A., che è
in diretta concorrenza con le terme è l'esempio lampante come non
ci sia oggi una sinergia neanche a qualche centinaio di metri di
distanza. Concorrenza diretta e sleale, dicevo, quindi, e questo è
stato da me enunciato all'Amministratore unico durante il
sopralluogo e la risposta è stata:
"beh, ma si lamentano sempre
qui a Saint-Vincent"
. Concorrenza sleale, dicevo, perché,
casinò a parte, le diverse anime che sono previste dal prodotto
"Saint-Vincent Resort & Casinò" non solo non risultano a
completamento dell'offerta della località, ma addirittura sono in
concorrenza per quanto riguarda, per esempio, l'hôtel. Le tariffe
proposte dal rinnovato park hôtel vengono presentate su
booking
anche a 80-90 euro: 80-90 euro base camera doppia,
spesso meno care di quanto viene proposto negli alberghi di
Saint-Vincent, stessa categoria. Nuova S.p.A., diretta concorrenza
con le terme, come dicevo. Centro congressi, diretta concorrenza
con quello comunale, anche se in gestione associata - poi su questo
tornerò -, offerta ricettiva in concorrenza con l'offerta della
località.
Risulta lecito quindi chiedersi ad un certo punto che tipo di
analisi sia stata fatta sulla clientela, se per determinare il
rinnovato resort sia stata fatta una certa analisi e se
effettivamente necessitasse questa nuova collocazione della S.p.A.,
per esempio, perché, questa è una suggestione, non una serie di
servizi per...diversi, ecco, per le famiglie, piuttosto che altri
intrattenimenti sportivi come abbiamo conosciuto nel tempo, ecco,
senza tornare sulla questione del tiro a volo. Il prodotto
poi...due alberghi, un centro benessere, tre ristoranti in aggiunta
ai due già disponibili, che puntano decisamente sull'offerta di
lusso, qualche collega l'ha già ricordato, ma cos'è che promettiamo
ai clienti, qual è la strategia, quali sono i privilegi, le
esclusività, ecco, per seguire il suo ragionamento, il suo nel
senso...il ragionamento che viene impostato. A pagina 36
nell'analisi della clientela si parla della questione...analisi
della clientela per tipo di tessera. Le tessere quindi daranno
diritto a benefit di vario tipo che variano a seconda del
potenziale di gioco associato, che vanno dall'offerta di
ristorazione all'ospitalità alberghiera sino al trasporto,
biglietteria. Sarebbe interessante, Assessore o Presidente, sapere
qual è il costo-contatto di ogni singola tessera, cioè quanto deve
spendere il casinò per fidelizzare questo tipo di clientela con i
benefit sopra indicati, perché nel tempo, soprattutto negli ultimi
anni, per far quadrare i bilanci, la prima cosa che è stata
tagliata è stata quella dell'ospitalità e quindi chiaramente, se si
taglia l'ospitalità, diventa poi difficile magari avere un ritorno.
Sempre nelle stesse pagine si evidenzia come i clienti non
fidelizzati sono quelli puramente occasionali e sono quelli che
maggiormente hanno risentito della crisi, quindi incidono meno
20.886 e con un meno 45.787 presenze dal 2011 al 2012.
L'altra domanda quindi è, sempre nel discorso, nella filosofia
dell'inserimento del casinò nella rete, come intercettare i clienti
di passaggio, al di là di Macao, al di là della Russia, al di là di
tutto il resto...come intercettiamo i clienti che passano in Valle
d'Aosta e di questo non si dice niente, soprattutto come li
intercettiamo attraverso le società partecipate o/e controllate,
voglio dire Forte di Bard, Autostrade, qual è la strategia oggi per
puntare ad agevolare chi di passaggio si volesse fermare a
Saint-Vincent, e non solo, per portare anche indotto a tutta quella
che è l'offerta della Valle d'Aosta. Beh, questi ricevono
giornalmente flussi incredibili e clienti occasionali, quindi non
solo quelli fidelizzati, ma anche del mordi e fuggi, quelli
potrebbero essere attratti...poi strategie, e concludo, di
marketing commerciali, tralascio altre considerazioni che forse
avremo poi il tempo di effettuare in altre occasioni, volevo
arrivare sulla questione della clientela, ecco. A pagina 107,
Assessore, si dice, oltre che della Cina e della Russia, che si
ritiene di dover puntare anche su Brasile, India, Sud Africa e
altri Paesi asiatici emergenti. No?
(interruzione di un Consigliere, fuori microfono)
...sì, ci sono i soldi, ma, se rimangono lì, Assessore, ci fa
piacere che ci siano, ma non li portano in Valle d'Aosta, ecco,
cioè come è possibile che un singolo resort possa penetrare in
questi mercati senza una strategia turistica regionale e non mi
pare che in questo momento - poi l'Assessore mi correggerà - si
stia andando verso questi mercati. Riconosco Russia, Cina, per
questi ci sono strategie, ma su questi mercati che vengono citati
almeno una sinergia a livello di promozione turistica con quello
che si fa in regione...eh, sarebbe il minimo! Altrimenti si
scrivono cose che sono da libro dei sogni e che poi mettono a posto
la coscienza, fanno conseguire gli obiettivi e i risultati e fanno
scattare i bonus e fanno riconfermare alla guida di un'azienda, che
invece è un disastro...e anche alle strategie di vendita.
Non è chiaro allora come questo prodotto commerciale possa
essere venduto, neanche codificato, ci si attendeva in questo caso
una strategia di aggressione da parte di tutto lo staff
dell'Ufficio stampa che adesso, vabbè, 36 persone che si prevede di
portare...di poter ridurre a 26, 36, insomma...fino ad arrivare poi
ai mercati...il mercato cinese, ecco, una questione sul mercato
cinese che qualcuno ricordava, perché è stata abbastanza shockante
la questione dei giocatori cinesi quando siamo andati a fare il
sopralluogo. Non sono state evidenziate...perché tutti dicono: "eh,
sì questi non sono poi mica quelli che siamo andati a cercare a
Macao, eh, quelli di Macao sono migliori, questi sono altri", ma
non sono evidenziate, Assessore, le modalità operative di
intervento che potrebbero migliorare la difficile coabitazione fra
i giocatori. Qual è la strategia per questa coabitazione fra i
giocatori originari della Cina e il resto della clientela, per
capirci. Si ricorda che il Casinò di Venezia, dove il 40
percento...loro hanno costruito un braccio operativo...chiedo di
poter utilizzare il secondo intervento. Si ricorda, dicevo, che il
Casinò di Venezia ha costruito questo braccio operativo a Ca'
Noghera, in terraferma, dove il 40 percento, Assessore, dei 900
mila clienti che ogni anno prendono d'assalto il casinò a due passi
dall'aeroporto ha gli occhi a mandorla, quindi, conti alla mano,
significa che sono oltre 350 mila i giocatori che sono "made in
Cina". Hanno differenziato però, cioè hanno creato un'area in quel
caso staccata dai giocatori, dico questo perché sono tutte cose che
nel piano non ci sono.
Arrivo poi ad un tema...beh il prodotto alberghiero, ecco, il
prodotto alberghiero lo abbiamo detto...nell'ospitalità, è molto
suggestivo, si parla di esperienze non stereotipate, servizi
impeccabili, sensazioni esclusive, esperienze emozionanti, eventi
eccezionali, eccetera, eccetera. Ecco, noi non so...ci chiediamo se
questo si realizzerà, con quali soldi, con quali fondi, in che
modo, perché questo va tutto bene, nel senso che, quando uno legge
come quando si va a vedere una recensione di un albergo, uno si
immerge già nella piscina, poi arriva e si trova in un garage,
ecco. In questo caso la suggestione sicuramente è superiore
rispetto a quello che si offre. È necessario lavorare sulle
vocazioni della località sicuramente, anche, è un tema alla moda,
però, ecco, il prodotto alberghiero effettivamente poi deve essere
corrispondente.
Arrivo poi, infine, ad un tema caro all'Assessore Marguerettaz,
che è il
convention bureau
, che è completamente disatteso in
termini di curiosità, perché ci incuriosiva molto, qualcuno aveva
anche portato un'iniziativa in questo senso ed è completamente
disattesa la curiosità rispetto a quest'importante realtà, la cui
presentazione in queste pagine risulta essere una mera elencazione
di attività da svolgere e quindi ricercabile in qualsiasi manuale
di marketing congressuale, copia incolla, si inserisce, ma è
completamente scollegato da quella che è la realtà. Probabilmente
l'Assessore Marguerettaz, che ne sa più di noi, è già impegnato in
altre vicende, quindi ha già contezza di questa situazione. Non si
fa menzione di quale sarà l'organigramma, sempre caro
all'Assessore, di questo nuovo ufficio, quale materiale di
comunicazione verrà utilizzato, quali i
plus
rispetto ai
principali
competitor
, quali le fiere a cui partecipare,
quali le campagne di incentivazione organizzate, quali i target di
riferimento, quali i collegamenti con l'Assessorato del turismo,
con l'Amministrazione, con tutto ciò che viene organizzato. Andiamo
a vedere i dati del turismo congressuale altrove e quelli che ci
sono in Valle, è chiaro che ci faranno riflettere. Noi crediamo che
questo
convention bureau
possa essere effettivamente un
ottimo volano per tutto il territorio regionale, ad esempio, con
l'organizzazione dei
team building
, attività che non viene
neanche citata nel documento. In sintesi questo documento in parte
presenta un mercato in crisi per tutti i prodotti del Saint-Vincent
Resort & Casinò, quindi casinò, ricettività, congressi e si
effettua un mero elenco di miglioramenti tecnici, gestionali,
amministrativi, architettonici, ma non si costruisce il prodotto e,
quando si costruisce, si costruisce qualcosa che non è collegato
con il prodotto Valle d'Aosta e che non sarà neanche realizzabile
visti i tempi che stiamo vivendo. Non si comunica dove saranno
conquistati i futuri clienti, perché è tutto teorico, e con quali
modalità, attività di incentivazione e con quali risorse umane,
soprattutto con quale budget, con quali fondi tutto questo verrà
realizzato. Ecco, questa è una lettura critica che noi umilmente,
come Union Valdôtaine Progressiste, abbiamo cercato di fare con
l'aiuto anche di persone che ci hanno supportato e che in questo
settore hanno un po' di esperienza.
Considerazione finale: beh, qualcuno l'ha già detto, noi
chiediamo, Assessore, chiaramente la revoca di questi
amministratori, andando non lo so...leggevo qualche mese fa o
qualche settimana fa della proposta della sua forza politica, la
Stella Alpina, che richiedeva gestioni meno verticistiche, non si
capiva bene se era riferito all'Amministrazione regionale o alle
partecipate. Chiedendo il ritorno speriamo non alla gestione
orizzontale dell'Assessore Marguerettaz, perché qui in Consiglio ne
abbiamo viste di tutti i colori e ne abbiamo prese...anche in quel
caso siamo andati a bagno, vorrei ricordare, e anche se mi trovavo
dall'altra parte...comunque del ritorno ad una modalità gestionale
più condivisa, i consigli di amministrazione... Ecco, noi non
sappiamo quale formula sia, si parla di risparmi, l'Amministratore
unico che effettivamente ha creato dei risparmi, ma noi vorremmo
che questi Amministratori, l'Amministratore unico e le figure
apicali che hanno responsabilità in questa gestione disastrosa
vadano a casa, siano revocate e che abbiano contezza che...quando
ci hanno risposto che i debiti che il casinò ha fatto nei confronti
dell'Amministrazione sono debiti del casinò, si sono dimenticati
che il casinò è proprietà di tutti i valdostani, sapendo benissimo
che loro passano in senso anche di valdostanità e di permanenza in
Valle, mentre noi continuiamo a vivere in questa Valle...e, al di
là dell'aver conseguito o meno gli obiettivi, al di là del
curriculum, della carriera e di tutta una questione collegata anche
ad altri casinò che noi conosciamo, noi chiediamo oggi che ci sia
la decenza di dire a queste persone che è arrivato il momento per
loro di rimettere il mandato, perché non hanno conseguito gli
obiettivi, perché non hanno portato beneficio alla Regione Valle
d'Aosta, perché non hanno oggi un piano di rilancio credibile, se
non qualcosa di fatto all'esterno, tanto per cercare, oltre che
mettere in buona coscienza sé stessi, anche parte del Consiglio
regionale e che oggi hanno finito o devono finire di raccontare
frottole. Noi chiediamo la sostituzione, essendo garbati, nell'atto
che si chiederebbe in qualsiasi situazione di tale disastro,
chiediamo anche in questo caso, come abbiamo chiesto su altre
iniziative, un po' di buon senso anche da parte dei colleghi della
maggioranza per condividere, al di là delle cose che vanno male,
anche la capacità di cambiarle, perché nessuno qui sta dicendo che
la colpa è tutta di qualcuno, o che la colpa è tutta di qualcun
altro. Nel sopralluogo qualcuno ricordava il piano di sviluppo che
è stato votato dal Consiglio, una cosa è il piano di sviluppo,
un'altra cosa è l'applicazione di queste cose, perché tantissime
cose, come la questione della concorrenza e di altre novità, sono
emerse dopo e non in quel piano che è stato votato in
quest'aula.
Oggi quindi, al di là di tutte le considerazioni che si possono
fare, noi chiediamo un minimo di decenza nel sostituirli e, oltre a
questo chiediamo, poi, se questo dovesse mai avvenire, non ci
facciamo illusioni, saremmo già contenti di altro, per esempio, la
restituzione non solo del premio, ma di qualche altro benefit
a livello alto dai dirigenti, ma chiediamo che nella
sostituzione eventuale, ecco, si riducano i compensi e che questi
compensi siano legati ai risultati effettivi. Questo, ne avevamo
già parlato, mi pareva che ci fosse anche un impegno sul fatto di
riuscire a collegare i benefit
e i premi a risultati
effettivi, ma che non devono essere risultati, per esempio, di
portare persone. Tantissime, tante figure apicali avevano
l'obiettivo di portare persone, quindi si regalavano i voucher da
10 euro, si regalava il pullman, venivano, facevano presenza,
giocavano solo quei 10 euro regalati e tante volte, per sfortuna
nostra, vincevano pure, e poi loro avevano conseguito i risultati
che erano quelli delle presenze. Ecco, noi chiediamo che ci sia una
sostituzione con crismi diversi, che sono esplicitati nella
mozione, e soprattutto che ci sia oculatezza anche negli
emolumenti, visto che già non avete voluto accettare quella della
riduzione degli emolumenti in senso di interventi normativi, almeno
su questa che ci sia una proporzione tra il rendimento dell'azienda
e ciò che si percepisce come emolumento, che ci sia una proporzione
tra quello che è il momento di crisi che stiamo vivendo e quelli
che effettivamente sono stipendi indegni del momento di crisi che
oggi affrontiamo, e che soprattutto oggi si possa addivenire ad un
barlume di luce al fondo di questo tunnel, anche perché, lo
ribadiamo, noi siamo estremamente preoccupati, perché non sappiamo
ancora quale sia la situazione reale.
In conclusione, Assessore, avremmo voluto avere la questione del
piano industriale...avremmo voluto averlo da lei o comunque dal
Governo regionale, l'abbiamo letto sui giornali, siamo riusciti in
qualche modo a recuperarlo, anche questo è rispetto per le
istituzioni e rispetto per il ruolo che ricopriamo. Siamo solo
Consiglieri regionali e siamo anche felici di esserlo, però noi
crediamo di meritare un po' di attenzione, almeno informarci prima
della condivisione su grandi scelte strategiche che coinvolgono
tutta la Valle. Grazie.
Président
- Merci. Il y a d'autres? La parole au collègue
Ferrero.
Ferrero (M5S)
- Grazie.
Due ultime puntualizzazioni che sono però indispensabili per
motivare la scelta, che è una scelta grave, quella che richiediamo,
ovvero di fare fuori l'Amministratore unico e tutta la Dirigenza,
che ci derivano peraltro dall'amabile colloquio che abbiamo avuto
con l'Amministratore unico, Frigerio. Già dal sopralluogo ci era
parso impossibile che i lavori potessero terminare il 31 dicembre
di quest'anno. In effetti, i lavori sono in alto mare sia per
quanto riguarda l'Hôtel Billia, sia per quanto riguarda una parte
delle sale da gioco che sono in ristrutturazione. La conferma
l'abbiamo avuta con Frigerio, che è una persona sicuramente
simpatica, però ha riconosciuto anche lui che sarà impossibile
terminare entro il 31 dicembre. A ben vedere non è che si terminerà
qualche giorno dopo, ma i lavori termineranno molto tempo dopo, con
un ulteriore pregiudizio per quella che è l'attività della casa da
gioco, quindi ulteriori mancati introiti e, comunque, a livello di
immagine un nocumento generale per quella che è l'attività del
casinò.
L'altra questione molto più interessante è stata quella che
riguarda l'IVA, perché sull'ammontare delle somme che sono state
erogate, ovviamente, per gli acquisti una parte è rappresentata
dall'IVA; ad occhio e croce l'abbiamo quantificata ed abbiamo avuto
anche la sostanziale conferma da parte degli amministratori in
11.611.000 euro che dovrebbero ritornare nelle casse del casinò nel
giro di circa un anno. Noi allora ci chiediamo il perché non sia
stato previsto nel piano di rientro questo fatto, perché si tratta,
comunque, di soldi che rientrano nella disponibilità del casinò;
questo, a ben guardare, per quello che abbiamo potuto vedere fino
adesso nei bilanci, ci fa preoccupare abbastanza in quanto ci
sembra uno strano sistema di accaparrare liquidità, liquidità che
manca effettivamente per far fronte poi al pagamento delle spese
correnti e quindi degli stipendi del personale. Non vorremmo - ma
su questo avremo delle rassicurazioni sicuramente da parte
dell'Assessore - che ci fosse un trucchetto di ricavare liquidità
da quest'IVA che ritorna e della quale la Regione chiude un occhio,
anzi ne chiude due, fa finta di dimenticarsi ed ecco che l'IVA fa
giusto comodo a qualcuno per tappare ancora per un po' l'ulteriore
buco prima che, poi la voragine si apra completamente. Questo è un
altro degli aspetti che ci preoccupa non poco e che contribuisce a
definire quella che è stata la gestione della casa da gioco
nell'ultimo periodo.
Président
- Merci. Il y a d'autres? Chiudiamo allora la
discussione generale. La parola al collega Cognetta.
Cognetta (M5S)
- Giusto, brevemente, ancora questi dieci
minuti, poi andiamo tutti a casa. Volevo appunto parlare a questo
punto, sempre rispetto a questa mozione, di come viene gestita ad
un certo punto l'emergenza, perché ad un certo punto ci si rende
conto che abbiamo un problema e quindi si cerca di correre ai
ripari. A questo punto la Dirigenza propone con questo documento
del 30 settembre la famosa ipotesi di accordo-quadro con la quale
sostanzialmente dà il via - diciamo così - a tutto questo piano di
ristrutturazione aziendale che dovrebbe in qualche modo salvare la
Casinò. Non vorrei entrare nel dettaglio specifico: c'è, comunque,
tutta una serie impressionante di tagli, non soltanto sulle
persone, come ho già accennato prima, ma su tutta quanta una serie
di oneri accessori, di flessibilità estrema e di interventi
strutturali pesanti su tutta quella che sarà poi un domani la
gestione del personale.
Questo documento è avvalorato dalla riunione che noi, come
minoranza...e, tra l'altro, ho fatto un calcolo in base al quale
risulta che noi, come minoranza, rappresentiamo il 48,08 percento
della proprietà della Casinò, perché il 99 percento è della
Regione, noi siamo in 17, quindi, a conti fatti, è questo...dicevo,
che noi ci siamo preoccupati di incontrare i sindacati e sono
venuti tutti e devo dire che anche il SAVT ha partecipato, solo per
una mezzoretta, poi, aveva un'altra riunione e ha dovuto andar via,
ma, comunque c'erano tutti e ci hanno esposto qual era la
situazione dal loro punto di vista. La situazione è drammatica
perché, tra le varie discussioni che sono venute fuori, c'è stata
questa presentazione, dicevo, di questo documento, con un discorso
anche piuttosto duro e cioè
"se non accettate questo documento,
noi in un caso applichiamo la 223
- cioè quella legge che,
sostanzialmente, permette alle aziende di creare una mobilità
estrema e quindi penalizzare in genere i neoassunti, questo è come
funziona, questo in un caso -
in un altro caso c'è talmente poca
liquidità che, se non accettate questo, noi portiamo i libri in
tribunale e non se ne parla più"
. Ora, mentre sentivo i
rappresentanti sindacali, mi chiedevo: beh, insomma, se fossi io
dalla parte dei lavoratori, se fossi un lavoratore e dovessi
scegliere tra essere mandato a casa o far portare i libri in
tribunale...beh, caspita, la scelta non è che sia facilissima. Poi,
però, ci ho riflettuto un po' e mi sono detto: beh, se portiamo i
libri in tribunale probabilmente, forse mi conviene come
lavoratore: mi conviene perché fermo le bocce alla situazione
contrattuale di oggi e non quella successiva a questo, è molto più
penalizzante perché se dopo questo, fra un anno, la Casinò chiude,
poi vado a discutere in tribunale con quest'accordo, mi conviene
andarci con quello che ho attualmente, e quindi capisco anche
perché poi i sindacati siano più propensi a fare agitazione e non
accettare assolutamente questo.
Tutto questo discorso però mi fa riflettere ancora su un'altra
cosa: qualche tempo fa noi qui discutemmo della possibilità di
creare una commissione speciale per la Casino S.p.A., vi ricordate?
Era una mozione che avevamo presentato perché noi ci rendevamo
conto che c'erano dei problemi e dicevamo: cerchiamo tutti insieme
di andare a vedere lì dentro che cosa c'è e di trovare delle
soluzioni condivise. Probabilmente tutto quello che poi è accaduto
qualcuno lo sapeva già e quindi era ovvio che non volesse una
commissione, che permettesse di andare a capire che cosa stava
succedendo. Ora, questo modello che c'è qui - tra l'altro, poi è
anche scritto nel famoso "piano", quello che è segreto, ma non è
segreto... - dicevo, qui, per esempio, c'è scritto:
"non si
toccheranno le figure apicali, perché lì abbiamo già fatto un
grande lavoro di concentrazione e di ottimizzazione e quindi quelle
vanno bene così"
. C'è scritto così, mentre invece "questi
dipendenti, insomma, un po' di roba da tagliare c'è l'hanno, gli
tagliamo giù un sacco di roba - come è già stato detto - li
precarizziamo al massimo e poi vedrete che le cose andranno
meglio". Questo che è scritto nel piano si ritrova chiaramente
nell'accordo famoso.
Ora, io, diciamo così, un po' di sindacato, se volete, anche per
tradizione familiare, l'ho masticato: è chiaro che tu, quando vuoi
andare a contrattare, in genere punti sempre a dare uno shock
iniziale, in maniera tale da portare a casa qualcosa, però questo
si fa alla Fiat, questo si fa all'Olivetti, questo si fa quando c'è
una proprietà che deve dar conto agli azionisti che devono fare
cassa; noi, invece, in teoria saremmo un ente pubblico, in teoria,
perché poi non capisco quand'è che finisce l'ente pubblico come
Casinò e quando diventa impresa privata. Dicevo, però ad un certo
punto non si capisce perché ci sia tutta questa virulenza nel
colpire subito i lavoratori e mi spiego meglio: si potevano fare
"n" altre possibili soluzioni, si potevano creare quegli accordi
che permettono all'interno dell'azienda, mediati, di far abbassare
tutti gli stipendi di una certa quantità perché c'è uno stato di
crisi, lo fanno aziende molto grandi, vedi Telecom, per fare un
esempio. No, qui si è preso e si è andati dritti al punto: tutti a
casa e, soprattutto, precarizziamo tutti gli altri. Vabbè, scelta
piuttosto discutibile, ma forse questa scelta è generata
indipendentemente da tutto dal fatto che, se non chiudiamo
quest'accordo, questi portano i libri in tribunale, quindi io
capisco bene che la dirigenza a questo punto sia leggermente in
affanno; quindi io mi rendo conto che "chi lascia la strada vecchia
per la nuova - dice il proverbio - sa quello che lascia, ma non sa
quello che trova". Se poi noi li mandiamo via e ce ne mettiamo
qualcuno di peggiore, quindi qua veramente diventa una tragedia più
di quello che già è!
D'altro canto, però, insomma qualcosa dobbiamo pur fare, avete
avuto un'opportunità meravigliosa di condividere questa situazione
con noi e politicamente avete deciso di non farlo. Io sono
veramente esterrefatto, ma come fate a non apprezzare certe
iniziative? E poi state qua, vi trovate in questa difficoltà
enorme, con questa patata bollente tra le mani e ve la dovete
gestire da soli. Noi siamo effettivamente dei neofiti della
politica, perché noi siamo proprio dei dilettanti e pensavo di
venire qui e trovare dei professionisti di quelli che mi avrebbero
bastonato in un modo pazzesco e quindi ero veramente preoccupato,
poi vedo quello che succede...mah, sarà un caso... Ragazzi però qua
pensavo trovare veramente il professionismo a livelli altissimi e
invece accadono queste cose, forse è il caso di votarla quindi
questa mozione, almeno riscattate l'errore che avete fatto prima.
Ci mettiamo poi lì tutti insieme perché, se poi li scegliete di
nuovo voi, ritorniamo punto da capo! Forse una risistemata a tutto
questo discorso ci andava tutti insieme, o no? Vi ringrazio.
Presidente
- Ci sono altre richieste di intervento? La
parola al collega Guichardaz.
Guichardaz (PD-SIN.VDA)
- Grazie Presidente.
Siccome dovevamo intrattenerci in queste tre ore che gentilmente
la Presidente ci ha concesso, mi sono andato a guardare i soliti
programmi di legislatura della maggioranza - c'è sempre da imparare
- e i programmi elettorali della Stella Alpina e dell'Union
Valdôtaine. Pensavo di trovare dei capitoli interi sul Casinò &
Resort. Ho cercato, ho ricercato, ho trovato degli accenni, anzi
non degli accenni, un capitolo nella parte relativa al turismo,
commercio e sport, che dice:
"continuare nelle verifiche di
fattibilità per un campo da golf da 18 buche da realizzare in
condivisione con in Comuni interessati
- certo la concertazione
con i Comuni è il vostro pezzo forte, in questo caso perché,
evidentemente, sconfinate con le buche in vari Comuni -
e
secondo criteri moderni in grado di attrarre competizioni anche di
livello internazionale"
. Mi sono detto: allora ci sarà qualcosa
sul casinò visto che parliamo di competizioni anche di livello
internazionale e visto che Frigerio ci ha raccontato che porteranno
i campionati del mondo di poker e ho trovato che
"saranno anche
previste forme di abbonamento dedicate e convenienti per skipass da
utilizzarsi nelle giornate infrasettimanali e non festive con
particolare attenzione ai residenti"
. Allora avete un programma
di legislatura dettagliatissimo sulle buche e sugli skipass
agevolati e niente su questa fantasmagorica grande opera, che,
nella mia ingenuità, avrei pensato fosse messo al primo posto nel
capitolo sul turismo, commercio e sport.
Mi sono chiesto come mai non l'avete messo, perché non avete
accennato al casinò, né nei programmi elettorali, né nel programma
di legislatura. Io mi sono fatto l'idea che, probabilmente, è
perché vi vergognavate di citare il casinò nei vostri programmi,
perché effettivamente c'è un po' da vergognarsi a citare il casinò
sia perché è un pozzo senza fondo che non trova mai fine - e questo
noi dell'opposizione lo attribuiamo, come responsabilità, in primis
a voi e poi alla dirigenza che voi avete scelto e avete messo lì
con pieno mandato - e poi perché probabilmente temevate il fatto
che citare il piano di sviluppo del casinò, del resort, quindi, di
quest'albergo a cinque stelle, avrebbe creato qualche
scombussolamento negli operatori commerciali della zona. Perché?
Perché un'opera di questo genere, così come ci è stata
rappresentata dall'Amministratore unico, il Signor Frigerio, è
un'opera che, secondo noi, rischia di fare un po' di concorrenza
agli operatori commerciali, agli alberghi di Saint-Vincent e del
territorio. Provate a chiedere agli albergatori quanto sono felici
e quanto sono contenti che stiate costruendo nel loro territorio un
resort cinque stelle con ristorante da 500 posti così che ai
congressisti non baleni l'idea di uscire e magari di andarsi a fare
un giro in centro a Saint-Vincent, un ristorantino annesso alle
sale gioco così almeno non perdono il ritmo delle puntate? Questo è
un piano di sviluppo che evidentemente non tiene conto del
territorio e io credo sia per questo che voi non avete infilato nei
vostri programmi elettorali la questione del casinò, solo ed
esclusivamente per questo motivo, perché altrimenti, siccome
l'opera è un'opera di grande importanza, l'avreste quanto meno
indicata, l'avreste quanto meno accennata.
È possibile, secondo voi, che una struttura pagata interamente
con soldi pubblici possa mettersi in competizione con imprese
private? Lo chiedo agli imprenditori qua presenti. Chi di voi ha
un'attività e se l'è sudata e se l'è tirata su con i propri soldi
io penso che non sarebbe tanto contento se a 100 metri da casa
propria gli mettessero un'attività molto più bella, ma non perché
chi arriva ha portato con sé i soldi, il merito, le strategie, i
piani di marketing, ma perché quell'attività è interamente pagata
con i soldi pubblici! Questa, cari colleghi della maggioranza, si
chiama "concorrenza sleale" e non è una concorrenza sulla qualità,
ve lo assicuro, perché abbiamo anche visitato il cantiere del
casinò.
Siccome mi è capitato nel corso della mia carriera di visitare
tutti gli alberghi che sono stati citati dal collega Cognetta, vi
dico che, dovessi scegliere, probabilmente andrei al Bellevue, o
andrei al Mont Blanc La Salle, o andrei altrove, piuttosto che
andare al casinò, anche perché il casinò, sinceramente il Grand
Hôtel Billia, oltre alla piscina, ai giochi d'acqua e alle slot
machine, non è che offra chissà quali divertimenti e quali grandi
alternative! Quando un casinò propone una suite da 500 euro a
prezzi ridotti, magari accompagnata da fiche, per trattenere
clienti, magari clienti che arrivano lì mandati a giocare dagli
operatori economici o dagli albergatori del territorio, quella è
una vigliaccheria, quella è veramente una vigliaccheria, una
concorrenza sleale fatta con i soldi pubblici!
Presidente
- Grazie. Altre richieste di intervento?
Possiamo chiudere la discussione generale? La discussione generale
è chiusa. Per la replica, la parola all'Assessore Baccega.
Baccega (SA)
- Grazie Presidente.
Dibattito corposo, di spessore, un dibattito che ha avuto nel
suo percorso suggestioni anche interessanti, ma sulle
quali...anticipo sin d'ora che non vuole essere un muro contro
muro, per cui noi non voteremo questa mozione...ma, semplicemente,
perché ci sono due visioni completamente diverse, c'è un
atteggiamento mentale rispetto a questo percorso che è
completamente diverso. Bisogna avere anche un po' di onestà
intellettuale nell'andare ad affrontare la tematica, ora, voi
partite dal 2012, secondo voi, la vita del Casinò di Saint-Vincent
parte dal 2012, dalla
débâcle
economica del 2012, perché
questo dice la mozione e questo hanno detto i vostri
interventi...
(interruzione del Consigliere Chatrian, fuori
microfono)
...sì, solo lei, Chatrian, ha sottolineato gli aspetti del
passato, ma tutti quanti hanno evidenziato che il 2012...il Casinò
di Saint-Vincent ha avuto anni di gioie e di dolori, un percorso
irto di insidie dov'è successo di tutto - lo sapete benissimo - e,
quando mi è stata assegnata questa delega, io ho voluto conoscere
approfonditamente quello che è stato il percorso del passato, fin
dalla gestione straordinaria, fin dai Léfèbvre, fino ad oggi. Devo
dire che nel 2007, dove c'era un Consiglio di amministrazione, quel
Consiglio di amministrazione costava 2.319.560 euro al casinò. Oggi
l'Amministratore delegato con il suo management e il Collegio dei
revisori dei conti costano un milione in meno. Ci sono stati
consigli di amministrazione litigiosi, pesantemente litigiosi, che
hanno creato uno stallo pazzesco a quella struttura! Quando abbiamo
comprato il Grand Hôtel Billia - 63 milioni di euro, mezzo rudere
63 milioni di euro! -, abbiamo fatto un investimento importante, ma
qual era la prospettiva nell'acquisto di quell'importante
struttura? Qual era la prospettiva? Di lasciarlo così com'era o di
intervenire, ristrutturarlo e dare a Saint-Vincent un casinò e un
Grand Hôtel Billia ristrutturati? Perché poi bisogna anche
riconoscere - scusate - il merito del Consiglio regionale scorso,
che ha affrontato più volte questa tematica, Consiglio regionale
che in qualche modo ha approvato quel piano di sviluppo, un piano
di sviluppo sicuramente importante, un piano di sviluppo
coraggioso!
È chiaro che nel 2009 il risultato delle due strutture era
sicuramente positivo, nel 2010 si è creato un più 3 percento, nel
2011 ancora un 1 percento in più e poi, giustamente, 2012-2013 in
calo, con una struttura monca, una struttura che non aveva
l'albergo, una struttura che non aveva la piscina, una struttura
che aveva i lavori in corso perché, lo sapete, lo avete verificato,
hanno lavorato anche di notte. Devo dire quindi che, da questo
punto di vista, vanno dette le cose come stanno. Una struttura che
non poteva guadagnare, ma lo aveva detto anticipatamente
l'Amministratore delegato nella sua relazione al bilancio del 2012:
"nel 2012
perderemo
- c'è scritto, l'ho letto anch'io
-
nel 2013 perderemo, riprenderemo la nostra attività,
riprenderemo le nostre quote di mercato nel 2014, non appena la
struttura sarà completata e sarà portata a buon fine"
, questo
era il progetto e questo è il progetto in itinere. Io in questo
percorso a ritroso ho letto una cosa straordinaria, ovvero che dal
1994 al 2008 la casa da gioco ha perso il 50 percento delle quote
di mercato, quote che hanno cominciato a crescere soltanto dal
2009. Questi sono dati che non mi sono inventato io! Dal 2009 fino
quando ha potuto lavorare a pieno regime, cioè fino al mese di
settembre del 2011, la Casino de la Vallée S.p.A. ha prodotto i
migliori risultati del mercato di riferimento, aumentando le
proprie quote di mercato, le presenze ed anche il fatturato,
registrando utili per tre anni consecutivi, anche dopo aver
assorbito le perdite del Grand Hôtel Billia. Come sapete, alla fine
del 2011 sono iniziati i lavori di ristrutturazione di tutto il
complesso e quindi arriviamo alle quote negative...
(interruzione di alcuni Consiglieri, fuori microfono)
...in questo contesto, dal 2009 al 2012, il mercato delle case
da gioco italiane, visto che le avete citate anche voi, ha perso il
29 percento del fatturato, la nostra casa da gioco quasi la metà:
il 18 percento. Ricordate bene: nel 2010 è stata perfezionata la
fusione per l'incorporazione della STV, società che gestiva la
parte alberghiera, società che dal 2006 aveva accumulato perdite
per svariati milioni di euro. La nuova società di gestione quindi
ha dovuto assorbire le pesanti perdite che prima gravavano su
Finaosta, agendo quasi da ammortizzatore e provvedendo rapidamente
alla programmazione e alla realizzazione degli interventi necessari
per garantire la prosecuzione ed il rilancio dell'attività.
Infatti, successivamente, come ho detto poco fa, era il 2006 si è
acquistato per 63 milioni l'Hôtel Billia, nessun piano di
ristrutturazione a quel momento era stato avviato. In questo
contesto nell'arco di poco più di due anni la nuova Casino de la
Vallée S.p.A. - due anni - ha portato avanti un'opera di quel
tipo...stato di pessima conservazione delle strutture acquisite e
per realizzare ambienti e servizi adeguati al fine soprattutto di
evitare il blocco delle attività...secondo me, sono stati bravi a
proseguire l'attività e a non chiudere! Voi ridete, ma è questo il
concetto! Sono stati bravi a proseguire l'attività e a non
chiudere...di cui un albergo cinque stelle lusso, recentemente
affiliato alla catena Leading Hotel, e qui abbiamo la risposta del
marketing: Leading Hotel è una catena di alberghi di alto livello e
la qualità di performance che vengono richieste per poter entrare
in quel circuito è decisamente molto alta. È un circuito di gran
lusso che veicola clienti da tutto il mondo, una clientela che ha
bisogno di lusso e di opportunità uniche come potrebbe essere -
perché no? - una salita a Punta Helbronner con la nuova funivia, ma
ci sono tante opportunità in Valle d'Aosta, tra cui il circuito dei
siti storico-culturali che la nostra Regione ha opportunamente
ristrutturato e reso fruibili.
Per effettuare i lavori di ristrutturazione e di ammodernamento,
si è dovuto per forza attingere a dei mutui, perché in passato con
quelle perdite...come fanno le aziende che funzionano? Mettono da
parte dei soldini per poi investire, è vero, Consigliere Grosjean?
Lo abbiamo fatto tutti. Non era stata accantonata nessuna cifra per
fare gli investimenti, quindi, come ho detto, con due delibere nel
2009 e una del 2010 il Consiglio regionale ha approvato il piano di
sviluppo che si sta realizzando e la Casino de la Vallée sta
operando in quest'ambito con pieno rispetto dei tempi, poi non lo
so se il 31 dicembre sarà aperto, francamente non lo so. In quella
commissione il direttore lavori e tutto lo staff dei tecnici che
erano presenti hanno detto che hanno sicuramente buone probabilità
che per fine anno l'albergo e la struttura complessiva siano
pronti, però lo verificheremo, qui non possiamo scommettere su
questo ovviamente. Mi rendo conto che in questo momento la
struttura è sicuramente in fase avanzata di lavori, comunque direi
che la Casino S.p.A., è vero che sta vivendo il momento più
difficile dopo due anni di lavoro, dopo due anni di disagi, di
limiti operativi e anche di marketing, ma, se non ci saranno
imprevisti, appunto, presto la rivedremo aperta.
Credo che non sia giusto addebitare la diminuzione del fatturato
all'attuale management, che sta operando in una situazione grave di
handicap strutturale oltre che congiunturale. Nell'ultimo triennio
in Italia sono stati persi un milione di posti di lavoro e
centomila aziende, i consumi sono crollati in tutti i mercati e
tutti i mercati sono in gravissima sofferenza, compreso quello del
gioco, è inevitabile. Molte aziende del nord Italia si sono
spostate all'est, dove manager e titolari, spesso frequentatori di
casinò, trovano opportunità di gioco e di divertimento in quei
Paesi. La situazione italiana evidenzia che il Casinò di Campione,
dopo aver accumulato perdite per 70 milioni di euro in due anni, ha
dovuto abbattere il costo del personale del 30 percento, Sanremo
del 25 percento con scioperi che si sono verificati in pieno
agosto, anche a Ferragosto, e Venezia, a causa di 170 milioni di
debiti, ha messo in vendita l'attività. È di questi giorni una
notizia importante: Partouche, il gruppo che annovera 40 casinò in
Francia, 4 in Belgio, 3 in Svizzera, gruppo leader in Francia
insieme a Barrière, ha chiesto al Tribunale di commercio di Parigi
una procedura di protezione a causa dell'incapacità di far fronte
ad un debito di 233 milioni di euro, proprio per evitare il
fallimento. Negare quindi l'evidenza delle difficoltà straordinarie
che la nostra economia sta vivendo, addossandole ai manager del
casinò, che hanno dimostrato grande apprezzamento nel realizzare
quanto è stato loro chiesto, quanto il Consiglio regionale aveva
loro dato come indirizzo di fare, dopo aver dimostrato di poter
ottenere i risultati migliori del mercato...questo non è proprio
carino!
Per entrare nel merito della richiesta avanzata di rimozione del
management della Casino de la Vallée, in una situazione così grave
come i Consiglieri proponenti hanno evidenziato, decapitare in
questo momento gli organi amministrativi e gestionali della società
non può che aggravare ed accelerare lo stato di difficoltà. Basti
pensare alla delicata trattativa avviata con i lavoratori, una
trattativa che era iniziata il 29 luglio con un verbale d'incontro
che è stato sottoscritto da tutte le parti, dove già si
sottolineava una volontà di ritrovarsi per far fronte...per
individuare un abbattimento del costo del personale. "Vi sono anche
motivazioni chiare ed obiettive da ricondurre alla responsabilità
di ciascuno di loro che rendono legittima la risoluzione dei
contratti in essere", non si possono strappare i contratti, c'è un
percorso che va assolutamente identificato. Senza queste
motivazioni, oltre al pagamento di quanto dovuto in base alle
singole disposizioni contrattuali, la società che interrompe il
rapporto di lavoro in essere si espone a gravi oneri risarcitori,
con il risultato paradossale di peggiorare, senza giustificazione
alcuna, la situazione economica e finanziaria dell'azienda. La
sostituzione degli organi amministrativi deve essere il risultato
di una strategia aziendale e di un progetto di azienda su cui non
abbiamo sentito delle proposte concrete, non si può sostituire un
management di quel tipo con il personale. Non siamo assolutamente
in linea con questo vostro tipo di indirizzo. I dirigenti vanno
scelti sulla base delle competenze e le assunzioni dei dirigenti
apicali in forza sono avvenute - una di queste solo ad aprile di
quest'anno - proprio perché all'interno dell'azienda non vi erano
competenze adeguate. L'Amministratore unico e i quattro dirigenti
peraltro, seppure in forme diverse, hanno contratti di lavoro la
cui interruzione, come già detto, richiede motivazioni specifiche e
circostanziate di cui i Consiglieri proponenti non danno alcuna
evidenza.
Concludo sottolineando che un eventuale cambio di management in
questo momento, a quattro mesi dall'inaugurazione dell'intera
struttura del Saint-Vincent Resort & Casinò, sarebbe una scelta
irresponsabile e deleteria per l'azienda e per la Valle d'Aosta.
Siamo alla conclusione di un piano di sviluppo e all'inizio di un
piano industriale - ho finito Presidente -, che è il proseguimento
di un altro piano industriale già approvato da questo Consiglio
regionale e che con attenzione deve essere monitorato e che deve
avere corso per dare i risultati programmati. Qualora questi
risultati vengano disattesi - ma bisogna vederlo poi sul campo con
i ragionevoli tempi di verifica -, allora si potranno effettuare
eventuali cambiamenti. Sul casinò si è voluto fortemente costruire
intorno si gioca una partita importante per l'azienda, per la
cittadina di Saint-Vincent, per i lavoratori e per l'intera Valle
d'Aosta. Grazie.
Presidente
- Grazie. Ci sono richieste per dichiarazione
di voto? La parola al collega Cognetta.
Cognetta (M5S)
- Grazie Presidente.
Solo per rimarcare la nostra voglia di votare ovviamente a
favore di questa mozione. Solo due parole per rimarcare
ulteriormente la questione: ci siamo accorti in effetti che la
trattativa è partita in maniera delicata con le parti sociali,
perché è stato proprio delicato e figuriamoci, se non era delicato,
che cosa gli facevano ai lavoratori!
L'altra cosa su cui mi devo soffermare è che lei ha detto che
era ampiamente previsto questo calo 2012-2013, del passato io non
ne ho parlato, perché altrimenti diventa una cosa lunghissima.
Visto che era previsto, io mi chiedo: forse ci si poteva preparare
per tempo, lei, giustamente, ha detto, rivolgendosi al collega
Grosjean:
"può succedere che poi devi avere dei soldi per fare
degli investimenti"
, giustissimo! È vero! Bastava
prepararsi.
Un'altra cosa poi ancora più importante: visto che dal 2014 le
cose andranno meglio, ma allora perché dobbiamo massacrare
l'occupazione adesso? Tanto va meglio l'anno prossimo! Facciamogli
un altro piccolo prestito! Quanto gli serve: 10, 15, 20 milioni?
Poi ce li restituisce che problema c'è? Non è così? Tanto, voglio
dire, poi andrà meglio...allora perché li massacriamo, cioè io
veramente fate discorsi che...boh, noi continuiamo ad andare avanti
con la nostra idea che deve essere cambiato. Voi ci direte che non
puoi cambiare il macchinista in corsa, perché altrimenti il treno
sbanda, ma mi sembra che questo treno sia già deragliato, insomma,
non è che ci sia molto altro da dire...se lo cambiamo, magari
potrebbe cambiare in meglio.
Un altro paio di questioni rispetto ai costi: sì, è vero, ci
sono delle cose che costano e potrebbe costare di più mandare via
questo gruppo di dirigenti che non averne un altro, però anche lì
dipende, perché uno è anche disposto a spendere se ottiene qualcosa
di meglio, perché non è che noi diciamo di non spendere, noi
vorremmo spendere ed ottenere qualcosa di positivo. Se tu invece
spendi 100 per una cosa che vale zero, anche 100 è uno spreco,
questo mi sembra ovvio, no? Bisogna fare un rapporto costo/benefici
quando paghi per qualcosa, cosa che noi ci scordiamo completamente
ogni volta che ragioniamo delle nostre controllate e consociate.
Detto questo, che cos'altro posso dire? Posso dire che forse
dovreste rivedere questa vostra opinione, che un'opinione che,
secondo noi, non risolverà assolutamente il problema, anzi
probabilmente lo posticipa di un po', ma poi si ripresenterà
uguale, se non peggio, visto che questa dirigenza ormai è chiaro
che ha fallito completamente.
Presidente
- Grazie. Altri? La parola al collega
Donzel.
Donzel (PD-SIN.VDA)
- Grazie Presidente.
La sintesi per noi del PD-Sinistra VdA è la seguente: il piano
presenta un mercato in crisi per tutti i prodotti del Saint-Vincent
Resort & Casinò. Si effettua nel piano industriale un mero
elenco di miglioramenti tecnici gestionali, amministrativi e
architettonici, ma non si costruisce il prodotto, non si comunica
dove saranno conquistati i futuri clienti, con quali modalità,
attività di incentivazione, con quali risorse umane, con quali
budget specifici. L'unico che pare entusiasta di questa cosa è
l'Assessore Baccega, che l'ha difesa strenuamente e adesso vedremo
se anche a lui si applicano le ferree clausole che sono messe nei
contratti degli Amministratori della Casino, perché l'altra
considerazione che mi permetto di fare, alla luce anche del
dibattito che c'è stato oggi, è che, probabilmente, come
sindacalista non ho imparato a fare bene il mio mestiere: fossi mai
riuscito a mettere quelle clausole che mettono nei contratti dei
manager per i lavoratori...perché 150 lavoratori possono essere
sbattuti fuori, creando quello che sarà il bilancio positivo del
2014, caro collega Cognetta...come si fa andare in positivo nel
2014? Buttando fuori il personale: questa è la strategia del
casinò, non attraverso un miglioramento dei conti, ma buttando via
il personale, perché quelli non hanno la clausola di Frigerio, di
quella gente che, se la tocchi, "chissà poi che causa ci fanno e
dovremo pagare dei danni", ma, per dirci, c'eravate voi a
permettere che firmassero questi contratti! Come avete potuto
permettere che firmassero delle clausole così, della gente
nominata, messa lì da voi, avete permesso che mettessero delle
clausole capestro! Mi viene da dire che, se passa questa mozione,
quei soldi, quei danni, li dovete pagare voi, perché siete voi che
avete permesso di scrivere quelle cose in quei contratti!
L'altra considerazione più tecnica che voglio fare è che,
leggendo il piano industriale, la sensazione che si ha è che non
sia stato scritto da quelli che lavorano al casinò e che quindi
quell'elogio che è stato fatto di questa dirigenza mirabolante che
pensate un po' che cosa fa: è riuscita a prevedere per tempo che
avrebbero perso nel 2012 e nel 2013... Francamente, collega
Baccega, non è colpa sua, lei non era presente in aula, ma queste
previsioni noi le facevamo già nel 2009, nel 2010 dicendo che qua
si sarebbe andati sempre più giù, quindi non è che ci sia voluto un
amministratore delegato, uno scienziato per dirci che si andava in
quella direzione! Sì, ci sono due visioni diverse, due
atteggiamenti profondamente diversi nel leggere questa questione.
C'è chi caparbiamente, testardamente dal 2009 difende una scelta
che ci sta portando dei risultati disastrosi. L'abbiamo già vista
questa storia del paragonarci ad altri casinò e dire: "ma noi
perdiamo meno di quelli che perdono di più". Il risultato è che, a
forza di dire così, adesso ci troviamo anche noi di fronte ad
un'operazione...stiamo attenti che l'operazione sul personale non è
la prima, questa è già la seconda operazione del personale, perché
già nel 2009 ce n'è stata una costosissima e questa è la seconda.
Stiamo quindi andando avanti nella logica che, gira e rigira, è
quella di altri, con la differenza che, noi nel frattempo, abbiamo
modificato il rapporto tra la casa da gioco e la Regione: dal 40
percento siamo scesi al 10 percento, che l'Amministratore delegato
è andato in giro a dire:
"mah, se anche quel 10 percento ce lo
tenessimo"
, che l'Amministratore unico è andato in giro a
scrivere anche sulla rivista della Federgiochi che ci vorrebbe un
contratto unico del commercio anche per tutte le case da gioco,
quindi sempre la logica del colpire il lavoro e non riuscire a
smuovere la situazione del casinò.
Adesso lei ci dice che questa mozione, se la votiamo, ci costerà
un sacco di soldi. Ci costerà un sacco di soldi, ma, veramente,
porto il dossier alla Corte dei Conti e costerà un sacco di soldi a
chi ha permesso che venisse firmato quel tipo di contratto, perché
per gli altri lavoratori non c'è quella clausola.
Presidente
- Grazie. Altri intendono prendere la parola?
Nessuno chiede la parola? La parola al collega Gerandin.
Gerandin (UVP)
- Merci Madame la Presidente.
Solo per dichiarazione di voto e per riprendere un po' il
passaggio che aveva fatto l'Assessore Baccega. Effettivamente, su
una cosa sono d'accordo: abbiamo due visioni diverse, probabilmente
abbiamo visto un film diverso; probabilmente, quando abbiamo fatto
la visita a quella struttura, eravamo due gruppi diversi a cui è
stata presentata una situazione del tutto diversa. Mi spiace che,
di fronte ad una situazione del genere, non ci sia una presa di
posizione comune, poi quale sia la strada migliore per rivedere
almeno quella che è l'organizzazione, quello che è il management -
come diceva lei, quelli che sono stati fino ad oggi i
riconoscimenti che queste persone, che hanno comunque creato questa
situazione disastrosa, per quello che riguarda la casa da gioco,
hanno ottenuto. Era stata fatta una nostra richiesta un po' di
tempo fa chiedendo quali erano i premi assegnati, i premi di
risultato nel 2012. Ci era stato giustamente detto che non erano
stati liquidati dei premi di risultato per il 2012. Abbiamo chiesto
la documentazione e adesso vediamo...leggo:
"non sono stati
liquidati premi di risultato nel 2012"
, però poi c'è la nota
sotto in cui si dice:
"sono stati liquidati importi una tantum a
fronte di impegni contrattuali, ovvero compensazioni di extra
orario non retribuito con straordinari, ovvero per particolari
progetti assegnati al di fuori della normale attività"
. Importi
che per i più sfortunati vanno dai 4.000 euro, ma arrivano ai
25.000 euro e qui ce ne sono a bizzeffe: dai primi livelli a quadri
e dirigenti. Allora, ecco, io dico solo che non bisogna giocare
sugli equivoci, non bisogna giocare sui giochi di parole, bisogna
essere coerenti e corretti fino in fondo. Era più corretto quando è
stata fatta la richiesta dire: "abbiamo aggirato quello che era il
discorso del premio di risultato, abbiamo assegnato importi una
tantum". Se sommiamo questi importi, già una bella fetta per
toglierci qualcuno di questi fenomeni l'avremmo a disposizione.
Altra cosa, Assessore Baccega: lei ha detto che ha letto bene
tutti i bilanci e i piani aziendali e chi più ne ha più ne metta
prima di prendersi la delega sul casinò. Io volevo solo ricordarle
che noi ritorneremo su come sono stati spesi i soldi del casinò,
perché non ci hanno convinto quelle risposte che ci ha dato, anzi
quelle risposte che qualcuno ha provato a dare e che altri
volutamente volevano che non fossero date durante la nostra visita,
e il discorso è riferito a quelle che sono le alea, la franchigia
legata alle fasi progettuali che a fronte dell'ultimo impegno...i
conti non tornano, ecco, perché, sinceramente, quando vediamo che
su 10-11 milioni ci sono ben 2 milioni di parcelle, le cose non
tornano. Anche perché altra cosa che abbiamo appreso e che
continuano a ripeterci tutti è che poi l'Amministratore delegato,
più che ricoprire il proprio ruolo di Amministratore delegato e
cercare di rilanciare quella che era l'attività e quelli che erano
i proventi e le presenze al casinò, ha fatto anche il Direttore dei
lavori. Questo ce l'ha detto anche lui, per cui penso che non sia
un segreto di Stato, ecco. Esatto! Per cui invece di fare il ruolo
per cui era stato scelto, ha fatto il Direttore dei lavori. Allora,
il Direttore dei lavori che cosa ha fatto? Era solo per capire,
comunque torneremo su quest'argomento. Io sono ben felice che lei
ci abbia rassicurato dicendo che aveva letto tutti i dati. Era
cosciente di quello che l'impegno che si è preso per cui noi
torneremo su questo. Grazie.
Presidente
- Grazie. Ci sono altre richieste? Non ci sono
altri? La parola al collega Ferrero.
Ferrero (M5S)
- Grazie.
Secondo noi, nessun danno è paragonabile a quello che sarà fatto
se rimangono quest'Amministratore unico e questa dirigenza.
Qualsiasi costo che si dovesse sostenere per sostituirla è un costo
che può essere sostenuto tranquillamente. Qui si va incontro
veramente a una
débâcle
e si pretende che chi ha creato la
malattia, chi ha diffuso il virus adesso sia anche la cura, è il
solito sistema che sappiamo già che non funzionerà, è inutile
trattenersi oltre. È singolare la posizione dell'Assessore Baccega
che, a spada tratta, continua a difendere un Amministratore che si
presenta ad un incontro sindacale, ma sostanzialmente si presenta
anche davanti alla Giunta regionale con i libri in mano, pronto per
andare in Tribunale. Ecco, io direi che, se questo è l'effetto dei
sei casinò che ha visitato l'Assessore Baccega, la prossima volta
faremo una mozione per lasciarlo a casa e non farlo viaggiare così
tanto.
Presidente
- La parola al collega Guichardaz.
Guichardaz (PD-SIN.VDA)
- Grazie Presidente.
Dopo aver speso 63 milioni per comprare un rudere - così è stato
detto -, mi piacerebbe intanto capire chi ha firmato le delibere di
spesa, perché sarebbe interessante risalire un po' alla storia e,
dopo aver speso 81 milioni per vari lavori e ristrutturazioni, ci
preoccupiamo delle clausole dei dirigenti? Mi sembra veramente di
vivere una situazione fuori dal mondo! Mi venite poi a fare dei
ragionamenti..."il precedente CdA costava 2.300.000 e con questo
risparmiamo", ammazza! Stiamo risparmiando talmente tanto che i
conti del casinò sono in profondo rosso; i risparmi di solito si
guardano complessivamente, non si guardano solo sui singoli
capitoli di spesa, Assessore! E quando andiamo a discutere di cifre
del genere di che cosa andiamo a discutere? Per quale motivo stiamo
a parlare di possibili ricorsi da parte dei dirigenti, da parte
dell'Amministratore unico? Se quest'azienda è un'azienda privata,
se quest'azienda è un'azienda, come dice Frigerio,
&
company,
privata, tanto che l'assegnazione dei lavori per la
costruzione del Resort & Casinò è stata fatta con una singolare
procedura che si chiama "dialogo competitivo", cioè è una procedura
che esula completamente dalla normativa pubblica sugli appalti,
malgrado loro ci abbiano raccontato che hanno applicato delle
tipologie simili a quelle della normativa sull'appalto...se
quest'azienda è privata, in qualsiasi azienda privata, al di là
delle clausole che sono state fatte con la dirigenza, con i
direttori, con i manager, se questi non rendono, si mandano
via.
Presidente
- Grazie. Altri? Se ci sono colleghi che
vogliono ancora prendere la parola, li invito a prenotarsi. Non ci
sono altri colleghi? Mettiamo in votazione? La parola al collega
Bertschy.
Bertschy (UVP)
- Chiudo ancora una volta la giacca,
eleganti a mezzanotte e mezza! Ci ha dato una vitalità questa
seduta notturna che...rido, ma il tema è delicato, quindi senza
offendere quello di cui stiamo discutendo.
La relazione dell'Assessore Baccega mi ha stupito o, meglio,
devo dire che è un Assessore che sa difendere il proprio posto in
Giunta in maniera importante e soprattutto si fidelizza in maniera
chiara da subito, ecco perché l'esposizione...anche cercare di
portare sul piano politico considerazioni che sappiamo benissimo
vogliono fare confronti con situazioni e strategie del passato,
alleanze, persone che hanno rappresentato l'Amministrazione, non è
più tempo in questa situazione, non è più tempo! Me lo permetta...a
noi non interessa, se altri hanno sbagliato prima, peccato!
L'importante è che non si sbagli adesso, perché adesso è grave
sbagliare, adesso la situazione è grave. Su quel piano politico
quindi non abbiamo voglia di metterci, si potrebbero dire tante
cose, ma non è questo il discorso. Certo che però rappresentare sul
piano politico dati che non si possono confrontare, questo io non
glielo posso permettere, Assessore Baccega, perché lei sa benissimo
quante cose sono cambiate dal 2008-2009 in avanti: dal
disciplinare, dalle situazioni con le quali abbiamo organizzato la
gestione della casa da gioco...nel 2011 sono entrati i valdostani,
sono cose che sono cambiate. Abbiamo delle cose che non sono
paragonabili, nel 2009 sono stati fatti prepensionamenti che hanno
permesso all'azienda di abbassare i costi, anche se poi ci sono
stati lo stesso, e poi ci sarebbero altre cose, quindi non è questo
il discorso in questo momento qua.
Io credo che i 35 Consiglieri non abbiano bisogno di fare
confronti su chi è stato più bravo o meno bravo, oggi c'è da
analizzare il dato reale, quello che stiamo vedendo, quello che
stiamo subendo e io l'ho detto nel mio intervento: chi ha la
capacità in questo momento di credere che con quest'impostazione si
possa andare avanti tanto di cappello, perché la situazione è
difficile e grave, però sui dati non ci possiamo tirare indietro.
Nel 2008 il casinò incassava 102 milioni di euro, l'anno scorso ha
realizzato 76 milioni, quest'anno speriamo di stare nei 65, ma
siamo distanti: se arriveremo a quella cifra, sarà comunque un dato
importante e, per stare in piedi con i bilanci, nel 2010 6 milioni
e mezzo di euro li abbiamo tagliati dall'ospitalità. Quando noi
abbiamo fatto le nostre analisi, abbiamo detto: troppo taglio
durante i lavori, abbiamo abbandonato la clientela di prossimità e
sono le cose che dicono le persone che stanno intorno alla casa da
gioco. Abbiamo lasciato andare clienti che sono finiti da altre
parti e che non hanno più frequentato le nostre sale, perché
probabilmente le nostre sale avevano dei cantieri, sono state date
delle giustificazioni, però i tagli sull'ospitalità ci sono stati;
allora il semplice dato di bilancio oggi non è paragonabile, ci
sono delle situazioni differenti. Il fatto di dire che non abbiamo
perso tanta frequentazione, cioè il passaggio dai 610.000 passaggi
del 2010 siamo a 567.000, pur che sono entrati i valdostani, non
vuol dire niente. Il casinò ha bisogno di gente che venga dentro e
spenda dei soldi, possono anche passare milioni di persone, ma se
la clientela che entra nel casinò, non è clientela che ha capacità
di spesa, non ci cambia niente, quindi anche su quello per un
periodo sono state fatte azioni promozionali che sappiamo non hanno
creato benefici. Probabilmente nelle intenzioni la buona fede era
sicuramente quella di provare a veicolare una promozione, di
fidelizzare dei clienti, ma l'obiettivo non è stato raggiunto,
perché poi abbiamo solo fatto circolare della gente che non è
rimasta e non ha speso dei soldi.
La situazione quindi è questa e nell'impostazione della nostra
mozione non c'era semplicemente la volontà di andare a capire gli
aspetti, c'era anche la volontà di analizzare in profondità i
problemi che stiamo vivendo, la risposta è stata solo - e questo mi
dispiace -:
"ci sono dei contratti e questi non possiamo
risolverli"
, questo è quello che...magari non ci siamo capiti,
però il dato politicamente è più sconfortante, perché i problemi ci
sono. Grazie.
Presidente
- Grazie. Altri? Nessuno? Se non ci sono
altri, io metto in votazione. Scusate, se ci sono intenzioni ancora
di alcuni colleghi di intervenire, vi invito a prenotarvi,
altrimenti apro la votazione, apriamo la votazione? La parola al
collega Cognetta.
Cognetta (M5S)
- Ah, scusa, volevi chiedere la parola,
non avevo capito...
Presidente -
Voleva forse avanzare una richiesta. La
parola al collega Viérin.
Viérin L. (UVP)
- Non sapevo se ci fossero ancora altri
interventi. Semplicemente, per fare due considerazioni
all'Assessore. Assessore, lei un po' come Alice nel paese delle
meraviglie è venuto oggi in Consiglio a dire che al casinò tutto
funziona, o che comunque questi Amministratori sono stati bravi,
che questo è un piano coraggioso. Noi crediamo che coraggioso sia
lei, Assessore, che si è fatto rifilare le deleghe sul casinò. Noi
di coraggioso in questo piano non abbiamo trovato nulla se non -
ripetiamo - il fatto di essere un libro dei sogni e, se questo si
misura in termini di coraggio, forse le possiamo anche dare
ragione, lei ci dice che tutto va bene, ma questo non ci consola:
non ci consola perché lei ha detto in commissione meno di un mese
fa che tutto andava bene anche da un punto di vista contabile, che
non c'erano pratiche inevase, che non c'erano settori in cui i
contributi erano minacciati, che non c'era assolutamente nessun
rischio per tutta una serie di settori che erano in attesa di aiuti
strutturali dovuti, deliberati o previsti da legge, che invece,
dopo meno di un mese, sono stati smentiti da un suo collega di
Giunta in primis. Qualcosa poi tra il giovedì nell'audizione
dell'Assessore all'agricoltura e il venerdì della Giunta deve
essere successo, tant'è vero che il venerdì in tutta fretta, per
cercare di rimediare a questa situazione, avete annunciato la fine
del fondo perso di quegli aiuti sui settori.
Oggi, quindi, lei non ci rassicura affatto proprio perché, come
ricordava il collega Bertschy, lei ci ha citato dati per dimostrare
che la situazione oggi è migliore rispetto a non si capisce bene
quando...però paragonando mele con pere, perché i parametri di
valutazione sono diversi. Al di là di tutte le questioni che sono
state citate, già solo il disciplinare da 48 e 52 al 90 e 10
percento, cioè le percentuali che vengono erogate nelle casse
regionali...scusate, noi crediamo che, in termini di entità di
milioni di euro, non siano banali, come le questioni citate dal
collega, che oggi ci fanno dire che lei con artifizi contabili, con
un modo di mascherare una situazione che non è quella reale, ci
viene a dimostrare che il casinò sta andando benissimo, quando
sappiamo benissimo che, anche raffrontato agli altri casinò, è il
peggiore in questo momento, in quest'anno, di cui abbiamo discusso
qui in aula.
Noi quindi vorremmo semplicemente, visto che parla di onestà
intellettuale, che l'onestà intellettuale sia riservata almeno alla
comunità, a questo Consiglio, ai lavoratori, a chi oggi deve essere
informato su questo fatto.
"Questi sono stati Amministratori
bravi"
, figuriamoci se non lo erano! Figuriamoci se questi non
erano bravi! Amministratori che hanno gestito gli errori
progettuali dei 10 milioni di euro e quindi, oltre ai 50 prestati
per un importo che oggi arriva a 90, hanno ancora gestito 10
milioni di euro per spese non preventivate. Al di là dei
professionisti, sono loro che, da un punto di vista della dirigenza
- qualcuno con particolare rilievo -, hanno gestito questa
cosa...come questa dirigenza che oggi esiste e che a fronte di un
fallimento...di una dirigenza che ha rischiato il fallimento, l'ha
detto lei dai libri contabili...continua invece nei suoi vertici a
giostrare ed erogare emolumenti che sono da brivido. Qualifica
dirigente: un dirigente costo annuo aziendale 208.000 euro (preso a
caso); un quadro: costo annuo aziendale 172.000 euro, sempre lordi;
un impiegato di primo livello: 126.000 euro lordi. Quest'azienda
allora ha una direzione che non si capisce, nel senso che, se manda
a casa 150 persone, quelle al livello più basso, mentre, a fronte
di una crisi finanziaria, continua a riversare emolumenti senza
avere la dignità di ridursi in primis dall'alto questi emolumenti,
prima di andare ad incidere sul basso, noi crediamo che sia una
dirigenza che deve andare a casa, e lo ripetiamo. E non ci convince
con questo "tutto va bene", anche perché il fallimento è vicino e
anche lei lo ha ricordato; quindi, Assessore, ci stupisce questo
suo atteggiamento e ci chiediamo chi glielo faccia fare.
In conclusione, al di là del fatto che pensiamo che la reazione
sia stata preparata per lei da chi le ha rifilato le deleghe,
perché altrimenti non si spiega...ma faccia attenzione, Assessore,
che, oltre alle deleghe del disastro, il disastro non porti via
anche lei assieme, appunto, alle deleghe.
Presidente
- Altri? Ci sono altri che intendono prendere
la parola? Forse aveva chiesto la parola il collega Cognetta... Se
non ci sono altre richieste, mettiamo in votazione. La parola al
collega Chatrian.
Chatrian (ALPE)
- Grazie Presidente. Aspettavamo una
replica da parte del Presidente della Regione, l'aspettavamo prima,
tutto il Consiglio regionale, Presidente Rini.
Quattro considerazioni: la prima, Assessore Baccega,
l'operazione verità, dica ai valdostani che il bilancio in utile
del 2009-2010, a seguito della modifica del disciplinare, è passato
dal 40 percento al 10 percento.
Seconda considerazione: dei quattro casinò italiani solo
Saint-Vincent ha fatto dei licenziamenti nel 2009; nel 2009 decine
di persone sono state licenziate e noi come retribuzione al Capo
del personale per aver sbagliato a licenziare, sbagliato...la casa
da gioco ha messo sul tavolo 1 milione di euro, non ci bastano 200
mila euro per il Capo del personale...annui.
Terza considerazione: i sindacati non hanno firmato ad oggi
nessun contratto con la casa da gioco, Assessore Baccega, nessun
sindacato ha firmato.
Quarta considerazione: Assessore Baccega, mi spiace che lei sia
novello, è tre mesi che ha preso quest'importante delega, ma le
quote di mercato nel 2012-2013 segnano un segno negativo per la
Casa da gioco di Saint-Vincent e non è vero che segnano un segno
positivo, non è vero, non è vero! L'andamento è negativo, lei ha
alzato la voce e ci ha detto che c'è stato del coraggio da parte di
chi ha messo in campo quest'ottimo piano di sviluppo, 93 milioni di
euro nostri, investiti, e questi sono i risultati...che c'è stato
uno stallo pazzesco, così ha detto, nel 2007 quando c'era un CdA,
un consiglio di amministrazione che costava meno...che costava di
più rispetto ad oggi, ma, se i risultati di oggi sono questi, scusi
Assessore Baccega, ci mettiamo le mani nei capelli, ne ho pochi, ma
me le metto tutte!
Quinta considerazione: penso che, in quest'aula oggi abbiamo
iniziato a fare una piccola operazione verità anche sulla casa da
gioco. Mi spiace che ci sia sempre lei di mezzo anche su
quest'operazione verità, perché tre settimane fa in commissione lei
è stato veramente un Assessore diligente, non ha mai dato nessuna
risposta negativa, la situazione economica e finanziaria era
tranquilla non solo per la casa da gioco, ma anche per le casse
regionali, ma così non è stato, perché è stato smentito dai suoi
colleghi di Giunta e smentito questa mattina nel momento in cui noi
abbiamo presentato un
question
time
.
Un ulteriore passaggio: il Presidente Rollandin conosce
benissimo nel dettaglio...io, purtroppo, ho il vizio di fare
qualche 116 per avere delle informazioni per discuterne in
quest'aula, aula opportuna e deputata a discutere... Decine e
decine sono state le promozioni nel 2009, nel 2010, 2011, nel 2012
all'interno della casa da gioco, senza nessun aumento di
competenza, aumentando solo la retribuzione, decine e
decine...forse passiamo il centinaio, Assessore Baccega! Questi
sono i risultati. Questa mattina o questo pomeriggio il collega
Guichardaz ha elencato un po' di numeri legati ai presidenti di
amministrazione, piuttosto che amministratori. Non abbiamo soltanto
l'Amministratore unico, che costa più di 300.000 euro all'interno
della casa da gioco, abbiamo dirigenti che rasentano i 250.000 euro
(249.549), abbiamo dirigenti che superano i 235 mila euro sempre
all'interno della casa da gioco e questi sono i risultati. Inizia
piano piano un'operazione verità anche sulla casa da gioco, mi
spiace che arriviamo tardi, forse si doveva invertire questa rotta
qualche anno fa. Meglio tardi che mai noi diciamo, però vi
chiediamo solo una cosa: possibilmente non diciamo balle ai
valdostani! O bugie, mi scusi Presidente Rini...
Seconda cosa: chiediamo comunque a qualche Consigliere della
maggioranza di buona volontà di valutare positivamente questa
nostra mozione, perché va nella direzione quanto meno di azzerare
lo scandalo fatto in questi anni, il management messo in campo in
questi anni e la
governance
che ha dato dei risultati
pessimi pagando fior fior di quattrini. Questo è lo stato dell'arte
e i valdostani tutti, dipendenti...ecco, non scarichiamo la colpa
sui dipendenti, inserendo su questa specie di piano industriale
2014-2016, a pagina 160, con anche un cerchietto...meno 145 devono
essere le persone per il prossimo triennio. Facciamo attenzione
almeno a questo e non prendiamo in giro i lavoratori e soprattutto
non prendiamo in giro la collettività valdostana! Grazie.
Presidente
- La parola al Presidente Rollandin.
Rollandin (UV)
- La discussione sul casinò credo che
riempia libri di verbali. Se noi guardiamo solo l'ultimo periodo,
come mi sembra sia nelle intenzioni di questo nuovo Consiglio e ci
riferiamo a quello che è successo con il management e con
l'Amministratore che è stato nominato, credo che possiamo
concentrarci su tre problemi sostanziali: il primo, abbiamo fatto
la scelta dell'Amministratore unico dopo che in sei mesi avevamo
fatto due aumenti di capitale, tenuto conto delle perdite che ci
sono state il primo anno, in quel periodo, tanto per capirci.
Quando noi parliamo di quelli che sono gli andamenti del casinò,
parliamo degli incassi, non del riparto delle quote, che poi è
stato aumentato, parliamo degli incassi e su questo tema vorrei
concentrarmi. Per la prima volta con l'Amministratore unico abbiamo
fatto un piano strategico approvato in quest'aula, che diceva le
cose che dovevano essere fatte in certi tempi e per la prima volta
nella storia sono stati rispettati i tempi, la prima volta! Sfido
chiunque a guardare nella pubblica amministrazione se c'è un altro
caso in cui si siano rispettati con investimenti di questa natura i
tempi e rispettare i tempi voleva dire cercare di attivare quei
meccanismi che riducessero le logiche conseguenze dei lavori che
non potevano che influire negativamente su quella che era l'azione
sul casinò. Allora, questo è stato preso come un punto di
riferimento per un progetto sicuramente ambizioso, che prevedeva i
due hôtel di quattro e cinque stelle, il cinque stelle con una
valutazione dalla compagnia leader in questo mercato in assoluto
tra le migliori, quindi valutazioni obiettive. Ora, questo ha
permesso di escludere la chiusura per altri motivi. Noi oggi qui
parliamo di rischio di chiusura per default, lì la chiusura era
perché la struttura era assolutamente fuori norma sotto tutti i
profili, tant'è che non si potevano più chiedere delle varianti,
perché non c'era più nessuno che le autorizzava, non era più
possibile; allora, se non si interveniva e in fretta dalle parti
più tecniche alle parti alberghiere, questo era il risultato di
un'operazione che sarebbe successa. Ora, credo che
quell'investimento - è già stato detto molto - avesse un piano ben
preciso. Voglio ricordare che nel primo anno sono stati pagati
ancora progetti per 2 milioni di euro, progetti mai realizzati, che
prevedevano la costruzione di casinò in diverse parti.
Voglio anche ricordare quindi che, grazie all'impegno del
management attuale, non solo sono stati rispettati i tempi, ma si è
fatto il possibile e per i primi anni, nei primi due anni, c'è
stato un aumento delle percentuali ed un aumento degli ingressi.
Agli ingressi, come è stato correttamente detto da qualcuno dei
colleghi, non sono proporzionati gli incassi, perché ultimamente
soprattutto gli ingressi erano ancora un più 2 percento, ma gli
incassi avevano quella percentuale che conosciamo, perché?
L'abbiamo detto: le nuove norme antiriciclaggio, i limiti dei 1.000
euro giocati, la crisi che ha colpito, vorrei ricordarlo, tutti i
casinò. L'esame comparato - qualcuno l'ha fatto correttamente,
altri un po' meno - porta a dire che, fino al 2011, noi dicevamo
giustamente che questo era il casinò che andava meglio dei quattro,
poi c'è stata, per l'introduzione dei lavori, una riduzione
logicamente degli incassi conseguenti.
Ora, per quanto riguarda le operazioni di cui noi stiamo
parlando qui, e ricordo che non abbiamo mai parlato di
licenziamenti, nel 2009 c'è stata un'operazione di esodo, non
vorrei confondere l'operazione che si sta facendo adesso con
l'operazione del 2009, che era un esodo facilitato, cioè
incentivato. Oggi si va a vedere quella che è la possibilità
legittima di individuare a livello di contratto chi ha già 42 anni
contributivi e che può essere incentivato normalmente senza altri
aiuti ad andare a casa e ad essere sostituito da altri, la
previsione è stata fatta per 145 dipendenti. Non si tratta quindi
di licenziamenti, ma della possibilità di prepensionamenti, questo
per quanto riguarda il personale. Noi non abbiamo mai detto nulla
di più su quelle che sono le attività legate al personale, adesso
c'è un piano in discussione, non è un piano fissato da nessuno, se
non un piano di lavoro per cercare di ottenere dei risultati
nell'ambito di quella che è la riduzione dei costi del lavoro. Ora,
questo è un tema sicuramente delicato, però va affrontato per
quello che è. Che ci siano all'interno delle problematiche anche
nell'ambito dei contratti è altrettanto vero. Qui qualcuno ha
parlato dei premi, premi che non sono stati premi una tantum, ma
erano i premi previsti già nella contrattazione...
(interruzione di un Consigliere, fuori microfono)
...no, no, no! Abbiamo già anche risposto ad un'interpellanza,
dove c'è un milione e mezzo erogato secondo quel sistema, ho
portato i dati qui e me lo ricordo benissimo! Questo è stato dato
perché, da contratto, era previsto che ci fosse...tutto
discutibile, oggi il contratto porta a quello. Noi vogliamo solo
sottolineare che, se oggi c'è questa situazione difficile, non è
certamente da attribuire ad un discorso dei manager, né
dell'Amministratore, questa è una situazione difficile legata alla
contingenza, ai lavori e alla crisi che c'è, questo è un dato
assodato, che poi si voglia dire che cambiando migliora questa è
una valutazione che lascio ad altri. Noi siamo convinti che,
superata questa fase, si potrà avere gradualmente una ripresa.
Tutti i casinò hanno dovuto intervenire pesantemente, come è stato
detto dal collega Baccega. Riduzioni del 30, 40, 50 percento, altri
avevano già fatto la riduzione di orario. Ora, tutto questo è
successo intorno a noi, ma perché gli altri sono stupidi? Perché
sono meno bravi, o perché c'è effettivamente una crisi generale che
ha coinvolto tutti? Noi abbiamo provato a reagire, cercando risorse
nuove nei mercati nuovi, quali quelli che abbiamo individuato e che
possono essere una risposta positiva a quella che è la crisi non
del Casinò di Saint-Vincent, ma di tutti i casinò e del gioco in
particolare, non c'è crisi solo per il casinò, ma per tutti i
giochi. Non è che noi abbiamo fatto riferimento, nel dire che sono
aumentate le presenze, al fatto che abbiamo permesso ai valdostani
di accedere solo ai giochi elettronici. Voglio ricordare che i
valdostani non vanno nelle sale, ma vanno solo ai giochi
elettronici che trovano al bar, che trovano in tutte le bische, in
tutti i negozi, quindi non si tratta di un conteggio sfalsato. Noi
abbiamo un conteggio specifico di quelli che sono i valdostani che
entrano, perché a tutti si prende la carta di identità, quindi non
è un truccare le carte, le carte sono perfettamente in regola su
quello che è stato fatto e su quello che si è cercato di fare per
reagire a quella che è una difficoltà oggettiva.
Si sono fatti degli investimenti importanti che credo potranno
portare dei risultati e non certo in concorrenza con gli altri
hôtel. Si è cercato di scherzare portando e rileggendo quel piano
dove si citavano gli hôtel presenti in Valle - e non solo, caro
collega, ma anche gli hôtel di Genova, Milano -, ma non in
concorrenza, ma per dire:
"guardando a quelli che sono gli hôtel
migliori in Valle e fuori, che cosa abbiamo noi in più e che cosa
abbiamo noi in meno?"
, cioè per fare una graduatoria su che
cosa e su come si può lavorare, vedendo che noi abbiamo sicuramente
alcuni
atouts
positivi. Chi sceglie l'hôtel di Cogne
evidentemente ha dei gusti diversi, ma non è che l'hôtel sia
migliore o peggiore: c'è una valutazione diversa, quindi non si fa
in concorrenza. Gli investimenti che sono stati fatti sono stati
fatti proprio perché non volevamo la concorrenza con gli altri
hôtel, e questo lo abbiamo detto e dichiarato pubblicamente, c'è il
discorso del centro congressi che dovrà essere attivato appena sarà
funzionante.
La previsione dei lavori - lo dico ai colleghi che non ci
credono - è stato confermato che, comunque, dovrebbe essere
mantenuta entro la fine dell'anno, io dico quello che mi è stato
confermato ad oggi, quindi noi non possiamo che ritenerci
soddisfatti di quello che è stato un lavoro portato avanti con
grande difficoltà. Ora, sul fatto dei cambi c'è stato un momento in
cui ogni anno cambiavamo tutti gli amministratori, i risultati
credo che non fossero sicuramente, non per colpa nostra,
soddisfacenti. La scelta che noi abbiamo fatto riteniamo che sia
una scelta giusta che abbia sicuramente dato dei risultati. Oggi
poi su tutta una serie di questioni possiamo aprire delle
discussioni su come debba essere gestito sul piano, è una
discussione in atto con i sindacati, quindi non vado oltre. Quello
che noi riteniamo è di avere fatto gli investimenti al momento
giusto, perché oggi non potremmo più farli, lo abbiamo fatto per
salvare l'azienda, lo abbiamo fatto per salvare i lavoratori che
altrimenti avrebbero avuto delle difficoltà molto maggiori.
Confidiamo nel fatto che si trovi un aggiustamento che permetta
di ritrovare quel modo di lavorare che sicuramente ha dato e che
dovrebbe dare soddisfazioni per l'economia della Valle. Non è più
il casinò che salva quello che è il bilancio della Regione, perché
non è più così da anni, però è comunque un punto di riferimento per
tutta una serie di attività e sicuramente la SPA non farà
concorrenza alle Terme, perché sono due cose completamente diverse,
sperando che le Terme riprendano a lavorare, perché questa è
un'altra bella scommessa. Credo che il resort non faccia
concorrenza agli altri hôtel di Saint-Vincent, anzi, cercherà di
aiutare ed incrementare quella che è la presenza. Noi, quindi,
confermiamo la fiducia all'Amministratore unico ed ai
Dirigenti.
Presidente
- Grazie. La parola alla collega Certan.
Certan (ALPE)
- Grazie Presidente per i suoi passaggi.
Certo, lei è ottimista e dice che, guardando tutti i documenti,
tutto il piano e tutto quello che è stato fatto il futuro sarà di
nuovo roseo. Noi, leggendo quello che l'azienda chiede nella
contrattazione con i lavoratori, siamo un po' preoccupati:
"invece l'azienda dichiara che, in assenza dell'integrale
realizzazione di quanto sopra previsto ai punti 1 e 7 nelle
tempistiche riportate, si ritiene libera di avviare ogni ulteriore
iniziativa di legge e di contratto in relazione alla già dichiarata
situazione di esubero ed alle necessità riorganizzative e riduzione
di costi"
. A me sembra piuttosto che il futuro, più che roseo,
sia alla canna del gas, perché, quando un'azienda chiede questo,
poi possiamo andare a guardare tutte le cose: "superata questa
fase...", possiamo fare come dice lei: "andiamo a prendere anche
quello che è successo prima", per carità, andiamo pure a vederlo.
Noi riteniamo che questo momento sia veramente stato gestito
malissimo, che i valdostani abbiano il diritto, Assessore Baccega,
di sapere quali siano realmente le cose, non di raccontare frottole
o bugie e di non dire che questa sia stata una scelta coraggiosa,
perché coraggiosa è veramente un complimento. Il nostro voto sarà
chiaramente favorevole per questa mozione, perché riteniamo che chi
ha le responsabilità in questo momento, prima di farle ricadere sui
lavoratori, debba prendersele andandosene. Grazie.
Presidente
- Grazie. La parola al collega Grosjean.
Grosjean (UVP)
- Se ho capito bene, allora è questione di
due o tre mesi e poi c'è la ripresa, quindi licenziamo del
personale per due mesi, non ho capito...nel giro di due mesi i
lavori sono finiti e quindi riparte l'economia, troviamo una
soluzione: per due mesi non li licenziamo! Mi sembra una soluzione
assurda, una conclusione un po' difficile da capire per me. Se
mancano due mesi per la ripresa, se fra due mesi sono finiti i
lavori, il casinò riparte, il resort cinque stelle, il centro
congressi...poi ci mancherà il personale!
Presidente
- Ci sono altri? Colleghi? La parola al
collega Cognetta.
Cognetta (M5S)
- Scusate, sono un po' emozionato...volevo
solo chiedere la votazione segreta se siamo arrivati al punto
giusto...non so se questo è il punto giusto.
Presidente
- Mettiamo in votazione, la votazione è
aperta. Votate...possiamo chiudere la votazione. La votazione è
chiusa.
Presenti: 35
Votanti: 35
Favorevoli: 17
Contrari: 18
Il Consiglio non approva.
Colleghi, direi che adesso possiamo chiudere i nostri lavori.
Volete ancora un punto?
(interruzione di alcuni Consiglieri, fuori microfono)
...come vuole il Regolamento, non come voglio io! I lavori
riprenderanno domani alle ore 9.00.
---
L'adunanza termina alle ore 1,07.
