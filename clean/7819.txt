Classificazione
(Nessuna classificazione presente)


Resoconto integrale del dibattito dell'aula
Oggetto del Consiglio n. 2219 del 24 settembre 1986 - Resoconto
OGGETTO N. 2219/VIII - RATIFICA DI DELIBERAZIONI ADOTTATE
DALLA GIUNTA REGIONALE IN VIA D'URGENZA.
Oggetto n. 4388 in data 20 giugno 1986:
Lavori
di ampliamento strada regionale da Corbet ad Antagnod in frazione
Lignod in Comune di Ayas (spostamento di un fabbricato) -
Esecuzione dei lavori in economia diretta - Approvazione ed impegno
di spesa.
PRESIDENTE:
Pongo in votazione la ratifica della
deliberazione in oggetto:
ESITO DELLA VOTAZIONE
Presenti, votanti e favorevoli: 31
Il Coniglio approva all'unanimità
Oggetto n. 4393 in data 20 giugno 1986:
Lavori
di ultimazione della strada Rigollet-Champlan di Sarre - Appalto
dei lavori a licitazione privata - Approvazione ed impegno di
spesa.
PRESIDENTE:
Ha chiesto di parlare il Consigliere Berti,
ne ha facoltà.
BERTI - (Art. e Comm. vald.):
Vorrei chiedere
all'Assessore una precisazione su questa delibera di Giunta
relativa a questo appalto che penso sia il completamento
dell'ultimo tronco di strada che sale poi nel raccordo con la
strada di Champlan.
Non so se qualche Assessore, qualche collega Consigliere abbia
notato che passando dalla SS. 26, si vede uno scempio di cemento
anzichè il muro di pietra che era stato appaltato in un primo
momento. Avevo visto che la delibera di appalto parlava di opere
murarie, e per opere di questo tipo consideravo muri in pietra,
invece abbiamo visto tirare su dei tralicci in cemento lunghi
20-30-40 mt, una costruzione che non ho mai visto prima nella
collina.
Ho preso informazioni presso l'impresa costruttrice per sapere
come mai si era fatto quell'intervento, e mi sono sentito
rispondere che è stata la Regione a dare l'incarico di costruire
queste opere.
Stavo preparando una interpellanza in merito, ma adesso colgo
l'occasione per chiedere spiegazioni per questi lavori. È una cosa
spiacevole vedere uno scempio del genere nella collina di Aosta,
infatti, in una zona in cui il Comune obbliga addirittura ad
impiegare la pietra e la losa, la Regione va a mettere dei tralicci
di questo genere.
Vorrei quindi una precisazione dall'Assessore e poi gli vorrei
raccomandare che nella successiva curva a tornante che porta nel
raccordo della strada, non capiti nuovamente una cosa del genere,
perchè se la ditta reclama dicendo che non rientra più nella cifra
costruendo un'opera muraria, farebbe meglio a non prendere
l'appalto a certi prezzi. Penso che pur di aggiudicarsi i lavori
certe imprese buttano giù la percentuale di ribasso, poi si trovano
in una situazione di difficoltà con le spese, e decidono di non
fare più il lavoro in pietra, ma con materiale diverso.
Non è serio andare a cadere in queste scelte ed accettare sempre
le condizioni delle imprese.
PRESIDENTE:
Ha chiesto di parlare l'Assessore ai Lavori
Pubblici Fosson, ne ha facoltà.
FOSSON - (D.C.):
Ci sono alcune imprecisioni nell'esposto
del Consigliere Berti. Intanto, non sono assolutamente d'accordo
sul fatto, sostenuto dal Consigliere Berti, che le imprese
abbattono i prezzi e poi, siccome non ci rientrano più eseguendo
quei lavori, cercano di arrabattarsi. Questo è tutto da dimostrare.
Nel caso specifico, anzi, la spesa per l'Amministrazione regionale
è stata la stessa e ne porterò le documentazioni.
Il fatto poi che si sia scelto quel tipo di muro, che si chiama
muro cellulare, in cemento armato prefabbricato, al posto del muro
in pietra, dipende da un motivo strettamente tecnico, e fra l'altro
avvalorato da una perizia geologica. Costruire in quel tipo di
collina un muro in pietra tradizionale comportava dei carichi tali
sul terreno, da far prevedere ragionevolmente il pericolo di
smottamenti. Si è costruito quindi il muro cellulare, è la seconda
esperienza di questo tipo che facciamo in Valle d'Aosta, la prima è
stata fatta nel primo lotto della strada di Champorcher.
Convengo anch'io che l'impatto immediato del muro cellulare non
sia piacevole a vedersi. Se il Consigliere Berti - che per la
natura del suo lavoro penso sia abbastanza esperto in materia - si
è recato sul posto, avrà visto che i conci del muro cellulare sono
tali da permettere l'inserimento di terra al suo interno, quindi il
formarsi di una vegetazione di verde che maschererà questo
cemento.
Comunque il motivo per il quale è stata scelta questa soluzione
da parte della Direzione Lavori, e non dall'impresa (che ha solo
eseguito), è un motivo strettamente tecnico, legato ai carichi
gravanti sul terreno.
PRESIDENTE:
Pongo in votazione la ratifica della
deliberazione in oggetto:
ESITO DELLA VOTAZIONE
Presenti, votanti e favorevoli: 30
Il Consiglio approva all'unanimità
Oggetto n. 4404 in data 20 giugno 1986:
Lavori
di costruzione argine in sinistra e destra al torrente Evançon a
Valle della Cappella di S. Rocco in Comune di Ayas (quota 1.600) -
Appalto dei lavori a licitazione privata - Approvazione ed impegno
di spesa.
PRESIDENTE:
Pongo in votazione la ratifica della
deliberazione in oggetto:
ESITO DELLA VOTAZIONE
Presenti, votanti e favorevoli: 30
Il Consiglio approva all'unanimità
Oggetto n. 4416 in data 20 giugno 1986:
Lavori
di sistemazione dell'ex dispensario antitubercolare da adibire a
microcomunità per anziani ed inabili in Comune di Verrés -
Approvazione di perizia suppletiva e di variante - Approvazione di
spesa - Approvazione di nuovi prezzi - Concessione di
proroga.
PRESIDENTE:
Ha chiesto di parlare il Consigliere Mafrica,
ne ha facoltà.
MAFRICA - (P.C.I.):
Nelle premesse della deliberazione si
dice che la perizia viene descritta nel documento allegato, invece
poi non c'è niente.
PRESIDENTE:
Ha chiesto di parlare l'Assessore ai Lavori
Pubblici Fosson, ne ha facoltà.
FOSSON - (D.C.):
In effetti, deve esserci stato un
disguido nella copiatura. Posso fornire al Consigliere Mafrica il
documento allegato.
PRESIDENTE:
Pongo in votazione la ratifica della
deliberazione in oggetto:
ESITO DELLA VOTAZIONE
Presenti: 30
Votanti: 24
Favorevoli: 24
Astenuti: 6 (Bajocco, Cout, Dolchi, Mafrica, Millet e
Viberti)
Il Consiglio approva
Oggetto n. 4488 in data 20 giugno 1986:
Concessione di un contributo al Comune di Aosta, per
l'allestimento di una mostra in occasione del centenario della
ferrovia Ivrea-Aosta - Approvazione ed impegno di spesa.
PRESIDENTE:
Ha chiesto di parlare il Consigliere Viberti,
ne ha facoltà.
VIBERTI - (N.S.):
Brevissimamente, solo per ricordare che
la mostra organizzata, e che è stata parzialmente esposta
all'interno della ricostruita Chiesa di S. Francesco, e
parzialmente nel Salone Ducale del Comune di Aosta, ha dato alle
persone che l'hanno visitata una immagine di come si sarebbero
potute modificare le sorti della nostra Regione dal punto di vista
dei trasporti, riuscendo alla fine del secolo scorso a fare un
traforo ferroviario.
Abbiamo visto che l'idea di poter costruire un traforo
ferroviario non è poi così peregrina, e già verso la fine del
secolo scorso - inizio di questo secolo, molte persone avevano
speso delle energie e la loro intelligenza per un progetto di
questo genere.
Vorrei fare i complimenti a coloro che hanno curato questa
mostra, che senza dubbio anche da un punto di vista culturale ha
aperto uno squarcio interessante su quella che è stata una parte di
storia della nostra Regione, ed anche su quello che è il sistema
dei trasporti.
È stata una iniziativa che si è ben inserita in questa
ricostruzione volumetrica della Chiesa di S. Francesco. Molto
interessante era anche la mostra al Salone Ducale che purtroppo
pochissimi avranno visto, per il fatto che c'era anche la
concomitanza dei lavori sulla facciata del Comune che impedivano
l'accesso alla restante parte della mostra. Una iniziativa, lo
ripeto, valida e che dimostra come anche iniziative, che a volte
possono non essere comprese immediatamente, hanno però un ritorno.
Ho visto in molte giornate di festa, decine e decine di persone
seguire con molta attenzione tutto il percorso della mostra e
commentare favorevolmente o sfavorevolmente la medesima,
riconoscere vecchie fotografie del capoluogo della nostra Regione,
intuire le modifiche. Insomma i segni che l'uomo ha lasciato sul
territorio erano comprensibili. Tutta questa mostra secondo me ha
permesso a coloro che l'hanno visitata di salire un gradino nella
scala della conoscenza.
PRESIDENTE:
Ha chiesto di parlare il Consigliere
Baldassarre, ne ha facoltà.
BALDASSARRE - (P.S.D.I.):
Approfitto di questa delibera
per potere, se possibile, conoscere i costi complessivi di questa
manifestazione del centenario della ferrovia Ivrea-Aosta.
Pongo questa domanda, perchè ho sentito delle cifre da capogiro.
Per tranquillizzarmi, e per tacitare queste voci, che ritengo non
veritiere, chiederei a chi di competenza di farmi avere una lista
dettagliata delle spese complessive dell'intera manifestazione.
PRESIDENTE:
Pongo in votazione la ratifica della
deliberazione in oggetto:
ESITO DELLA VOTAZIONE
Presenti, votanti e favorevoli: 29
Il Consiglio approva all'unanimità
Oggetto n. 4530 in data 20 giugno 1986:
Approvazione ed impegno di spesa di lire 993.983.000 per la
concessione di contributi, ai sensi della legge regionale
10.1.1961, n. 2, nelle spese per l'incremento del patrimonio
alpinistico.
PRESIDENTE:
Ha chiesto di parlare il Consigliere
Torrione, ne ha facoltà.
TORRIONE - (P.S.I.):
Ho letto nelle premesse della
deliberazione una motivazione che riguarda la riduzione della
percentuale di intervento dal 70 al 50 per cento della spesa
ammissibile per enti ed associazioni che non hanno sede in Valle e
sono interessati alla costruzione di rifugi.
Se questo è previsto dalla legge, niente in contrario; ma se
questa considerazione viene motivata come è motivata nella
delibera, mi lascia alquanto perplesso perchè si fanno delle
considerazioni che possono anche essere valide, ma che per conto
mio sono opinabili sul piano della legittimità. Infatti, dire che
aumentiamo questa percentuale perchè in questo modo vogliamo
favorire i locali, può essere una giusta difesa di coloro che
operano e vivono in Valle, mi sembra però una considerazione
arbitraria e poco simpatica nei confronti degli altri
operatori.
Se questo modo di procedere è previsto dalla legge, mi sta bene;
se ben ricordo, però, la legge non prevede un comportamento di
questo tipo, che pertanto mi sembra una arbitraria riduzione.
Valutare che il gestire un rifugio è diventata una operazione
che sotto il profilo della redditività dà i suoi frutti, mi sembra
un dato di fatto scontato, visto l'impulso che ha preso l'alpinismo
in questi ultimi tempi. Ma il voler limitare questo intervento per
coloro che sono per lo più associazioni di alpinisti, quindi non
sono singoli privati, mi sembra non solo un non interpretare, ma un
andare contro quelle che sono precise disposizioni di legge.
PRESIDENTE:
Ha chiesto di parlare il Consigliere Millet,
ne ha facoltà.
MILLET - (P.C.I.):
Vorrei avere una informazione. Leggo:
costruzione di un rifugio alpino in località Lago d'Arpy, in Comune
di Morgex. Come mai qua si prevede di dare il 30% dei
contributi?
PRESIDENTE:
Per la replica ha chiesto di parlare
l'Assessore al Turismo, Urbanistica e Beni Culturali Borbey, ne ha
facoltà.
BORBEY - (D.C.):
In risposta al Consigliere Millet, non
c'è una indicazione precisa della percentuale, della
discriminazione fra residenti e non; abbiamo detto che
tendenzialmente per i non residenti avremmo dato meno, ma la legge
stabilisce che la Giunta può deliberare i contributi fino al 70%.
C'è stata una valutazione tecnica da parte degli uffici, con la
proposta alla Giunta del 70% di tutti i rifugi che sono previsti,
il 50% per quello localizzato a Palasinaz, e il 30% per l'altro che
è localizzato al lago d'Arpy. È una valutazione data per la poca
distanza dalla strada carrozzabile, per la quota e via dicendo.
Non è che diciamo che non possono essere stati fatti degli
errori, o che la proposta che in questo momento la Giunta regionale
fa al Consiglio sia ineccepibile: è una valutazione tecnica da
parte di esperti del settore, che hanno consigliato la Giunta di
operare in questo modo.
La Giunta ha dibattuto questo problema, e abbiamo ritenuta equa
la proposta. Invito i Consiglieri ad andare a vedere nelle località
dove vengono fatti questi rifugi; in merito abbiamo anche la
relazione favorevole da parte dell'Associazione regionale delle
Guide. Però la Giunta regionale ha ritenuto di dover fare una
differenziazione di percentuale proprio perchè questi rifugi, oltre
che per gente che pratica l'alpinismo o la montagna, possono essere
aperti determinati mesi all'anno anche a semplici villeggianti o
turisti che fanno una passeggiata di un quarto d'ora o mezz'ora e
che possono andare al ristorante.
Ecco perchè abbiamo fatto una valutazione valida per ogni
rifugio, ad una percentuale che è quella che abbiamo proposto.
PRESIDENTE:
Ha chiesto di parlare il Consigliere Tonino,
ne ha facoltà.
TONINO - (P.C.I.):
Sono stato anticipato dalla questione
posta dal Consigliere Torrione, che noi condividiamo: ci pare
discutibile questo tipo di scelta.
Abbiamo la necessità oggi di potenziare gli investimenti in
questo settore nella nostra Regione. Fra l'altro si dice nella
premessa che una delle ragioni che hanno portato a questa scelta, è
quella di utilizzare i fondi che sono disponibili su più
interventi. Sono troppo pochi i fondi.
Avevo sollevato una questione relativa al rifugio Aosta, ed ho
scoperto che questo progetto è depositato presso l'Assessorato da
un anno, un anno e mezzo, e, non è ancora tra quelli
finanziati.
Approfitto per chiedere un'altra cosa. A suo tempo, in una
intervista radiofonica, il Presidente della Giunta parlò di un
intervento regionale nel settore dei rifugi, e di un piano
regionale per la dislocazione e la programmazione degli interventi
sui rifugi. A noi va bene anche un intervento regionale diretto,
non abbiamo pregiudizi in tal senso. Crediamo che ci voglia una
seria programmazione su come vengono dislocati e localizzati i
rifugi; non ci convince però - lo diciamo perchè alcune punte
polemiche nei confronti dei C.A.I. le abbiamo sentite anche questa
estate - la polemica che viene fatta rispetto al C.A.I. nella
questione dei rifugi. Molto spesso si hanno difficoltà, e parlo dei
rifugi che sono meno appetibili dal punto di vista economico, nella
gestione dei rifugi, e a nostro avviso è giusto aiutare anche
quelle iniziative dei C.A.I. che non sono residenti nella nostra
Regione, che però svolgono una funzione importantissima per questo
tipo di turismo, che fra l'altro è un tipo di turismo che sta
crescendo, che sta interessando fasce di utenti sempre
maggiori.
Quindi la domanda che faccio è anche questa: c'è davvero questa
intenzione di un intervento regionale? E sul piano della
programmazione c'è l'intenzione di fare un censimento regionale,
oppure era una "boutade" quella del Presidente della Giunta?
PRESIDENTE:
Ha chiesto di parlare l'Assessore al Turismo,
Urbanistica e Beni Culturali Borbey, ne ha facoltà.
BORBEY - (D.C.):
Tutti concordiamo su una politica ancora
più incentivante sui rifugi, almeno sul numero, anche perchè pur
non essendo un turismo nuovo, è sempre più di moda ed è sempre più
richiesto.
Però dobbiamo tenere ben presente una cosa: non andiamo a
costruire dei rifugi che facciano concorrenza agli alberghi. La
valutazione che ha fatto la Giunta regionale, inerente ad alcune
differenziazioni percentuali, è proprio questa.
Per quanto riguarda invece la programmazione, ricordo il
discorso della legge dei sentieri, dove ci sono i rifugi tappa. A
tale proposito, sulle indicazioni che ha dato il Presidente della
Giunta in quella famosa intervista, stiamo iniziando zona per zona
a fare incontri con i Comuni, le aziende di soggiorno e le guide di
alta montagna per fare il programma dei sentieri, di conseguenza
verranno i rifugi tappa e i rifugi alpini dato che si studiano le
varie località.
Per quanto riguarda il discorso del C.A.I. la critica, che
proviene anche da tutti voi, almeno dal Consigliere Tonino che è
spesso ospite dei rifugi, è che tendenzialmente i rifugi di
proprietà del C.A.I. e non solo quelli, ma tutti i rifugi
appetibili dal punto di vista economico, hanno prezzi non
indifferenti.
Allora, prima di dare i contributi, si dice di condizionare, in
modo particolare il C.A.I., e questo è un fatto reale. Purtroppo il
C.A.I. non fa richiesta, perchè diamo il 70% anche alle
associazioni che non sono residenti in Valle d'Aosta. Non abbiamo
mai fatto una discriminazione verso il C.A.I., però sono loro che
devono fare la richiesta, e proprio per il rifugio Aosta abbiamo
una pratica sospesa. Ci siamo interessati per sapere se intendevano
iniziare i lavori, ma ci hanno risposto di tenere ancora la pratica
ferma.
Non esistono pratiche ferme di rifugi. Se questo anno occorreva
un miliardo in più, la Giunta regionale, su proposta, avrebbe
autorizzato il miliardo di spesa in più. Abbiamo portato in
assestamento soltanto mezzo miliardo in più, perchè è quanto
richiesto dagli utenti.
Ora, in questo discorso di programmazione, come il Consigliere
Tonino ci invita a fare e che stiamo già facendo, senz'altro ci
sarà un incentivo. Indirizzeremo a fare alcuni posti tappa ed
alcuni rifugi e ci rivolgeremo forse all'ente pubblico - Regioni e
Comuni - perchè i privati se non c'è redditività non intervengono.
Supereremo queste spese, ma solo a monte di questa
programmazione.
Pensiamo in primavera di poterne dare notizia in Consiglio o
consegnare il programma studiato dalla Società delle Guide.
PRESIDENTE:
Pongo in votazione la ratifica della
deliberazione in oggetto:
ESITO DELLA VOTAZIONE
Presenti: 28
Votanti: 25
Favorevoli: 25
Astenuti: 3 (Breuvé, Pascale e Torrione)
Il Consiglio approva
Oggetto n. 4561 in data
27
giugno
1986:
Contributo per l'organizzazione di un corso per
assaggiatori vini - Approvazione ed impegno di spesa.
PRESIDENTE:
Pongo in votazione la ratifica della
deliberazione in oggetto:
ESITO DELLA VOTAZIONE
Presenti, votanti e favorevoli: 29
Il Consiglio approva all'unanimità
Oggetto n. 4576 in data 27 giugno 1986:
Lavori
di rifacimento del manto di copertura e adeguamento locali dello
stabile di proprietà regionale sito in via Xavier de Maistre n. 10,
ad Aosta - Esecuzione dei lavori in economia diretta - Approvazione
ed imputazione di spesa.
PRESIDENTE:
Pongo in votazione la ratifica della
deliberazione in oggetto:
ESITO DELLA VOTAZIONE
Presenti, votanti e favorevoli: 29
Il Consiglio approva all'unanimità
Oggetto n. 4577 in data
27
giugno
1986:
Lavori di costruzione del 2° tronco della strada
di Cuignon in Comune di Saint-Denis - Appalto dei lavori a
licitazione privata - Approvazione ed impegno di spesa.
PRESIDENTE:
Pongo in votazione la ratifica della
deliberazione in oggetto:
ESITO DELLA VOTAZIONE
Presenti, votanti e favorevoli: 29
Il Consiglio approva all'unanimità
Oggetto n. 4589 in data
27
giugno
1986:
Lavori di costruzione degli impianti termico,
idrosanitario ed antincendio dello stabilimento SO.GE.MA. s.r.l.,
in Comune di Saint-Marcel - Esecuzione di lavori in economia
diretta - Approvazione ed impegno di spesa.
PRESIDENTE:
Pongo in votazione la ratifica della
deliberazione in oggetto:
ESITO DELLA VOTAZIONE
Presenti, votanti e favorevoli: 29
Il Consiglio approva all'unanimità
Oggetto n. 4590 in data
27
giugno
1986:
Lavori di costruzione di un sovrappasso
stradale
sulla
ferrovia
al
Km. 54+130 della linea
Chivasso-Aosta in Regione Ghia del Comune di Hône - Approvazione di
perizia suppletiva - Approvazione ed impegno parziale di
spesa.
PRESIDENTE:
Pongo in votazione la ratifica della
deliberazione in oggetto:
ESITO DELLA VOTAZIONE
Presenti, votanti e favorevoli: 29
Il Consiglio approva all'unanimità
Oggetto n. 4595 in data
27
giugno
1986:
Lavori di ricostruzione di un muro di sostegno del
parcheggio comunale in frazione Estoul in Comune di Brusson -
Appalto dei lavori a licitazione privata - Approvazione ed impegno
di spesa.
PRESIDENTE:
Pongo in votazione la ratifica della
deliberazione in oggetto:
ESITO DELLA VOTAZIONE
Presenti, votanti e favorevoli: 28
Il Consiglio approva all'unanimità
Oggetto n. 4636 in data 27 giugno 1986:
Concessione di contributi ai comuni per il funzionamento della
biblioteca pubblica - Approvazione e liquidazione di spesa.
PRESIDENTE:
Ha chiesto di parlare il Consigliere Cout, ne
ha facoltà.
COUT - (P.C.I.):
Facevo parte della Commissione della
Giunta che ha valutato le richieste di contributo che stiamo per
votare, e su questo già in quella occasione ho dato il mio parere
favorevole. Colgo l'occasione di questa discussione per chiedere un
paio di cose all'Assessore.
Già in Commissione era stato evidenziato che con il prossimo
anno avremo ben 11 biblioteche in più, che si sta pensando anche
alle biblioteche di comprensorio, e che ci sono una serie di altre
questioni inerenti alle biblioteche. Tali questioni, insieme ad
altre che non starò qui ad elencare, vanno da una decisione sulle
funzioni, nuove e diverse, o sulle dislocazioni (che potrebbero
anche non essere quelle delle Comunità Montane) delle biblioteche
di comprensori, a ciò che riguarda le Commissioni di gestione delle
biblioteche comunali, che a detta di tutti nella maggior parte
hanno delle difficoltà abbastanza evidenti di funzionamento.
È nostro parere, e già in altre occasioni ho avuto modo di
esprimerlo, che questa legge n. 30 sulle biblioteche vada rivista,
oppure, forse, attuata in tutta una serie di punti che non hanno
ancora avuto attuazione.
Sempre in quella occasione della riunione per decidere su questi
contributi, l'Assessore aveva espresso un suo parere che mi sembra
di poter condividere solo in parte, ossia avevamo chiesto
all'Assessore se non era il caso di rivedere la legge, di studiare
un regolamento di attuazione. L'Assessore ci rispose allora che la
legge andava certamente rivista, ma che avremmo avuto in futuro una
nuova biblioteca, diversa da quella che era stata prevista, e
fintanto che ci fosse stata questa nuova biblioteca era inutile
rivedere la legge.
Su questa affermazione concordiamo minimamente, perchè per ciò
che riguarda la biblioteca ci sono dei problemi che si stanno
trascinando da anni, e in più di una occasione con interpellanze e
mozioni il nostro Gruppo (e non solo il nostro Gruppo) ha avuto
modo di evidenziare questa carenza.
Quindi cogliamo l'occasione di questa discussione per
sollecitare una risposta dell'Assessore e un impegno affinché si
studi il modo per attuare completamente la legge, per rivederla se
necessario.
Vorrei ricordare che in merito esisteva una Commissione
funzionante, che stava studiando la revisione di questa legge;
l'ultima volta che ho avuto modo di parlare di questa legge è stato
con il Presidente della Giunta, Andrione, al quale avevo consegnato
degli appunti del nostro Gruppo proprio in riferimento ala
revisione della legge. Da quel momento su questo problema non ci è
più pervenuta notizia.
C'è una novità per quanto riguarda le biblioteche, e cioè è
stato assunto con una deliberazione di Giunta un impegno con un
tecnico, che sta seguendo i lavori della biblioteca, e forse alcune
correzioni avrà potuto apportarle. La convinzione nostra rimane
comunque che l'intervento di questo tecnico non potrà risolvere una
serie di problemi che si riferiscono alle biblioteche. Quindi
sollecitiamo l'Assessore affinchè ci dia una risposta, un impegno
su questo, altrimenti penso che ci sentiremo ancora una volta
costretti a presentare una iniziativa in merito.
Si dà atto che alle ore 18,29 assume la Presidenza il Vice
Presidente Giulio Dolchi.
PRESIDENTE:
Ha chiesto di parlare l'Assessore alla
Pubblica Istruzione Faval, ne ha facoltà.
FAVAL - (U.V.):
Je crois que l'on peut partager la
proposition de revoir cette loi, après dix ans d'application.
Il faut tout de même dire qu'il y a des difficultés à prévoir
une discussion sur cet argument, si l'on pense que depuis trop
longtemps nous n'avons pas de dirigeants au service des
bibliothèques. Cela, d'après moi, est un des problèmes
fondamentaux.
C'est d'ailleurs le problème qui a été à la base du choix de
nommer un consultant en ce qui concerne - comme vient de dire M.
Cout - une série d'interventions par rapport aux bibliothèques. Je
veux informer le Conseil régional que dernièrement la Junte
régionale a pris une délibération concernant un concours - parce
que vous savez que d'après la modification qu'il y a eu l'année
passée, nous avons deux places de dirigeant à couvrir - et la
semaine prochaine, c'est-à-dire vendredi, nous prendrons une
délibération en ce qui concerne la possibilité de couvrir la
deuxième place.
Personnellement je crois qu'il faudrait au moins avoir la
possibilité de laisser travailler pendant quelque temps de nouveaux
dirigeants, de façon que, à travers leur expérience, l'on puisse
vraiment évaluer quelles sont en effet les choses à modifier dans
la loi.
Il faut dire que cette loi n'est pas mal du tout, en étant
conçue de façon très valable. Il faudrait plutôt qu'il y ait un
rapport différent entre les différents services de l'Administration
régionale et les bibliothèques périphériques. Et là aussi je crois
qu'on ne pourra pas prétendre que chaque bibliothèque périphérique
puisse fonctionner de la même façon, puisqu'il y a des réalités
diverses par rapport aux Communes et par rapport à leurs
emplacements.
Dans une certaine Communauté il y avait eu une convention qui a
été dénoncée à un certain moment, et puis maintenant la Communauté
elle-même nous demande de reprendre la collaboration à travers une
convention.
Il est utile de revoir; il faut en même temps pouvoir compter -
et là je ne parle pas uniquement de la question du service des
bibliothèques, mais je parle surtout de la collaboration qui doit
venir des Communes, où il existe les bibliothèques - sur la
collaboration des différentes Commissions qui s'intéressent à cela,
parce qu'il arrive parfois que l'on considère la nomination dans le
Comité de gestion ou dans la bibliothèque comme quelque chose
d'important par rapport à la Communauté dans laquelle on vit, et
puis on s'arrête là. La contribution que l'on donne au point de vue
choix et politique de gestion de la bibliothèque, n'est pas celle
que normalement on pourrait se souhaiter.
PRESIDENTE:
Pongo in votazione la ratifica della
deliberazione in oggetto:
ESITO DELLA VOTAZIONE
Presenti, votanti e favorevoli: 25
Il Consiglio approva all'unanimità
Objet n° 4640 en date du 27 juin 1986:
Allocation et versement au Comité de l'Alliance Française pour
la Vallée d'Aoste d'une subvention extraordinaire de 10.000.000
(dix millions) de lires pour l'année 1986.
PRESIDENTE:
Ha chiesto di parlare il Consigliere Aloisi,
ne ha facoltà.
ALOISI - (M.S.I.):
Volevo chiedere all'Assessore qualche
delucidazione in merito a questo Comitato dell'alleanza francese:
se questo finanziamento straordinario è l'unico finanziamento che
viene dato a questo Comitato, oppure se è un finanziamento
straordinario come mi sembra di capire, oppure se ci sono altri
finanziamenti che vengono dati, oppure se viceversa è un Comitato
che si mantiene con i propri mezzi o dipende dal finanziamento
regionale.
PRESIDENTE:
Ha chiesto di parlare l'Assessore alla
Pubblica Istruzione Faval, ne ha facoltà.
FAVAL - (U.V.):
Je dois dire que le bureau de l'Alliance
Française n'existe pas uniquement chez nous en Vallée d'Aoste mais
dans un grand nombre de villes d'Italie. Il y
a un règlement
qui concerne soit le bureau de la Vallée d'Aoste que les autres
bureaux.
En ce qui concerne spécifiquement cette allocation d'une
contribution extraordinaire c'est que d'après les rapports que nous
avions, il y avait là une employée de l'Administration régionale
qui travaillait. Cette personne est rentrée à l'Administration
régionale et on a donné cette subvention pour qu'ils puissent la
substituer par eux-mêmes.
PRESIDENTE:
Pongo in votazione la ratifica della
deliberazione in oggetto:
ESITO DELLA VOTAZIONE
Presenti: 25
Votanti: 23
Favorevoli: 23
Astenuti: 2 (Aloisi e Viberti)
Il Consiglio approva
Oggetto n. 4641 in data 27 giugno 1986:
Concessione e liquidazione alla parrocchia di Pollein di un
contributo di lire 10.000.000 per la ristrutturazione di locali a
centro di ritrovo.
PRESIDENTE:
Pongo in votazione la ratifica della
deliberazione in oggetto:
ESITO DELLA VOTAZIONE
Presenti, votanti e favorevoli: 25
Il Consiglio approva all'unanimità
Oggetto n. 4669 in data 27 giugno 1986:
Concessione di un contributo di lire 4.500.000 alla Pro Loco di
Pré-Saint-Didier - Approvazione ed impegno di spesa.
PRESIDENTE:
Pongo in votazione la ratifica della
deliberazione in oggetto:
ESITO DELLA VOTAZIONE
Presenti, votanti e favorevoli: 25
Il Consiglio approva all'unanimità
Oggetto n. 4675 in data 27 giugno 1986:
Concessione di un contributo di lire 15.000.000 alla Pro Loco di
La Salle - Approvazione ed impegno di spesa.
PRESIDENTE:
Pongo in votazione la ratifica della
deliberazione in oggetto:
ESITO DELLA VOTAZIONE
Presenti, votanti e favorevoli: 25
Il Consiglio approva all'unanimità
Oggetto n. 4796 in data 4 luglio 1986:
Lavori
di costruzione del II° tronco - dalla Sez. 26 alla Sez. 59 - della
pista forestale "Di Thelly", in Comune di Fontainemore -
Aggiudicazione a trattativa privata alla impresa Dhérin Oreste
& C. s.n.c., di Verrès.
PRESIDENTE:
Ha chiesto di parlare il Consigliere
Torrione, ne ha facoltà.
TORRIONE - (P.S.I.):
Credo che alcune perplessità vadano
espresse in merito a questa deliberazione.
Avevamo una prima deliberazione che riguardava l'assegnazione
all'impresa Dhérin di Verrès di un primo tronco della pista
forestale, di 233 milioni.
Arriviamo alla seconda puntata, e senza spiegare l'utilità e la
convenienza, requisiti che sono particolarmente citati in
deliberazione, si dice: "...nell'interesse dell'Amministrazione
regionale proprio in funzione dell'utilità e della convenienza, di
affidare l'esecuzione dell'opera compresa nel piano regionale
forestazione e difesa del suolo (...) alla ditta Dhérin..." per un
importo che è pari al primo lotto.
Mi chiedo se non era più opportuno, anche perchè gli importi
sono quasi simili, far sì che la nuova gara di appalto risolvesse
questo problema. Qual è l'interesse della Pubblica Amministrazione
in questo caso? Probabilmente se avessimo avuto un nuovo appalto,
avremmo potuto avere anche un ribasso d'asta maggiore di quello che
non è previsto nel primo, anche perchè le condizioni di mercato
potevano essere cambiate, più favorevoli, rispetto
all'Amministrazione regionale.
C'è poi una considerazione, che è contenuta sempre nelle
premesse, la quale dice: "considerata la necessità di affidare
l'esecuzione dei lavori di cui si tratta a trattativa privata al
fine di rientrare nei programmi di spese del Piano F.I.O.;" non ho
capito cosa vuol dire questa frase e chiederei all'Assessore se può
spiegarcene il senso.
La stessa considerazione (non sto a ripeterla) vale per altri
lavori che seguono la stessa impostazione, dove affidato ad una
impresa il primo lotto, si affida anche il secondo, a trattativa
privata.
PRESIDENTE:
Ha chiesto di parlare il Consigliere Viberti,
ne ha facoltà.
VIBERTI - (N.S.):
Intervengo per aggiungere alle
richieste del Consigliere Torrione anche questa. Vorrei sapere se
l'impresa nominata in delibera è affidabile, cioè se sta eseguendo
i lavori come andrebbero eseguiti e secondo quanto l'Assessore ha
assicurato per quel che riguarda le piste forestali, cioè che da un
certo momento in avanti, l'Amministrazione avrebbe provveduto a far
sì che ci fosse un controllo più preciso e più serio, e che anche
le imprese avrebbero dovuto adattarsi ad un diverso metodo di
intervento rispetto alla loro azione all'interno del bosco, per la
costruzione di queste piste forestali.
Vorrei sapere se non ci sono mai state delle contestazioni da
parte dei funzionari preposti dall'Amministrazione nei confronti di
questa impresa, per altri lavori che ha fatto per l'Amministrazione
regionale.
PRESIDENTE:
Ha chiesto di parlare il Consigliere Mafrica,
ne ha facoltà.
MAFRICA - (P.C.I.):
Vorrei avere la conferma che quanto
viene detto con formula piuttosto implicita, significa che si
applica il ribasso aggiuntivo del 5%. Qui si dice: "ai sensi
dell'art. 12 della legge 3.1.1978, n. 1". È quello?
PRESIDENTE:
Ha chiesto di parlare l'Assessore
all'Agricoltura, Foreste ed Ambiente Naturale Perrin, ne ha
facoltà.
PERRIN - (U.V.):
En répondant à M. le Conseiller
Torrione, je commencerai par la deuxième question, celle concernant
le F.I.O..
Le programme que nous avons eu, de 30 milliards dans le secteur
forestier, prévoit certains travaux au cours de trois années. Or,
vu certaines conditions climatiques en Vallée d'Aoste, où par
exemple que pendant l'hiver on ne peut pas travailler, ce programme
a subi un retard. Il s'agissait donc de rattraper de façon à avoir
le financement de l'Etat attendu, sans quoi nous aurions dû
attendre le complètement du programme.
La phrase signifie que là on a voulu, à travers ce système,
rattraper les temps prévus par le programme.
Il y a en réalité, là je réponds donc aussi à M. Mafrica, un
intérêt économique de la part de l'Administration régionale à avoir
suivi ce système, qui est l'application de l'article 12 de la loi
n° 1 de l'Etat de 1978, qui permet à une entreprise qui a déjà eu
un lot de travaux et qui est en train de compléter ce travail, de
le continuer, en faisant un rabais ultérieur au moins de 5%. En
effet le premier appel d'offres pour le premier tronçon était de
5,50%, tandis que le rabais effectué maintenant pour le deuxième
lot, est de 10,71% parce qu'il y a aussi le rabais en plus de
5%.
Pour ce qui est de la demande présentée par M. Viberti, nous
avons voulu confier ce travail à la même entreprise, parce qu'il
faut dire qu'en ce qui concerne le premier tronçon, les travaux
avaient été faits comme il faut. Je ne sais pas si M. Viberti a eu
l'occasion de les voir, mais les bureaux techniques qui ont suivi
ces travaux, ils en sont satisfaits.
Ce ne signifie pas que des contestations étaient faites dans le
passé pour cette entreprise, comme des contestations sont très
souvent faites pour des entreprises qui ouvrent en forêt, et qui
n'ont pas tous les soins nécessaires. En général nous évitons de
les réinviter si les dommages causés sont grands, et cela signifie
aussi que parfois ces types d'osservations servent à mieux faire
travailler.
PRESIDENTE:
Pongo in votazione la ratifica della
deliberazione in oggetto:
ESITO DELLA VOTAZIONE
Presenti: 28
Votanti: 23
Favorevoli: 23
Astenuti: 5 (Baldassarre, Breuvé, Pascale, Torrione e
Viberti)
Il Consiglio approva
Oggetto n. 4814 in data 4 luglio 1986:
Lavori
di completamento dell'edificio polifunzionale in Comune di Gignod -
Fornitura e posa di poltroncine per sala auditorium e finiture
annesse - Esecuzione dei lavori in economia diretta - Approvazione
ed impegno di spesa.
PRESIDENTE:
Ha chiesto di parlare il Consigliere Millet,
ne ha facoltà.
MILLET - (P.C.I.):
Vorrei sapere quante sono queste
poltroncine e quante ditte sono state invitate.
PRESIDENTE:
Ha chiesto di parlare il Consigliere Bajocco,
ne ha facoltà.
BAJOCCO - (P.C.I.):
Volevo solo completare quanto ha già
chiesto il Consigliere Millet, e cioè quanto costano l'una queste
poltroncine.
PRESIDENTE:
Ha chiesto di parlare l'Assessore ai Lavori
Pubblici Fosson, ne ha facoltà.
FOSSON - (D.C.):
Queste sono domande belle: mi riservo di
produrre tutta la documentazione sul numero delle poltroncine e del
costo di ciascuna e sulle ditte invitate.
PRESIDENTE:
Pongo in votazione la ratifica della
deliberazione in oggetto:
ESITO DELLA VOTAZIONE
Presenti, votanti e favorevoli: 28
Il Consiglio approva all'unanimità
Oggetto n. 4815 in data 4 luglio 1986:
Interventi straordinari e di manutenzione per l'adeguamento alle
norme di sicurezza presso la scuola media di Gressoney-Saint-Jean
in località Rofono - Esecuzione dei lavori in economia diretta -
Approvazione ed impegno di spesa.
PRESIDENTE:
Pongo in votazione la ratifica della
deliberazione in oggetto:
ESITO DELLA VOTAZIONE
Presenti, votanti e favorevoli: 28
Il Consiglio approva all'unanimità
Oggetto n. 4906 in data 4 luglio 1986:
Opere
strutturali per la ristrutturazione a museo archeologico della "ex
caserma Challant" in piazza Roncas ad Aosta - Approvazione perizia
suppletiva - Approvazione di propaganda al termine ultimazione dei
lavori - Approvazione ed impegno di spesa.
PRESIDENTE:
Ha chiesto di parlare il Consigliere Tonino,
ne ha facoltà.
TONINO - (P.C.I.):
Voglio sapere dall'Assessore se i
lavori sono stati ultimati, come dovrebbero essere ultimati, visto
che la delibera è del 4 luglio e il termine è stato prorogato di 45
giorni.
Quali sono invece i tempi per l'allestimento di un museo
archeologico, che è una di quelle strutture che possono qualificare
l'offerta turistica della città di Aosta. Con quali metodi e con
quali tempi si pensa di insediare questo museo?
PRESIDENTE:
Ha chiesto di parlare l'Assessore al Turismo,
Urbanistica e Beni Culturali Borbey, ne ha facoltà.
BORBEY - (D.C.):
Teniamo presente che purtroppo con
questo miliardo di spesa abbiamo finito il primo lotto di appalto,
che comprende opere per il consolidamento, il restauro delle
strutture portanti, quindi sottofondazioni, tutti i solai e il
tetto. Adesso siamo in fase di appalto del secondo lotto che
comprende tutte le rifiniture, tutti gli impianti tecnologici e
l'allestimento. Quindi, appalto entro questo anno; i tempi li
fisserà il Direttore dei lavori che è il progettista, l'arch.
Amodei, ma senz'altro si aggireranno sui due anni.
PRESIDENTE:
Pongo in votazione la ratifica della
deliberazione in oggetto:
ESITO DELLA VOTAZIONE
Presenti: 28
Votanti: 23
Favorevoli: 22
Contrari: 1
Astenuti: 5 (Aloisi, Baldassarre, Breuvé, Pascale e
Torrione)
Il Consiglio approva
Oggetto n. 4907 in data 4 luglio 1986:
Concessione e liquidazione alla banda musicale di
Pont-Saint-Martin di un contributo straordinario di lire 10.000.000
per la partecipazione al raduno internazionale a concorso delle
bande in programma a Valencia (Spagna) nel mese di luglio
1986.
PRESIDENTE:
Pongo in votazione la ratifica della
deliberazione in oggetto:
ESITO DELLA VOTAZIONE
Presenti, votanti e favorevoli: 28
Il Consiglio approva all'unanimità
Oggetto n. 4938 in data 11 luglio 1986:
Assegnazione di un contributo alla Société de la Flore
Valdôtaine per la gestione del giardino alpino Chanousia -
Approvazione e finanziamento di spesa.
PRESIDENTE:
Pongo in votazione la ratifica della
deliberazione in oggetto:
ESITO DELLA VOTAZIONE
Presenti, votanti e favorevoli: 28
Il Consiglio approva all'unanimità
Oggetto n. 5004 in data 11 luglio 1986:
Indagini
geotecniche ed idrogeologiche per interventi di consolidamento
tratti dissestati a monte della galleria paravalanghe Anas in
località Breuil del Comune di Valtournenche - Esecuzione dei lavori
in economia diretta - Approvazione ed impegno di spesa.
PRESIDENTE:
Pongo in votazione la ratifica della
deliberazione in oggetto:
ESITO DELLA VOTAZIONE
Presenti, votanti e favorevoli: 28
Il Consiglio approva all'unanimità
Oggetto n. 5006 in data 11 luglio 1986:
Lavori di
ripristino del manto di copertura e adeguamento locali presso lo
stabilimento ex
Alluver in Comune di Verrés - Appalto dei
lavori a licitazione privata - Approvazione ed impegno di
spesa.
PRESIDENTE:
Ha chiesto di parlare il Consigliere Millet,
ne ha facoltà.
MILLET - (P.C.I.):
Volevo chiedere all'Assessore se
questi lavori erano quelli che erano stati sollecitati dalla ditta
Balzano in occasione di quella visita che avevamo fatto. A
quell'epoca erano lavori già urgenti: quali sono stati i motivi del
ritardo, nonostante l'urgenza degli interventi su quelle
strutture?
Vorrei sapere se i lavori sono già iniziati, e quando si prevede
che finiscano perchè le condizioni del capannone erano piuttosto
precarie.
PRESIDENTE:
Ha chiesto di parlare l'Assessore ai Lavori
Pubblici Fosson, ne ha facoltà.
FOSSON - (D.C.):
Il fatto stesso che questa sia una
deliberazione di Giunta, presa in via d'urgenza e poi ratificata in
Consiglio, sta a significare che si è cercato di seguire le
indicazioni che dava ora il Consigliere Millet.
PRESIDENTE:
Pongo in votazione la ratifica della
deliberazione in oggetto:
ESITO DELLA VOTAZIONE
Presenti, votanti e favorevoli: 26
Il Consiglio approva all'unanimità
Oggetto n. 5047 in data 11 luglio 1986:
Concessione e
liquidazione di un contributo di lire 2.500.000 alla Pro Loco di
Valsavarenche.
PRESIDENTE:
Pongo in votazione la ratifica della
deliberazione in oggetto:
ESITO DELLA VOTAZIONE
Presenti, votanti e favorevoli: 26
Il Consiglio approva all'unanimità
Oggetto n. 5065 in data 11 luglio 1986:
Concessione e
liquidazione di un contributo per l'organizzazione in Saint-Vincent
del 4° concorso regionale e 1° concorso nazionale di scultura su
legno - 21/27 luglio 1986 - Approvazione e finanziamento di
spesa.
PRESIDENTE:
Pongo in votazione la ratifica della
deliberazione in oggetto:
ESITO DELLA VOTAZIONE
Presenti, votanti e favorevoli: 26
Il Consiglio approva all'unanimità
Oggetto n. 5069 in data 11 luglio 1986:
Assegnazione dei
buoni per il prelievo di carburanti e lubrificanti contingentati in
esenzione fiscale a favore di grandi invalidi di guerra non muniti
di patente guida con diritto all'accompagnatore abilitato alla
guida di autoveicoli.
PRESIDENTE:
Pongo in votazione la ratifica della
deliberazione in oggetto:
ESITO DELLA VOTAZIONE
Presenti, votanti e favorevoli: 27
Il Consiglio approva all'unanimità
Oggetto n. 5176 in data 18 luglio 1986
: Concessione di
contributo a favore della Signora Seris Lini Attilia nelle spese
sostenute per il figlio Lini Ugo per la frequenza presso l'école
d'Horticulture de Lullier-Genève.
PRESIDENTE:
Pongo in votazione la ratifica della
deliberazione in oggetto, ricordando che trattandosi di persona, la
votazione è segreta.
VOTAZIONE A SCRUTINIO SEGRETO
ESITO DELLA VOTAZIONE
Presenti: 27
Votanti: 27
Favorevoli: 24
Contrari: 3
Il Consiglio approva
Oggetto n. 5190 in data 18 luglio 1986:
Lavori
di costruzione di una recinzione presso il capannone industriale
Multibox sito in Comune di Pollein, località aeroporto, di
proprietà regionale - Esecuzione dei lavori in economia diretta -
Approvazione ed impegno di spesa - Approvazione elenco
prezzi.
PRESIDENTE:
Ha chiesto di parlare il Consigliere Millet,
ne ha facoltà.
MILLET - (P.C.I.):
Leggendo questa delibera in cui si
approva l'elenco prezzi di una recinzione di un capannone
industriale Multibox, si dice che questi 80 milioni servivano per
fare la recinzione con i relativi annessi (opere accessorie).
Leggendo poi la successiva, la deliberazione n. 5191, si parla di
lavori di costruzione di un cordolo in calcestruzzo per sostenere
la recinzione del capannone industriale.
Allora la domanda che voglio porre è la seguente: non si poteva
fare questo lavoro con una delibera unica, perchè non era ovvio fin
dall'inizio che per fare una recinzione ci voleva anche un cordolo?
È una domanda che pongo all'Assessore per sapere se ci possono
essere anche recinzioni senza cordolo.
Poi vorrei fare una battuta: forse sarebbe stato meglio
invertire le due delibere, perchè di solito prima si fa il cordolo
e poi la recinzione, salvo che oggi con le nuove tecniche si tenda
a fare la recinzione con il cordolo sopra.
PRESIDENTE:
Ha chiesto di parlare il Consigliere
Baldassarre, ne ha facoltà.
BALDASSARRE - (P.S.D.I.):
Volevo chiedere all'Assessore,
perchè non sono riuscito a capirlo, se questa recinzione serve a
"impacchettare" definitivamente la Multibox.
Inoltre ho l'impressione che questi lavori avrebbero dovuto
essere già stati fatti dagli ex titolari della Multibox, i quali
erano stati incaricati di fare lavori sulle strutture di questo
tipo. Non vorrei che qui, oltre al danno provocato dai titolari
della Multibox, ci troviamo a fare i lavori che erano già stati
finanziati.
PRESIDENTE:
Ha chiesto di parlare il Consigliere Mafrica,
ne ha facoltà.
MAFRICA - (P.C.I.):
Per chiarire alcuni dubbi. Qualche
volta ero andato all'Inteva, quando si trattava di chiuderla, poi
ha chiuso anche la Multibox, e mi pareva che una recinzione ci
fosse. Dovrebbe quindi trattarsi di una nuova recinzione, o di un
rifacimento della stessa, e non di una nuova recinzione.
La questione che ha sollevato il Consigliere Baldassarre non mi
pare irrilevante, in questo senso. Il Consigliere Millet chiedeva
prima le ragioni per cui si fa prima il muretto con una ditta, e la
recinzione con un'altra, invece di fare un appalto unico. Guardando
chi sono i vincitori degli appalti e conoscendo alcuni retroscena
della vicenda Multibox, si può rilevare che i due vincitori sono
due piccoli artigiani che sono stati graziosamente "infinocchiati"
dai soci della Multibox, proprio in quanto avevano fatto i lavori,
la Regione aveva pagato quei lavori e loro non avevano ricevuto i
soldi dalla Multibox. Quindi credo che la suddivisione dei lavori
sia un metodo scelto dall'Amministrazione per venire in qualche
modo incontro a persone che ci hanno rimesso, lavorando per conto
della Regione. Vorrei però essere certo, al di fuori di ogni
dubbio, che si tratta di lavori che al 18 luglio non erano mai
stati iniziati.
PRESIDENTE:
Ha chiesto di parlare il Consigliere Viberti,
ne ha facoltà.
VIBERTI - (N.S.):
Questa mattina purtroppo non ho potuto
prendere la parola in merito alla questione della Multibox perchè
non avevo presentato alcunché al riguardo. Colgo ora l'occasione
per associarmi a quella che era stata la richiesta dei colleghi,
l'ulteriore, reiterata richiesta dei colleghi, rispetto alla
documentazione relativa alla Multibox.
Vorrei che l'Assessore Lanivi e il Presidente della Giunta
sforzassero la memoria per ricordare che a questo Consiglio da
parte della Magistratura sono stati inviati e messi a disposizione
addirittura degli interrogatori di persone coinvolte nell'"Affaire
Casinò". Credo quindi che non ci sarebbe nessuna difficoltà di
poter ottenere copia di questa documentazione, nel caso non
esistesse già presso gli uffici.
Inviterei il Presidente della Giunta e l'Assessore Lanivi a
ricordare tra l'altro l'espressione che aveva il Consigliere
Mafrica questa mattina. Mi auguro di non dover rivedere quella
espressione sulla faccia del Consigliere Mafrica, perchè altrimenti
sono convinto che saranno guai seri per questa Giunta. Il
Consigliere Mafrica è una persona seria, tranquilla, però credo
abbiate passato il segno nei suoi confronti come persona, nei
confronti del gruppo comunista, nei confronti di tutta
l'opposizione per quanto riguarda la documentazione relativa a
questa vicenda.
Invito formalmente la Giunta a provvedere nel più breve tempo
possibile a fornire la documentazione.
PRESIDENTE:
Faccio presente che la Presidenza ha ritenuto
di non interrompere il Consigliere Viberti, anche se l'intervento
non era strettamente legato alla recinzione, perchè rientrava forse
nel complesso dell'argomento.
Ha chiesto di parlare l'Assessore ai Lavori Pubblici Fosson, ne
ha facoltà.
FOSSON - (D.C.):
Si tratta in queste due deliberazioni di
lavori necessari a fare una recinzione di una proprietà regionale,
che ha un certo valore e che occorreva, appunto, recintare.
Sul fatto di avere scisso il lavoro in due deliberazioni, si
poteva mettere prima una delibera e l'altra dopo, ma non è questo
il problema. È stato fatto in questo modo proprio per poter
permettere di invitare ditte artigiane specializzate, o perlomeno
attrezzate per eseguire scavi e cordoli in calcestruzzo, per quanto
riguarda la parte di fondazione di cordolo, e artigiani
specializzati in lavori di carpenteria di ferro per costruire la
recinzione sovrastante.
PRESIDENTE:
Ha chiesto di parlare il Consigliere
Baldassarre, ne ha facoltà.
BALDASSARRE - (P.S.D.I.):
L'Assessore Fosson o è
distratto o fa il distratto, perchè non ha risposto alla mia
domanda.
Vorrei far presente che uno dei due artigiani in questione
girava, prima dello scandalo della Multibox, fra i Gruppi
consiliari e chiedeva aiuto per essere pagato dai proprietari della
Multibox, per lavori che aveva eseguito per questa ditta: da qui il
sospetto che questi lavori fossero già stati eseguiti. Il
Consigliere Mafrica (più bravo di me in matematica) ha indicato la
data del 18.6.1986, pertanto vorrei sapere (ripeto la domanda che
avevo già formulato nel precedente intervento) se questi lavori
sono stati eseguiti in data successiva a quella del 18.6., e se
erano compresi nei finanziamenti che gli ex proprietari della
Multibox avevano ottenuto, con i quali dovevano fare opere di
ristrutturazione.
Queste opere o non sono state fatte, o sono state fatte in
parte, ma non sono state pagate alle imprese che le avevano
eseguite.
Non è una questione da niente, questa. Chiedo scusa
all'Assessore Fosson, può darsi che non sia in grado in questo
momento di rispondermi; come vede, Le vengo incontro, sperando che
Lei si riservi almeno di rispondermi in un seguito.
Noi Consiglieri, in mancanza anche di quella documentazione che
speriamo arrivi, certe preoccupazioni le vogliamo avere. È questo
che volevo far presente all'Assessore Fosson.
PRESIDENTE:
Ha chiesto di parlare l'Assessore ai Lavori
Pubblici Fosson, ne ha facoltà.
FOSSON - (D.C.):
Senza entrare in merito ai diversi
argomenti proposti dal Consigliere Baldassarre, in questo momento
posso dire che questi lavori di recinzione sono stati progettati
dal Geom. Marcheggiano, per incarico dell'Amministrazione
regionale, e sono stati appaltati. Non sono in grado adesso di dire
se facevano parte della convenzione con la Multibox, però ripeto
che sono lavori che l'Amministrazione regionale ha commissionato
come progetto e come esecuzione. Non esisteva niente di questo,
prima d'ora.
PRESIDENTE:
Ha chiesto di parlare, per il terzo
intervento, il Consigliere Baldassarre, ne ha facoltà.
BALDASSARRE - (P.S.D.I.):
Capisco che non è possibile
stabilire in anticipo cosa un Consigliere possa chiedere su una
delibera, quindi propongo di rinviare a domani la discussione di
queste due delibere, quando ci verranno forniti gli elementi
richiesti. Questo per evitare qualsiasi dubbio in merito.
L'Assessore nel frattempo si può informare per darci le
delucidazioni richieste nella seduta del Consiglio di domani.
Formalizzo la mia proposta di rinvio delle delibere nn. 5190 e
5191.
PRESIDENTE:
Colleghi Consiglieri, se non c'è l'accordo
unanime, la proposta del Consigliere Baldassarre di rinvio delle
due deliberazioni nn. 5190 e 5191, deve essere messa ai voti.
Ha chiesto di parlare l'Assessore ai Lavori Pubblici Fosson,
contro il rinvio, ne ha facoltà.
FOSSON - (D.C.):
A me sembra di essere stato chiaro:
questi lavori non erano stati fatti. L'Amministrazione regionale ha
deciso di eseguirli, non vedo cosa ci sia di strano.
Non sono d'accordo di rinviare a domani.
PRESIDENTE:
Pongo in votazione la proposta del
Consigliere Baldassarre di rinviare a domani le deliberazioni nn.
5190 e 5191:
ESITO DELLA VOTAZIONE
Presenti: 27
Votanti: 26
Favorevoli: 10
Contrari: 16
Astenuto: 1 (Aloisi)
Il Consiglio non approva
PRESIDENTE:
Si passa quindi alla votazione della ratifica
della deliberazione n. 5190, se non vi sono interventi per
dichiarazione di voto.
Ha chiesto di parlare il Consigliere Mafrica, ne ha facoltà.
MAFRICA - (P.C.I.):
L'Assessore è stato chiaro sul fatto
che i lavori non erano stati eseguiti in precedenza; non è stato
invece chiaro sul fatto se detti lavori fossero o meno compresi
nell'elenco delle opere che avrebbe dovuto fare la Multibox per
conto della Regione.
Siccome non abbiamo avuto la documentazione, non sappiamo
questo, votiamo contro la deliberazione.
PRESIDENTE:
Pongo in votazione la ratifica della
deliberazione in oggetto:
ESITO DELLA VOTAZIONE
Presenti: 27
Votanti: 24
Favorevoli: 17
Contrari: 7
Astenuti: 3 (Breuvé, Pascale e Torrione)
Il Consiglio approva
Oggetto n. 5191 in data 18 luglio 1986:
Lavori
di costruzione di un cordolo in calcestruzzo per sostegno
recinzione del capannone industriale Multibox sito in Comune di
Pollein, località aeroporto, di proprietà regionale - Esecuzione
dei lavori in economia diretta - Approvazione ed impegno di spesa -
Approvazione elenco prezzi.
PRESIDENTE:
Ha chiesto di parlare il Consigliere Viberti,
ne ha facoltà.
VIBERTI - (N.S.):
Credo che per poter eseguire un lavoro
di questo genere, ci debba essere una concessione edilizia da parte
del Comune sul cui territorio viene effettuato il lavoro. Chiederei
all'Assessore Fosson di conoscere gli estremi, il numero di
concessione e la data nella quale il Comune di Pollein ha fornito
all'Amministrazione regionale questa carta che permette di
procedere nella costruzione di detta recinzione. Non pretendo di
saperlo adesso, mi va bene saperlo anche in altro momento. Mi
auguro però che se non può dirmelo ora, lo faccia domani o in una
prossima seduta consiliare.
PRESIDENTE:
Ha chiesto di parlare il Consigliere Aloisi,
ne ha facoltà.
ALOISI - (M.S.I.):
Volevo soltanto portare un piccolo
chiarimento in merito a questo problema, anche perchè ho avuto un
incontro con uno di questi due artigiani che hanno fatto i lavori e
da quello che mi era stato detto posso chiarire, per onor di
verità. In effetti, questo artigiano aveva svolto dei lavori per
conto della Multibox e non era stato pagato, ma questi lavori di
smontaggio, di impalcature metalliche etc., non si riferivano nel
modo più assoluto a questa recinzione.
PRESIDENTE:
Ha chiesto di parlare il Consigliere
Baldassarre, ne ha facoltà.
BALDASSARRE-(P.S.D.I.):
Veramente i chiarimenti li avevo
chiesti all'Assessore Fosson, invece sono venuti dal Movimento
Sociale Italiano, che adesso si fa difensore di una maggioranza che
continua a criticare.
Il Consigliere Aloisi comunque non ha chiarito niente: il
discorso dei lavori lo aveva già spiegato l'Assessore Fosson;
quello che non aveva detto era se questi lavori erano compresi
nella convenzione con la Multibox.
Oltre tutto c'è una legge di compensazione: quegli artigiani non
erano stati pagati, la maggioranza adesso va loro incontro,
affidando questi lavori per un importo forse pari a quello che
questi artigiani pretendevano dalla Multibox.
PRESIDENTE:
Ha chiesto di parlare il Consigliere Aloisi,
ne ha facoltà.
ALOISI - (M.S.I.):
Voglio solo chiarire una cosa, perchè
qui, se vogliamo prenderci in giro è un discorso, se invece
vogliamo essere corretti, è un altro.
Il Consigliere Baldassarre prima ha fatto una osservazione
secondo cui questo individuo aveva fatto dei lavori e non era stato
pagato, quindi ha insinuato che questo lavoro che doveva aver
fatto, gli viene pagato ora dall'Amministrazione regionale.
Ho solo voluto chiarire, dal momento che avevo parlato con
questo artigiano, che mi aveva detto quanto ho riferito prima, e
cioè che aveva fatto dei lavori di smantellatura per conto della
Multibox e non era stato pagato. Ma si trattava di lavori che non
hanno niente a che vedere con questa recinzione. Tutto lì.
Si dà atto che alle ore 19,19 riassume la Presidenza il
Presidente Giovanni Bondaz.
PRESIDENTE:
Ha chiesto di parlare il Consigliere Mafrica,
ne ha facoltà.
MAFRICA - (P.C.I.):
Per dichiarazione di voto sulla
seconda deliberazione. Ribadisco che per noi non è ininfluente il
fatto che questi lavori fossero o meno compresi nella convenzione.
Se questi erano compresi nella convenzione, in qualche modo, anche
se poi non sono stati fatti, la Regione li ha già pagati una volta
e non può pagarli una seconda. Siccome quel chiarimento non lo
abbiamo avuto, votiamo contro.
PRESIDENTE:
Pongo in votazione la ratifica della
deliberazione in oggetto:
ESITO DELLA VOTAZIONE
Presenti: 27
Votanti: 24
Favorevoli: 17
Contrari: 7
Astenuti: 3 (Breuvé, Pascale e Torrione)
Il Consiglio approva
Oggetto n.
5229
in data 18 luglio
1986:
Concessione di un contributo "una tantum" alla
Piccola Casa della Divina Provvidenza (Cottolengo) di Biella per il
1° semestre 1986 - Approvazione e finanziamento della spesa di lire
16.290.000.
PRESIDENTE:
Pongo in votazione la ratifica della
deliberazione in oggetto:
ESITO DELLA VOTAZIONE
Presenti, votanti e favorevoli: 27
Il Consiglio approva all'unanimità
Oggetto n. 5271 in data 18 luglio 1986:
Concessione di un primo contributo di lire 15.000.000 alla
scuola di paracadutismo sportivo Valle d'Aosta - Approvazione ed
impegno di spesa.
PRESIDENTE:
Ha chiesto di parlare il Consigliere Mafrica,
ne ha facoltà.
MAFRICA - (P.C.I.):
Qui si parla di un primo contributo,
vorrei conoscere gli impegni successivi della Giunta per questa
associazione.
PRESIDENTE:
Ha chiesto di parlare l'Assessore al Turismo,
Urbanistica e Beni Culturali Borbey, ne ha facoltà.
BORBEY - (D.C.):
Si tratta di un contributo per
l'acquisto delle tute.
Il contributo di 15 milioni è quanto è stato deliberato ed è il
contributo definitivo sui 35 milioni di preventivo da parte
dell'associazione dei paracadutisti. È il primo e ultimo.
PRESIDENTE:
Pongo in votazione la ratifica della
deliberazione in oggetto:
ESITO DELLA VOTAZIONE
Presenti, votanti e favorevoli: 27
Il Consiglio approva all'unanimità
Oggetto n. 5272 in data 18 luglio 1986:
Concessione di contributi ad associazioni Pro Loco della Regione
per l'incremento turistico locale - Approvazione e liquidazione di
spesa.
PRESIDENTE:
Pongo in votazione la ratifica della
deliberazione in oggetto:
ESITO DELLA VOTAZIONE
Presenti, votanti e favorevoli: 27
Il Consiglio approva all'unanimità
Oggetto n. 5368 in data 18 luglio 1986:
Interventi per l'insediamento ed il finanziamento dell'attività
produttiva della Tecdis S.p.A. in Comune di Châtillon -
Approvazione dello schema di convenzione.
PRESIDENTE:
Ha chiesto di parlare il Consigliere Mafrica,
ne ha facoltà.
MAFRICA - (P.C.I.):
Avevamo già discusso in questo
Consiglio di una prima bozza di convenzione, la quale prevedeva un
mutuo di dodici miliardi. Chiedo al Presidente se posso cercare la
precedente convenzione e riprendere la parola più tardi.
PRESIDENTE:
Certamente. Questa è una assemblea
democratica. Nel frattempo c'è qualcun altro che intende chiedere
la parola?
Ha chiesto di parlare il Consigliere Millet, ne ha facoltà.
MILLET - (P.C.I.):
Volevo chiedere alcune informazioni
sul canone annuo di locazione.
Avevamo fatto alcune convenzioni in cui si parlava del 6% o del
3,50%, queste percentuali erano legate al fatto che la ditta
costruiva attraverso i mutui regionali, ma in proprio, sistemava i
capannoni e quindi si calcolava il 3,5%. Inoltre vi era la
questione della manutenzione ordinaria e straordinaria.
Qui abbiamo questa convenzione e poi un'altra, in cui si parla
del 3,5 e al punto successivo si parla solo di manutenzione
ordinaria; nella successiva si parla di manutenzione ordinaria e
straordinaria. Vorrei sapere quali sono gli elementi che hanno
portato a questa differenziazione, anche perchè da un po' di
convenzioni a questa parte si parla di 3,5% anziché di 6%. Spero
che non si possano superare i cinque anni di comodato, perchè mi
pare che dalle convenzioni finora sottoscritte, nessuna ditta è
riuscita a superare questa linea.
PRESIDENTE:
Ha chiesto di parlare il Consigliere Mafrica,
ne ha facoltà.
MAFRICA - (P.C.I.):
Devo dire che o l'Assessore Lanivi ha
la memoria corta, e per un argomento di questa importanza la cosa è
deleteria, oppure insiste nel volermi prendere in giro. Ho
sottomano la convenzione che la Giunta ha approvato il 30 maggio
1986, delib. n. 4009, è il protocollo di intesa che parla
esplicitamente di 12 miliardi - perchè la contestazione era sulla
cifra.
Qui si dice: "l'effettuazione di interventi finanziari ai sensi
della legge regionale 28.6.1982, n. 16, da realizzare in loco nella
misura massima di 12 miliardi di lire e con le modalità da
concordare".
La mia richiesta era di questo tipo: perchè, se nel maggio 1986
al momento dell'accordo principale si era ragionato su una cifra di
12 miliardi, al momento della chiusura della trattativa si passa a
quindici, quando si è detto che essendo l'Olivetti una ditta dal
nome e dal prestigio indiscussi, con questa società si poteva
prevedere anche da parte della stessa un investimento di un certo
tipo? Nella convenzione invece si continua a parlare di un
investimento stimato per gli anni 1986-87 di circa 20 miliardi, e
l'intervento regionale passa, sotto forma di mutuo, dai 12 miliardi
del maggio, ai 15 miliardi attuali. Quindi la prima domanda è per
sapere come mai c'è stato questo aumento nelle richieste
dell'Olivetti.
La seconda domanda è abbastanza scontata, comunque vorrei avere
delle conferme da parte della Giunta. Per ciò che riguarda la
natura del capannone da costruire, il numero dei metri, le
caratteristiche del capannone, le caratteristiche della struttura
al momento della consegna, non c'è differenza fra il protocollo e
questo testo. Allora mi chiedo come mai in un primo tempo si era
previsto l'insediamento a Pont-Saint-Martin e si è poi ripiegato su
Châtillon. A mio giudizio era già prevedibile in quella fase il
presentarsi di difficoltà che avrebbero impedito di rispettare i
tempi di consegna del capannone. Chiedo quale è stata la molla
decisiva che ha portato allo spostamento da Pont-Saint-Martin a
Châtillon di questo insediamento.
Un'ultima considerazione è quella relativa alla formazione
professionale. Qui si prevede un investimento consistente di 3
miliardi 550 milioni; fra i vari punti previsti c'è un congruo
numero di persone che dovrebbero frequentare corsi di preparazione
in Giappone. Vorrei sapere se da parte della Giunta esiste già
qualche orientamento in merito alla scelta delle persone che
dovranno poi essere inviate in Giappone a frequentare tali
corsi.
PRESIDENTE:
Ha chiesto di parlare l'Assessore
all'Industria, Commercio, Artigianato e Trasporti Lanivi, ne ha
facoltà.
LANIVI - (A.D.P.):
Devo fornire delle scuse al
Consigliere Mafrica per l'equivoco sorto sui riferimenti ai
documenti a disposizione. In effetti vi è stato un protocollo
d'intesa, e questo, nelle esperienze che abbiamo avuto finora,
significa fissare in qualche maniera un rapporto fra i due
contraenti, in questo caso l'Amministrazione regionale e la
Tecdis.
Sul discorso Châtillon, Pont-Saint-Martin, non vi è mai stata,
se non la scelta finale, una opzione iniziale. La scelta fra
Châtillon e Pont-Saint-Martin si è detto che sarebbe stata frutto
di una valutazione prevalentemente di tipo tecnico. La scelta
Châtillon per Tecdis, vuol dire che a Châtillon, diversamente da
Pont-Saint-Martin, si aveva una disponibilità immediata non solo di
aree, il che avrebbe comunque costituito un problema per
Pont-Saint-Martin, ma soprattutto di acqua di cui la Tecdis avrà
dei consumi piuttosto elevati. Le stesse motivazioni che ci possono
spingere a portare la Blackstone in quel di Pont-Saint-Martin
perchè questa ditta sarà uno stabilimento a consumi di energia
elettrica piuttosto elevato.
Quindi tale scelta è stata dettata da motivi tecnici e dalla
possibilità di rispettare dei tempi piuttosto stretti che
l'operazione comporta.
Sul discorso convenzioni e eventuali variazioni sull'ammontare
del finanziamento, il protocollo indica a grandi linee la
superficie coperta; quando si è steso il protocollo d'intesa, si
aveva in linea di massima la dimensione dello stabilimento. Nei
successivi rapporti, avvenuti soprattutto in Giappone, si è
constatato che questo stabilimento prevede un'area già riservata
per l'evoluzione successiva di nuove tecnologie, cioè quelle dopo
gli anni '90, il che ha comportato anche nei rapporti una
modificazione di alcuni punti dei contratti, così come per esempio
il discorso del 3,5% rispetto al 6%. Teniamo conto che in questa
convenzione non è prevista la partecipazione azionaria della
Finaosta e che l'insieme si riduce in una operazione di
finanziamento per l'acquisizione dei macchinari che, data la
qualità dell'inserimento, sono piuttosto consistenti.
Teniamo ancora presente che non da ultimo però un pochino hanno
giocato anche le variazioni della moneta e della salita dello yen,
dato che questi macchinari sono importati dal Giappone.
Per quanto riguarda la formazione professionale di quei trenta
che vanno in Giappone, proprio in questi giorni si stanno mettendo
a punto i profili professionali richiesti per queste trenta persone
che costituiranno l'ossatura tecnica e dirigenziale dell'azienda,
per cui c'è una precisazione piuttosto puntuale delle singole
professionalità. Penso che nel giro di poco tempo questo quadro
delle professionalità sia chiarito in modo da poter reclutare
queste professionalità il più possibile in Valle d'Aosta.
PRESIDENTE:
Pongo in votazione la ratifica della
deliberazione in oggetto:
ESITO DELLA VOTAZIONE
Presenti: 28
Votanti: 21
Favorevoli: 21
Astenuti: 7 (Bajocco, Cout, Dolchi, Mafrica, Millet, Tonino e
Viberti)
Il Consiglio approva
Oggetto n. 5370 in data 18 luglio 1986:
Legge
regionale 38.6.1982, n. 16 - Mandato alla Finaosta S.p.A. di
effettuare un intervento finanziario nel settore delle società di
trasporto su gomma.
PRESIDENTE:
Ha chiesto di parlare il Consigliere Aloisi,
ne ha facoltà.
ALOISI - (M.S.I.):
Vorrei alcuni chiarimenti in merito a
questa delibera, se fosse possibile. Innanzitutto questa società,
la Par.Val., dovrebbe acquisire la Savda della Sadem. Però, al
punto 3 del deliberato, si dice che: "con riferimento al
finanziamento di £ 6.000.000.000 Vi precisiamo che la Società Savda
è nostra consociata al 100%. Desideriamo inoltre assicurarVi
ecc.".
Volevo sapere perché in questo discorso non entra subito anche
la Sadem, perchè qui si afferma che la Sadem è concessionaria di
molte linee di trasporto internazionali e per quanto riguarda
invece il finanziamento, si parla esclusivamente della Savda, senza
citare la Sadem.
PRESIDENTE:
Ha chiesto di parlare il Consigliere Mafrica,
ne ha facoltà.
MAFRICA - (P.C.I.):
Devo dire che questa deliberazione
non ha, come già sottolineato dal Consigliere Aloisi, il pregio
della chiarezza.
Trattandosi di una operazione complessa, forse qualche dettaglio
di più sarebbe risultato utile. C'è una certa confusione nel
seguito delle operazioni per cui la delibera avrebbe anche meritato
una illustrazione preventiva da parte della Giunta.
Vogliamo qui fare alcune osservazioni e chiedere alcuni
chiarimenti.
Per quello che ricordiamo, è la prima volta che la Finaosta si
impegna in una operazione di carattere quasi esclusivamente
finanziario, cioè non abbiamo capito dal testo della deliberazione,
se non con frasi abbastanza oscure, quali sviluppi abbia in termini
di occupazione il passaggio di proprietà dalla Sadip alla Par.Val..
L'art. 5 della legge n. 16 fa riferimento a problemi di sviluppo
economico e a particolari questioni che riguardano l'occupazione.
Non abbiamo molto chiaro quale influenza abbia il passaggio di
proprietà ai fini dell'occupazione. Si dice che quando tutte le
diverse fasi dell'operazione saranno concluse, l'attuale deposito
Sadem verrà trasformato in sede secondaria e quindi lì dovrebbe
esserci un aumento dei posti di lavoro. Vorremmo capire meglio
questi riflessi dell'operazione sull'occupazione.
Abbiamo invece l'impressione che si tratti di una questione
puramente finanziaria. Dicevamo che è la prima volta che si
interviene in gestione speciale per una operazione puramente
finanziaria.
Vi è una seconda questione che vorremmo capire: si dice che
comunque l'interesse pubblico consiste nel fatto che si tratta di
un gruppo finanziario valdostano. Per noi la sigla Par.Val. era del
tutto sconosciuta, siamo andati a guardare in tribunale per sapere
a cosa corrispondeva. A parte Bordon Cesare che penso sia noto a
tutti, non conosciamo nulla degli altri se non quello che risulta
dall'esame dei documenti che abbiamo visto.
Andando ad esaminare la registrazione della Par.Val., si vede
che la sede è in Aosta, ma che il 98% delle azioni è di un signor
Altignano che risulta residente a Nole Canavese, una località che,
a quanto so, non è nella Regione Valle d'Aosta.
Quindi, se l'azionista principale, che ha il 98% delle azioni, è
un signore che ha interessi in Valle d'Aosta, perchè è anche
Presidente di alcune società: il garage delle Alpi, Cieloalto,
Altileasing, ma non risulta residente in valle d'Aosta, vorrei
sapere perchè nelle premesse si scrive che si tratta di un gruppo
finanziario valdostano. Se fosse stato il 98% delle azioni di
Bordon e l'1% di Altignano non avremmo avuto nulla da eccepire su
questa formulazione.
Ci sembra quindi che questa giustificazione non sia
corrispondente al vero. Non abbiamo poi chiaro il passaggio
successivo dell'acquisizione delle azioni fra la Par.Val., la Savda
e la Sadem e i meccanismi in base ai quali il tutto viene garantito
dalle azioni stesse. Si dice che esiste qui una perizia che valuta
17 miliardi complessivamente il parco di Savda e Sadem. A parte il
fatto che credo che buona parte di quel parco sia stato acquisito
con finanziamenti previsti da leggi dello Stato che permettono
contributi consistenti quando si rinnovano gli automezzi destinati
ad uso pubblico, vorremmo capire come riusciamo a garantire in
questo modo l'impegno finanziario della Regione.
Vorremmo avere dei chiarimenti su questa operazione e fra
l'altro anche capire perchè questi soldi vengono dati direttamente
alla Sadif, che dovrebbe essere la società della Fiat, e non alla
Par.Val.. C'è qualche dubbio? Non ci si fida della Par.Val.?
PRESIDENTE:
Ha chiesto di parlare il Consigliere Pascale,
ne ha facoltà.
PASCALE - (P.S.I.):
Voglio premettere che in data 3
settembre avevo presentato una interrogazione con risposta scritta
con riferimento a questa delibera, dove chiedevo, proprio in vista
della discussione in Consiglio regionale, alcune cose, al fine di
approfondire questa delibera.
Per l'esattezza chiedevo: i nominativi dei soci, con
l'indicazione delle quote azionarie, l'ammontare del capitale
sociale, e copia della relazione di stima redatta dal dott. Chatel
che qui viene citato in delibera.
Sono passati venti giorni ma nessuna documentazione mi è
pervenuta. È chiaro che, se arriverà al prossimo Consiglio, non mi
servirà più.
Comunque volevo sottolineare questo, perchè non sono stato messo
in grado di approfondire una delibera che, come hanno già detto
altri, si presenta poco chiara anche solo per l'esposizione.
È già stato fatto cenno che vi è una specie di contraddizione
fra la premessa e la delibera, perchè la premessa parla di due
società: la Savda e la Sadem, tant'è che si fa una relazione di
stima su due società e poi si dice che il finanziamento richiesto
ammonta al 36% del costo di acquisizione dei pacchetti azionari di
entrambe le società.
Nella parte deliberativa si fa riferimento solo alla Savda,
quando si dice che si trasferiscono alla Par.Val. le azioni della
società Savda, e si costituisce a favore della Finaosta il pegno
sulla totalità delle azioni della società Savda.
Per quel poco che capisco, probabilmente, questa è una
operazione di ingegneria finanziaria che, al di là di quello che
dice la delibera, prevede dei patti parasociali, mi pare che fosse
prevista la successiva acquisizione della società Sadem attraverso
incorporazioni, fusioni o qualcosa del genere. Comunque è chiaro
che se ci sono dei patti parasociali, sarà difficile arrivare a
capire il meccanismo finanziario di questa successiva acquisizione,
di cui poi si parla nella parte finale solo per dire che entro tre
anni il deposito della Sadem deve essere trasferito a
Pont-Saint-Martin, dal che sembrerebbe che entro tre anni la
società Par.Val. si sia impegnata comunque ad acquisire questa
ulteriore società Sadem.
L'altra perplessità, ed anche qui mi ha in parte preceduto il
Consigliere Mafrica, viene dalla motivazione fornita per questa
delibera, là dove si parla di un interesse pubblico. Si dice che
attraverso questa acquisizione è possibile attivare meccanismi atti
a meglio intervenire nel settore del trasporto su gomma.
Non riesco a capire in quale modo, se la maggioranza delle
azioni è in possesso del sig. Altignano, anzichè della Fiat, la
Regione possa attivare dei meccanismi atti a meglio intervenire in
questo settore. In realtà, come tutti sanno, queste società, Savda,
Sadem e altre, hanno delle concessioni che vengono date dalla
Regione, anche in via abbastanza provvisoria, ed hanno notevoli
finanziamenti, sia per quanto riguarda il rinnovo degli automezzi,
sia per quanto riguarda i deficit di gestione, attraverso quella
legge statale che trasferisce i fondi alla Regione, che poi questa
ripartisce fra le aziende private. Mi pare che si tratti di ben 12
miliardi all'anno.
Direi che l'Amministrazione regionale ha già potenzialmente
tutti i meccanismi per intervenire su quelle che sono le società di
trasporto, indipendentemente da chi possa essere il possessore
della maggioranza delle azioni dell'una e dell'altra società.
L'ultima perplessità era sulla relazione di stima di questo
dott. Chatel; non posso pronunciarmi perchè non ho avuto la
possibilità di leggerla, avrei voluto farlo, e se lo chiedo è
perché penso che questa valutazione sia un po' eccessiva per quanto
riguarda queste società. Ma non voglio su questo esprimere un
giudizio.
PRESIDENTE:
Ha chiesto di parlare il Consigliere Viberti,
ne ha facoltà.
VIBERTI - (N.S.):
Sentite tutte le perplessità dei
colleghi, direi che sarebbe il caso di chiedere un rinvio
dell'approvazione della ratifica di questa deliberazione, affinché
si possa disporre della documentazione relativa, in particolare
della perizia del dott. Chatel. Tra l'altro a me era giunto voce,
per aggiungere altre perplessità a quelle espresse dai colleghi,
che ci sarebbe un contenzioso fra l'Amministrazione regionale e
qualcuno degli azionisti della Par.Val.. Anche sotto questo profilo
mi chiedo se non ci siano degli elementi che possano portare ad una
invalidazione della eventuale deliberazione che il Consiglio
andrebbe a prendere, ratificando questa delibera di Giunta, per cui
formalizzerei questa richiesta di rinvio, possibilmente al prossimo
Consiglio, visto che si tratta solo di una questione burocratica
cioè dell'arrivo della documentazione che è stata richiesta.
Visto che tutta questa operazione è avvenuta in modo spedito, il
prossimo Consiglio non è molto distante, non metteremmo in
difficoltà nessuno arrivando ad una approvazione di questa
deliberazione in modo unanime da parte del Consiglio, perchè se la
Giunta intende prendere questa deliberazione avrà pure le sue
ragioni e saranno sostenibili, e se sono sostenibili non vedo
perchè l'opposizione, una volta in possesso di tutta la
documentazione, non possa votare a favore di questa
deliberazione.
Chiedo formalmente che i colleghi che intendano farlo, si
esprimano rispetto a questa richiesta di rinvio alla prossima
seduta consiliare.
PRESIDENTE:
Vi è una richiesta di rinvio al prossimo
Consiglio della delibera n. 5370. Se non vi è un accordo unanime,
bisogna procedere alla votazione. Possono prendere la parola, un
Consigliere a favore e uno contro.
Ha chiesto di parlare l'Assessore alle Finanze Martin, ne ha
facoltà.
MARTIN - (A.D.P.):
Penso di essere in grado di chiarire
molte delle richieste che sono state avanzate. Quindi non sono
favorevole a rinviare la delibera.
PRESIDENTE:
Pongo in votazione la richiesta di rinvio
avanzata dal Consigliere Viberti:
ESITO DELLA VOTAZIONE
Presenti: 28
Votanti: 27
Favorevoli: 11
Contrari: 16
Astenuti: 1 (Baldassarre)
Il Consiglio non approva
PRESIDENTE:
Si procede nella discussione. Ha chiesto di
parlare l'Assessore alle Finanze Martin, ne ha facoltà.
MARTIN - (A.D.P.):
Vorrei dare anzitutto alcune risposte
preliminari. Non esiste intanto alcun contenzioso fra questa
società Savda e la Regione per la concessione delle autolinee. Con
la delibera n. 578 del 25.1.85 questo contenzioso è stato superato,
in quanto la Savda ha ritirato il suo ricorso verso una concessione
e in un accordo siglato dall'Assessore ai Trasporti e dai
responsabili della società si è addivenuti a definire questo
contenzioso.
Va anche detto che questo intervento aveva tutte le
caratteristiche della gestione ordinaria, non essendoci motivi
particolari perchè passasse in gestione speciale, tanto è vero che
quando la richiesta è passata in Regione, è stata immediatamente
trasmessa alla Finaosta.
Solo che, come il Consiglio ricorderà, nello statuto della
Finaosta si dice che le operazioni in gestione ordinaria non
possono superare il 15% del capitale sociale della Finaosta. Poichè
in questo momento il capitale sociale della Finaosta è di 20
miliardi, il 15% significa che la Finaosta non può intervenire in
operazioni che superino i 3 miliardi. Quindi la Finaosta ci ha
comunicato che per questo motivo non poteva fare questo tipo di
intervento in gestione ordinaria.
Nella stessa lettera però ci ha anche dato alcune indicazioni
sulla bontà dell'operazione, tant'è vero che nella lettera si legge
che: "si ritiene comunque importante porre l'attenzione sul fatto
che l'intervento finanziario richiesto alla Regione ammonta al 36%
dell'intero investimento. Il 36%, deriva dal fatto che l'operazione
complessiva per l'acquisizione del pacchetto azionario della Savda
e della Sadem successivamente costa 17 miliardi, a fronte di un
mutuo di 6 miliardi: che è infatti esattamente il 36% di 17
miliardi. Per questo motivo la Giunta regionale ha esaminato il
provvedimento nella gestione speciale, in quanto non poteva essere
finanziato in gestione ordinaria.
Come si svolge l'operazione? La società Par.Val., che fra
l'altro è una società dove la maggioranza del capitale è comunque
valdostano, ha quali soci il signor Altignano che dovrebbe avere il
98% delle azioni, ed è residente ad Aosta dal 24.7.86, il signor
Proto, il signor Bordon, ciascuno con l'1% delle azioni. Questa
società Par.Val. acquisisce dalla Sadif, che è una società del
gruppo Fiat che in questi ultimi tempi sta svendendo il pacchetto
azionario della Savda e successivamente acquisisce il pacchetto
azionario della Sadem.
Questa operazione complessivamente viene a costare 17 miliardi,
di cui 8 miliardi provengono dagli azionisti, un'altra parte
tramite il mutuo che è stato richiesto alla Regione di 6 miliardi,
ed infine 3 miliardi in conto forniture servizi, cioè questa
società continuerà ad effettuare delle forniture, dei servizi per
conto della Fiat fino ad un limite di tre miliardi. In questo modo
si completa l'operazione.
È stato richiesto che nel Consiglio di Amministrazione della
società fosse nominato un rappresentante della Finaosta, e così
pure nel collegio sindacale. Le persone che la Finaosta ha scelto
non sono quelle che sono state sbandierate sul giornalino locale,
ma sono Vitali nel Consiglio di Amministrazione e Spinoni nel
Collegio Sindacale.
Infine la notizia che può essere interessante per quanto
riguarda l'occupazione, e anche per altri effetti indotti, è il
trasferimento di depositi di Ivrea a Pont-Saint-Martin, con un
aumento di occupazione di circa 12 unità.
Debbo dire ancora che quando questa pratica è giunta in
Finaosta, è stata vagliata; ho letto il verbale del Consiglio di
Amministrazione della Finaosta quando ha deliberato questa pratica,
approvandola ad unanimità di voti, ad eccezione di un astenuto che
per motivi professionali non si è pronunciato nè a favore nè contro
questo provvedimento.
Altre domande mi pare che non ce ne fossero; forse è una pratica
che per la prima volta non ha le solite caratteristiche di quelle
fatte normalmente dalla Regione, tendenti soprattutto a potenziare
un certo tipo di occupazione. Qui invece si è cercato di non far
sfuggire dalla Valle d'Aosta una società valida, e di poterne
acquisire un'altra che è altrettanto valida per tutte le linee
nazionali e internazionali che gestisce.
La perizia è stata affidata al dott. Chatel, che ha preso in
esame i bilanci chiusi al 31 dicembre 1985, sia della Sadem che
della Savda, per vagliare attentamente quale era la potenzialità di
queste due aziende, per cui si è levato il dubbio che nel
patrimonio della società si dovesse forse tener conto dei
contributi che le due società hanno ricevuto in base alla legge 151
dello Stato e di quella regionale, di cui non ricordo il numero,
che dava i contributi in conto capitale per il potenziamento dei
mezzi e degli immobili di questa società. Ma devo dire che si
tratta di contributi in conto capitale a fondo perso, che a tutti
gli effetti, quando vengono dati, vanno a costituire il patrimonio
della società che li riceve. Quindi giustamente sono stati inseriti
nella valutazione che ha fatto il dott. Chatel.
Questo è quanto mi premeva dire al Consiglio.
PRESIDENTE:
È chiusa la discussione generale. Qualcuno
intende prendere la parola per dichiarazione di voto?
Ha chiesto di parlare il Consigliere Baldassarre, ne ha
facoltà.
BALDASSARRE - (P.S.D.I.):
Devo confessare che sono
rimasto frastornato dalle perplessità esposte in aula dai diversi
Consiglieri, alcune di queste sono state chiarite dall'Assessore
Martin, così come sono rimasto preoccupato della notizia apparsa
sul giornale locale "La Vallée", in cui si affermava che il
Presidente della Giunta, Rollandin, si era precipitato a
sollecitare telefonicamente la pratica, ma questa può essere anche
una indiscrezione giornalistica. Ho voluto citarla per aggiungere
una mia perplessità a quelle che ho ascoltato qui.
Per concludere, nonostante che qualche perplessità mi rimanga
ancora, anche dopo i chiarimenti dell'Assessore Martin, dopo tre
anni e mezzo posso fare un atto di fede nei confronti di questa
maggioranza, quindi voterò a favore di questa delibera.
PRESIDENTE:
Ha chiesto di parlare il Consigliere Pascale,
ne ha facoltà.
PASCALE - (P.S.I.):
Prendo atto con soddisfazione che il
Consigliere Baldassarre è capace anche di leggere fra le righe di
una delibera poco chiara. Evidentemente ha cominciato ad imparare
in Consiglio regionale.
Se la delibera fosse stata fatta sulla base della relazione
dell'Assessore Martin, forse molte domande non le avremmo
formulate; la delibera invece dice in parte cose diverse o
incomprensibili rispetto a quella che è stata la relazione.
Due osservazioni: la prima è che se non altro questa delibera
del 18 luglio ha avuto l'effetto di fare avere la residenza ad
Altignano, e ad acquisire come valdostano un esponente abbastanza
qualificato del mondo della finanza. La seconda riguarda questi
sorrisi che ho visto sulle facce dei compagni comunisti quando
hanno sentito la composizione del Collegio Sindacale riferito al
compagno Spinoni. Non ce ne scandalizziamo perchè il compagno
Spinoni fa parte del Consiglio di Amministrazione della
Finaosta.
Rimangono, nonostante le osservazioni dell'Assessore Martin, in
parte le nostre perplessità sulla stima fatta; ripeto che non ho
avuto occasione di leggere questa relazione, me ne rammarico, penso
che con una maggiore solerzia da parte dell'Assessore competente o
di chi per esso, si poteva mettere il sottoscritto in grado di
approfondire l'argomento, e quindi annuncio l'astensione del gruppo
socialista su questa delibera.
PRESIDENTE:
Ha chiesto di parlare il Consigliere Mafrica,
ne ha facoltà.
MAFRICA - (P.C.I.):
Non riteniamo sufficienti i
chiarimenti forniti dall'Assessore; l'unico chiarimento effettivo è
quello della residenza, che è venuta dopo la delibera. Pertanto al
momento in cui è stata presa la delibera, non era vero che la
società era nelle mani di valdostani.
Non è stato chiarito invece un punto importante rispetto al
meccanismo delle operazioni. Prima di tutto c'è da rilevare quanto
segue: se nella legge abbiamo stabilito che in gestione ordinaria
si può dare solo il 15%, c'è una ragione. Si tratta di non
impegnare una parte rilevante della dotazione della Finaosta in una
unica operazione che può anche non riuscire, anche se la gestione
ordinaria è responsabilità complessiva del Consiglio di
amministrazione, non c'entra in quel caso l'Amministrazione
regionale.
In sostanza, se ho capito bene, diamo i soldi per cominciare a
comperare il pacchetto della Savda.
La Savda ha una certa quantità di azioni della Sadem e una volta
che si sono acquisite le azioni della Savda, allora questa società
ha le garanzie sufficienti per richiedere mutui, per poi acquisire
il controllo della Sadem. Posso fare l'ipotesi che sugli otto
miliardi di valore della Savda la Regione ne anticipi sei, che una
volta acquisito il patrimonio Savda, presentandolo come garanzia,
si possa acquisire il patrimonio Sadem, però nella delibera abbiamo
fatto la perizia sull'insieme del patrimonio Savda e Sadem, che non
è, per quello che ne sappiamo, tutto della Savda. Questo
l'Assessore non ce lo ha chiarito.
Oggi come oggi si acquistano le azioni Savda, il resto è da
vedere; quindi la perizia andava fatta solo sulle azioni Savda,
perchè è su quelle che abbiamo la garanzia. Ne segue che non
abbiamo 17 miliardi di garanzia, quindi concediamo un mutuo di sei
miliardi su una garanzia di azioni che ne valgono otto. Questo c'è
scritto in delibera, ma non in modo così chiaro.
Qui non diamo il 36%, qui diamo lo "start" ad una operazione che
probabilmente finirà per realizzarsi in questo modo, però lo
"start" della Regione non è cosa di poco conto. Secondo me è quello
che consente l'operazione, e come la fa questa società, sarebbe in
grado di farla qualunque altra società con capitale di 200
milioni.
Quindi non vediamo le ragioni per darli proprio a questa società
e votiamo contro.
PRESIDENTE:
Ha chiesto di parlare il Consigliere Aloisi,
ne ha facoltà.
ALOISI - (M.S.I.):
Le perplessità che avevo prima le ho
ancora adesso. Non riesco a capire questo lasso di tempo di tre
mesi per acquisire la Sadem, non riesco a capire come mai nel mese
di luglio questo signor Altignano ha preso la residenza qui,
potrebbe darsi che dal 10 gennaio 1987 la riprenda di nuovo a
Caluso, dopo aver preso i sei miliardi.
Pertanto, pur valutando che l'operazione potrebbe essere stata
interessante, la giudico troppo ingarbugliata per cui dichiaro
l'astensione del M.S.I..
PRESIDENTE:
Ha chiesto di parlare il Consigliere Viberti,
ne ha facoltà.
VIBERTI - (N.S.):
Per una richiesta di rinvio a domani
perché voglio vedere questa perizia, fatta dal dott. Chatel.
Al Presidente questa richiesta può non sembrare ragionevole.
Visto che questa persona è la stessa che ha fatto le perizie
relative alla questione Multibox, sarei interessato a vedere come
lavora questo signore.
Inoltre, i rilievi che ha fatto il Consigliere Mafrica mi pare
che non solo dimostrino che siamo di fronte ad una operazione
finanziaria, ma che qui si fanno dei favoritismi vergognosi nei
confronti di un nuovo cittadino valdostano, e non si capisce a che
titolo.
Qui veniamo a pagare 500 milioni un nuovo posto di lavoro in
Valle d'Aosta, se è poi vero che saranno dodici questi nuovi posti
di lavoro.
Non capisco certi colleghi dell'opposizione che su cose molto
meno consistenti fanno la dovuta opposizione, mentre su una
operazione così poco chiara, improvvisamente - nonostante le
parecchie diottrie mancanti - vedono chiaro fino in fondo.
Formalizzo la richiesta di una votazione nella giornata di
domani, dopo aver ricevuto la documentazione che ancora non ci è
stata fornita.
PRESIDENTE:
La richiesta avanzata dal Consigliere Viberti
non può essere accettata da questa Presidenza perchè la discussione
generale è già chiusa, siamo in sede di dichiarazione di voto, dove
non è ammessa una richiesta di questo genere.
Se nessun altro intende prendere la parola per dichiarazione di
voto, pongo in votazione la delibera n. 5370.
ESITO DELLA VOTAZIONE
Presenti: 28
Votanti: 24
Favorevoli: 17
Contrari: 7
Astenuti: 4 (Aloisi, Breuvé, Pascale e Torrione)
Il Consiglio approva
PRESIDENTE:
I lavori sono sospesi, riprenderanno domani
mattina alle ore 9,30.
La seduta è tolta.
La seduta termina alle ore 20,13.
