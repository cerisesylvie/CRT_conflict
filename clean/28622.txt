Classificazione
(Nessuna classificazione presente)


Trascrizione informale del dibattito dell'aula
Oggetto del Consiglio n. 94 del 31 marzo 1969 - Resoconto
OGGETTO N. 94/69 - Provvedimenti a favore delle maestranze
della società "Brambilla costruzioni", con sede a Verrès.
(Approvazione di ordine del giorno e di mozioni)
Germano (P.C.I.)
- Pensavamo di discuterla in fondo
perché è un problema che pensavamo che doveva avere un dibattito
abbastanza approfondito, perché è un problema serio per la Bassa
Valle; un problema che investe l'occupazione di 111 operai della
Brambilla costruzioni, uno stabilimento sorto nel 1932, che non ha
mai avuto, dal 1932 al 1969, nessun rimodernamento, e che gli
impianti come erano in partenza sono ancora oggi. Credo che sia
un'eccezione nell'industria italiana. Quello invece che è cambiato
è che nel 1945 vi erano 440 dipendenti, nel 1951 erano 336 e adesso
nel 1969? Prima della crisi eravamo a 111. E c'è anche un altro
dato da osservare, per esempio, la lavorazione del nitrato. Nel
1951, con 336 operai, dava 280 quintali di nitrato al giorno,
mentre invece, prima della crisi, stessa lavorazione, meno operai,
ecc. i quintali prodotti erano 450; il che significa che ci
troviamo di fronte ad una industria dove si è moltiplicata la
produzione, ma solo ed esclusivamente in base allo sfruttamento del
lavoro operaio. Basta considerare ancora un'altra cosa, che nel
1951 vi erano le miniere, le miniere di Champdepraz, dove si
estraeva la pirite e dove si lavorava il minerale; si è ceduto la
miniera, si è cercato di ridurre il tutto proprio allo sfruttamento
immediato e, brutale, anche dell'operaio.
Come ha agito il padrone, in tutti questi anni, per ridurre, non
è andato, solo una volta è andato incontro a notevole licenziamento
di 40 operai, ma in genere, uno si licenziava, uno andava in
pensione, non lo sostituiva e naturalmente tutti i lavori che
facevano prima, anche aumentati perché aumentava la produzione, lo
facevano in un numero sempre ridotto di operai.
Adesso siamo a 111. C'è stata la crisi: 11 si sono licenziati e
sono andati ad occupare altri posti, 12 sono dai 57 ai 60 anni e si
ha l'intenzione di metterli in cassa d'integrazione per 9 mesi, il
rimanente della classe operaia della Brambilla, è una classe
operaia con la caratteristica di essere anziana, perché si è fatta
tutta in quella fabbrica lì, sono operai dai 40, 45 ai 55 anni,
quindi in una situazione per una eventuale altra occupazione, di
maggiore difficoltà per il collocamento e la tattica del padrone,
anche in questa crisi, quale è stata? Gli rincresce di affrontare
una lotta che lo squalifichi, e allora, dice, e mi pare che l'ha
detto anche all'Assessore all'Industria, o l'ha detto il dirigente
quando è andato dall'Assessore all'Industria, "noi dopo Pasqua
riprenderemo, fermeremo solo due reparti, quello dei solfati, e
riprenderemo con quelli dei nitrati, e quelli dei solfati non
vogliamo perché c'è una riduzione di prezzo di 300 lire al quintale
quindi il mio utile non è più il massimo profitto", ma guadagna
troppo poco, "allora non mi conviene, mentre invece continuo con
quello dei nitrati, elimino 25 o 26 operai, e vado avanti con gli
altri fino alla fine dell'anno" perché utilizza per questo una
centrale idroelettrica che utilizza sempre nel periodo estivo per
il lavoro, e poi nel periodo invernale restituisce o vende
l'energia elettrica dell'ENEL.
Ma gli operai, noi abbiamo parlato con una grande assemblea di
operai, vi erano circa 50 operai, quindi praticamente tutti quelli
che non erano al turno erano alla riunione, gli operai ci dicevano
"ma questo è un inganno, è un inganno perché in questa stagione
avviene sempre che vi è la revisione dei macchinari, e invece
quest'anno non ha fatto la revisione del macchinario, ha fatto solo
le riparazioni più urgenti, più immediate", il che gli operai
concludono nel dire "questi li porterà fino alla fine di
quest'anno, questi 80, 85 che restano, e poi chiuderà". E ci sarà
di nuovo e forse la definitiva fermata dello stabilimento e già si
dice fra gli operai che si contempla la vendita della centrale
all'ENEL, naturalmente, con un altro recupero di capitali.
Cosa chiedono gli operai in sostanza? Chiedono al Consiglio
regionale di non essere lasciati soli, di sapere cosa vuole fare il
padrone per potersi regolare anche loro, di avere le idee chiare,
di poter fare sul padrone una determinata pressione di carattere
economico, di carattere sociale, di carattere politico, perché ci
troviamo di fronte ad un padrone che è un padrone di tipo
particolare. A parte che gli operai hanno anche saputo che è
diventato, negli anni scorsi, cittadino svizzero, perché pensa che
dovrà riparare, e assieme al suo riparo, penso abbia già fatto
riparare anche i capitali, i profitti che ha avuto prima, ma è un
padrone di tipo particolare perché è proprietario di una centrale
idroelettrica e non rispetta le leggi, non rispetta le leggi. Vi è
la famosa legge che tutti conosciamo, sui sovra canoni
idroelettrici ai comuni rivieraschi, e il Sig. Brambilla non paga,
i comuni rivieraschi avanzano circa 160 milioni ed hanno una causa
in corso, e voi sapete come sono queste cause. I comuni che sono i
più deboli continuano a subire rinvii, rinvii e rinvii e questa
causa non si risolve, non si risolve.
Io a questo proposito direi, dobbiamo anche tenere presente che
vi è un punto del nostro Statuto, l'articolo 8, il nostro Statuto,
nel secondo comma dice "Il Presidente della Giunta regionale ha
facoltà di provocare dagli organi competenti la dichiarazione di
decadenza delle concessioni, ove ricorrano le condizioni previste
dalla legge".
Ora, quando ci troviamo di fronte ad uno che non rispetta le
leggi, che non paga quello che le leggi gli impongono di pagare,
credo che sia uno dei casi dove un passo del Presidente della
Giunta verso il Ministero dei Lavori Pubblici e così via, potrebbe
anche essere un elemento di una certa pressione nei confronti del
Brambilla.
Vi è poi anche un altro aspetto che gli operai hanno messo in
evidenza in questa riunione ed è quello della cassa di
integrazione. Qui sono venuti su e dicono loro, c'è stato un
impegno di dare il 66% su 43 ore settimanali, quelle che
effettivamente facevano; invece, pare, che come primo acconto, mi
hanno fatto vedere delle ricevute che loro hanno firmato, hanno
avuto il 66% o su 10 ore e mezza, o su 16 ore, non so bene, su 16
ore. Il che, io ho visto queste buste, gli operai avevano delle
buste per due mesi, di 28.000 lire, 29.000 lire, 30.000 lire, per
due mesi, per due mesi!
Ora, mi si è detto, si attende un decreto, il completamento di
un decreto da parte del Ministero del Lavoro che dovrebbe dare
l'80% della cassa integrazione, non il 66%. Ma certo che se arriva
su queste misure di ore, ci troviamo di fronte ad operai che in
questi due mesi hanno preso 14.000 lire, 15.000 lire per vivere un
mese con le loro famiglie, con le loro famiglie.
Quindi bisogna che la Regione veda anche con l'Ufficio del
Lavoro, questo aspetto, perché è una questione che in certe
famiglie diventa tragica; mettetevi voi al posto di quell'operaio
che ha moglie e due bambini, che riceva 30.000 lire in due mesi per
poter vivere e con le prospettive poi che ha davanti, e ha una
certa età. Quindi il problema non è tanto, non ci troviamo di
fronte al problema della Cogne, dove abbiamo 4.500 operai, dove
qualsiasi cosa riveste un ordine di cifre abbastanza rilevante, il
problema, secondo me, è quello di vedere la costituzione o il
funzionamento di un comitato presieduto dal Presidente del
Consiglio, che veda come esprimere una solidarietà morale ed
economica, come veda di fare una determinata pressione sul padrone,
come veda di fare una determinata azione sul padrone, come veda di
fare una determinata azione anche sul collocamento per creare posti
di lavoro e come veda anche una determinata azione verso la cassa
di integrazione, per mettere a posto le cose. Io direi però che è
una cosa che bisogna fare presto perché due mesi sono passati, le
prospettive che ci sono, sono abbastanza buie e se c'è un'azione
immediata, da parte del Consiglio regionale, si può arrivare ad un
concreto aiuto, se invece ci perdiamo per strada ci troveremo di
fronte alla Bassa Valle che continua a degradare, per una continua
riduzione di posto di lavoro e la situazione economica ne risente,
come voi potete immaginare.
Fosson (U.V.)
- Je n'ai pas grandes choses à ajouter à ce
qu'a dit le Conseiller Germano qui a déjà touché différents points
et je ne voudrais pas répéter; certainement que la situation de la
Brambilla Costruzioni est une situation critique. On doit,
l'administration régionale doit intervenir, elle a le devoir
d'intervenir pour voir ce que peut faire en appui des ouvriers.
Elle doit certainement faire une certaine pression avec la société
qui a cette volonté de porter, de faire, de tirer le maximum de
profit jusque au moment qu'elle peut encore travailler, et, disait
il y a un instant le Conseiller Germano que cette année on n'a pas
fait la révision des différentes machines, et il me résulte, il
nous résulte qu'on fait des travaux vraiment d'ordinaires
administration, seulement pour pouvoir permettre encore de produire
une certaine partie d'énergie électrique et on dit "nous ne voulons
pas dépenser de l'argent pour mettre, pour faire complètement ce
qu'il faut faire, la révision à la centrale électrique parce que,
tant, nous ne savons pas où nous allons finir". Il y a de la part
de la société, il y a aussi un certain chantage, parce que on dit
"ne faites pas trop de questions pour la Brambilla Costruzioni
parce que sans quoi nous nous ressentirons aussi pour la Brambilla
Filatura"; la situation du personnel, du nombre, de l'âge du
personnel, du nombre de ceux qui ont déjà abandonné l'usine, de
l'âge de ceux qui sont en train, et que la société voudrait mettre
"in cassa integrazione", jusque pendant, 9 mois, a déjà été
illustrée, et je ne veux pas m'arrêter encore sur cela.
Une question concrète, effectivement, que l'administration peut
faire, à part tout ce qu'elle pourra faire dans l'intervention
vis-à-vis de la société pour voir si on peut continuer une certaine
activité, c'est tout de même dans le champ de la "cassa
integrazione". Dans le champ de la "cassa integrazione" je pense
que l'appui de l'administration régionale vis-à-vis de l'organe
qui, délibérant organe, puisse arriver à une conclusion d'augmenter
le nombre des heures sur lesquelles on donne le pourcentage et on
pourrait aussi voir d'accélérer la question du 80%, parce que il me
semble que cette affaire du 80% on devrait déjà pouvoir
l'appliquer.
La question, la situation de Verrès est une situation critique,
et une autre question de l'administration régionale doit faire,
parce que c'est inutile de se faire des illusions que l'activité de
la Brambilla Costruzioni, même à travers une intervention, même à
travers une intervention de force, vis-à-vis de la société on
pourra prolonger la vie de cette société, mais pour que cette
société puisse de nouveau avoir une vitalité il faudrait renouveler
complètement les installations et ceci je pense que ce ne soit pas
absolument dans les plans de la Brambilla, et alors
l'administration régionale doit se poser, à travers aussi la
Commission de la programmation, doit se poser le problème de
pouvoir créer certaines d'autres industries à Verrès qui puissent
donner du travail surtout à la main d'œuvre
jeune, parce que sans quoi la main d'œuvre qui
est employé à Verrès a continué, comme il a déjà été dit, à
diminuer énormément dans ces dernières années, et continuera à
diminuer, et ceci en portant une crise profonde vraiment dans toute
la région de Verrès.
Donc, il y a une urgence d'intervenir pour voir ce qu'il est
possible de faire immédiatement, immédiatement pour venir à la
rencontre de ces nécessités qui ont été éclaircies des travailleurs
de Verrès, immédiates, mais il y a aussi toute une action à faire
pour penser au futur, parce que, sans quoi, plus tard on arrive et
pire sera la situation.
Caveri (U.V.)
- Le cose gravi che il Consigliere Germano
ha denunciato in questa seduta del Consiglio un momento fa, non mi
hanno stupito perché, per molti anni io ho avuto dei rapporti come
Presidente della Giunta regionale, con la Direzione della
Brambilla, sia per questioni sindacali, sia per la questione dei
rapporti umani, sia per la questione del BIM ecc., e posso dire di
aver fatto un'esperienza negativa, anzi devo dire che è stata
sempre l'esperienza la più negativa che io abbia mai fatto nei
rapporti con direzioni degli stabilimenti industriali, esperienza
talmente negativa che in confronto, persino i vecchi dirigenti
della Cogne che erano di quella vecchia scuola che noi conosciamo,
poiché i nuovi metodi neocapitalistici che noi respingiamo non
erano stati ancora inventati, ebbene quei vecchi dirigenti della
Cogne, non voglio citare i nomi perché alcuni di questi sono
deceduti, in confronto alla Direzione Brambilla erano rose e fiori
poiché la Direzione degli stabilimenti Brambilla ha sempre battuto
tutti i datori di lavoro per la loro mentalità chiusa e...
Mi ricordo perfino questo episodio, che avendo io una volta
chiesto, come Presidente della Giunta regionale, di visitare gli
stabilimenti Brambilla di Verrès, di cui avevo tanto sentito
parlare in modo così negativo, la Direzione dello stabilimento mi
aveva in un primo tempo rifiutato di fare questa visita degli
stabilimenti di Verrès, al che io avevo protestato energicamente,
perché avevo detto che erano fuori dalla grazia di Dio, perché
evidentemente era un diritto e un dovere dell'autorità politica di
visitare gli stabilimenti.
Quindi, non siamo stati stupiti di quanto hanno detto i
Consiglieri che ci hanno preceduto e voglio ricordare fra parentesi
anche quel processo che si è svolto al Tribunale di Aosta nel quale
erano implicati proprio i datori di lavori, industriali e dirigenti
di questa società, antipatico processo con una antipaticissima
imputazione e abbiamo avuto l'impressione che quelli che sono stati
condannati, sono stati condannati anche un po' per quegli altri più
importanti di loro che sono stati assolti per insufficienza di
prove.
Quindi, io mi associo pienamente alle proposte che mi sono state
fatte finora, affinché sia esercitata dalla Giunta regionale la
pressione politica più energica sulla direzione di questo
stabilimento per un intervento a favore degli operai, e voglio dire
anche qualche cosa di più.
Oltre l'azione immediata che deve tendere a scopi immediati ed
efficaci per i lavoratori di questo stabilimento, c'è un altro
problema di cui noi ci dobbiamo preoccupare. Lo hanno detto già
prima i Consiglieri regionali che mi hanno preceduto che la zona di
Verrès è diventata veramente una zona depressa con questa
contrazione del numero dei lavoratori degli stabilimenti
industriali, e allora, quando noi pensiamo che in Valle d'Aosta si
è fatto uno stabilimento industriale, in un comune della Valle,
dove non c'era mano d'opera disponibile, e i dirigenti di questo
nuovo stabilimento si mettevano le mani nei capelli perché non
trovavano la mano d'opera in quel comune, e allora, io dico, si
parla tanto di pianificazione, di programmazione, ma allora,
cerchiamo di orientare le nuove industrie che speriamo abbiano da
sorgere in Valle d'Aosta, orientiamole non là dove non c'è mano
d'opera disponibile, ma in quelle zone, come in primo luogo Verrès,
zona depressa sia per il Comune di Verrès, ma anche gli altri
comuni, il Comune di Issogne, di Champdepraz, di Montjovet, di
Arnaz, comuni tutti depressi, cerchiamo di orientare lì le nuove
iniziative, oltre che a Pont-St-Martin o al Comune di Chambave, che
sono comuni notoriamente depressi.
Tonino (P.S.I.U.P.)
- Come è già stato detto da coloro
che mi hanno preceduto, la situazione dello stabilimento Brambilla
Costruzioni di Verrès, si trova sulle soglie della chiusura totale,
quindi 111 operai che verrebbero a trovarsi sul lastrico da oggi a
domani. Sindacare quali siano le cause che hanno originato questa
crisi, possono essere molte, ma la più evidente è la completa
noncuranza del solito padrone che gli preme sopra ogni cosa
spremere fino in fondo l'operaio, come si fa con un limone, senza
minimamente provvedere all'installazione di nuove macchine,
dimostrando un totale disinteressamento su quello che è il processo
tecnologico in materia.
E difatti, a confermare che a quel padrone, come per tanti altri
padroni, interessa soprattutto sfruttare l'operaio fino in fondo,
vi sono dei dati che abbiamo potuto ottenere e che sono stati testé
detti dal Consigliere Germano, e che riguardano per l'appunto, come
il Brambilla sia riuscito, senza rimodernare gli impianti, ad avere
maggiore produzione, con meno operai, e fare dell'operaio una
macchina moderna, senza tirare fuori un soldo, per facilitare, sia
la produzione sia il duro lavoro degli operai.
Nel 1951, ripeto, perché magari la mia deposizione può avere un
altro colorito, nel 1951, si dice, che vi erano 386 operai, fra
miniere che sono state poi accantonate e che la produzione
giornaliera, con 7 giorni di lavoro continuativo, era di 280-300
quintali di solfato ammonio giornaliero. Nel 1968 e nell'ultimo
scorcio 1969, con una novantina di operai che lavorano 6 giorni
alla settimana, senza, come abbiamo detto, rimodernare gli
impianti, facendo passare tutto sulle spalle dei lavoratori,
l'aumento della produzione, la stessa raggiunge oggi i 400 quintali
giornalieri, quindi, come si può parlare di crisi quando noi
vediamo che con meno operai si raggiunge un cospicuo aumento di
produzione.
Da tutto questo si può desumere, come ho detto prima, che alla
Brambilla interessava solamente fare quattrini, lasciare gli
impianti di cento anni fa, per poi magari, giungere alla chiusura
del complesso, avendo nel frattempo accumulato una riserva
monetaria tale da essere tranquillo e di non avere pertanto nessuna
preoccupazione in avvenire. Può essere così per il Brambilla, ma
naturalmente non può essere così per i lavoratori che vengono
gettati sul lastrico, dopo essere stati sfruttati in tutti i modi.
Qualcuno dice che la Centrale Elettrica di proprietà del Brambilla
dovrebbe passare all'ENEL in un prossimo futuro e anche queste
voci, se corrispondono al vero, avvalorano l'ipotesi, che è
generale oggi a Verrès, della smobilitazione dello
stabilimento.
In una situazione del genere...
Montesano (P.S.U.)
- ... per favore, i Consiglieri
protestano quando ci sono queste riunioni; scusate, io non posso,
l'ho detto una volta, l'ho detto una seconda volta ...
Tonino (P.S.I.U.P.)
- In una situazione del genere la
preoccupazione è generale, sia soprattutto per gli operai, i quali,
data l'età media in cui si trovano, diventa difficile per loro
trovare una nuova occupazione, sia per la medesima economia locale,
ove si riscontra già una grave crisi, in conseguenza
dell'autostrada e la carenza degli impianti industriali, per cui la
chiusura di quella fabbrica aprirebbe una crisi ancora più pesante
da divenire insopportabile. Di qui la necessità di intervento da
parte delle autorità, impegno che noi intendiamo dare alla Giunta
di intervenire immediatamente presso la persona del Sig. Brambilla,
o presso i dirigenti, per conoscere quelli che sono i suoi reali
intendimenti e come potrebbe essere possibile sanare una situazione
così grave. Io penso che tutti noi dobbiamo adoperarci per fare
qualche cosa di utile e soprattutto nessuno di noi deve fare della
falsa demagogia. Dico questo perché è proprio avvenuto, tempo
addietro, tramite un buon pensante che è riuscito a portare il suo
giornale, in poco tempo, che ne è direttore, alla portata della
gente i giornali del Monte Bianco. Questo Signore che è direttore
della Regione, organo della Democrazia Cristiana della Valle
d'Aosta, anziché tramite il suo giornale portare un reale
contributo costruttivo ai fini di risolvere una grave crisi, che si
prospetta nella zona di Verrès, il Bonin accusava l'amministrazione
di Verrès di responsabilità sulla crisi della Brambilla,
dimostrando con questa infondata accusa la sua superficialità e
soprattutto mancanza di cognizioni in materia, in quanto
l'amministrazione comunale di Verrès non ha certo bisogno di
nessuna falsa e demagogica polemica politica del Sig. Bonin. Le
cose che stanno per accadere, furono state a suo tempo portate a
conoscenza alla Commissione consultiva della programmazione, per il
mezzo proprio del Sindaco di Verrès, in data 27 novembre 1967, e
non è certamente colpa degli amministratori comunali di Verrès se
questa commissione consultiva per la programmazione non ha
funzionato. Semmai il Sig. Direttore della Regione si rivolga ai
capi della coalizione di centro sinistra che non hanno nemmeno
risposto all'ordine del giorno, votato all'unanimità, ultimamente,
dal Consiglio comunale di Verrès, il quale chiede al Presidente
della Giunta il proprio interessamento, tramite intervento presso
la Direzione dello stabilimento, al fine di vagliare la possibilità
di normalizzare i pericoli di una totale chiusura. Prendo invece
atto con soddisfazione che il Presidente dell'Ufficio regionale
della Programmazione, Consigliere Lustrissy, abbia risposto al
Sindaco di Verrès, dicendo di interessarsi su questa questione.
Ma a parte questa polemica, con chi ha voluto fare della
polemica, occorre oggi che la Giunta regionale agisca con tutta
l'autorità che le compete, per cercare di risolvere una crisi che
potrebbe portare a delle conseguenze ancora più gravi.
Un'altra raccomandazione che voglio fare e che sembra che
l'Assessore all'Industria e Commercio sia favorevole, è quella di
un interessamento immediato per l'industrializzazione della Bassa
Valle, ciò naturalmente all'infuori di un immediato interessamento
da parte della Giunta per la crisi della Brambilla.
Io a questo punto vorrei proporre, visto che gli operai della
Brambilla, messi in cassa integrazione, hanno avuto in due mesi la
somma di 24-25.000 lire e sappiamo che sono padri di famiglia,
vorrei proporre che la Giunta veda la possibilità di stanziare un
contributo, non so, pari a quella rimanenza che doveva essere in
cassa integrazione e che vada a beneficio degli operai che sono
posti in cassa integrazione.
Albaney (R.V.)
- Vorrei fare una panoramica in quanto mi
è stata data la possibilità, sabato, di avere un contatto,
unitamente all'Ufficio del Lavoro e agli uffici della
programmazione di aver avuto un contatto con i responsabili della
Brambilla qui, all'Amministrazione regionale.
La situazione della Società Brambilla è venuta via via
aggravandosi, da cinque anni a questa parte; i motivi della crisi
sono molteplici, dovuti ai seguenti fattori: l'impianto è dell'anno
1934/35, come giustamente faceva rilevare il Consigliere Germano,
quindi pertanto, vecchio.  La produzione annua è di circa
200.000 quintali di fertilizzanti, mentre con impianti moderni, vi
si raggiungono, con medesimo personale, produzioni di decine di
volte superiori. In una riunione tenutasi presso l'Ufficio del
Lavoro, i sindacati dei lavoratori hanno riconosciuto che la crisi
in cui versa la società Brambilla è dovuta alla non competitività
dei fertilizzanti prodotti. Infatti, il verbale che ho qui sotto
mano, i Sindacati all'unanimità dicono: "consta a tutti noi lo
stato di crisi in cui versa da tempo la predetta società, per
effetto della non competitività dei fertilizzanti prodotti". Uno
dei motivi, io sto facendo una panoramica, non do mica la colpa
agli operai, io sto facendo una esposizione generale di quella che
è la situazione alla Brambilla, mi lasci continuare, Germano.
I costi di produzione, sono però i motivi venuti aumentando, e i
prezzi anche del CIP sono rimasti stazionari. Nel 1967 si sono
venduti circa 160.000 quintali di solfato ammonico, e 160 circa di
nitrato di calcio, con un fatturato di oltre 900 milioni. Nel 1968
i fatturati scesero da 900 a 500 milioni; io espongo delle cifre.
Le maestranze assorbono circa il 50% delle entrate lorde, perché
100 operai, con in media, fra salari e contributi assistenziali e
previdenziali sono 2.000.000, 2.500.000 pro capite, arriviamo a 250
milioni. La giacenza magazzino del solfato ammonico, invenduto,
corrisponde circa a 6 mesi di produzione, con conseguenza di
immobilizzo di capitale.
Le grandi industrie, quali la Montecatini, hanno ribassato i
prezzi del solfato ammonico, e l'hanno ribassato di 400.0600 lire,
al di sotto dei prezzi minimi stabiliti dal CIP. In queste
condizioni la società ha sospeso la produzione di solfato ammonico,
chiedendo il licenziamento di 40 dipendenti, ancora attualmente non
licenziati; non sono stati licenziati in quanto è in corso tutta la
pratica per mettere questi dipendenti in Cassa Integrazione.
Per la Cassa Integrazione è stato chiesto, per tre mesi questa
indennità dell'80%, in base alla legge 1115, e detto intervento
potrà essere prorogato ancora di tre mesi, e in via eccezionale,
per successivi tre mesi ancora. La legge prevede tre mesi, altri
tre mesi, e forse ancora tre mesi. Questo è quanto dice la legge,
precisamente la legge.
In una riunione che abbiamo avuto, come ho già accennato
poc'anzi, in una riunione avvenuta sabato presso l'Ufficio
dell'Assessorato, i responsabili della Società hanno assicurato che
a partire dai primi di aprile e precisamente dall'8 aprile, la
Società stessa continuerà a titolo sperimentale la produzione del
nitrato di calcio, che sembra aver maggiore possibilità di
collocamento sul mercato. Con questo provvedimento la Società
manterrà in forza circa 75-80 dipendenti, giustamente, come faceva
notare il Consigliere Germano.
Di quegli altri 40 dipendenti che è intendimento della società,
licenziarli, la situazione è la seguente: 14 già se ne sono andati
per conto loro e già hanno trovato una soluzione: questi dati sono
precisi, perché ce li ha dati l'Ufficio del Lavoro, sabato. 11
hanno compiuto i 57 anni quindi in base alla nuova legge sulle
pensioni, potrebbero andare in pensione; rimangono lì una decina di
operai, che, allo stato attuale delle cose, come dico, non sono
ancora stati licenziati. Questi 10 operai si vedrà, l'Ufficio del
Lavoro se ne è occupato, vedrà di collocarli presso la Nazionale
Cogne, certamente con grave discapito degli operai stessi, perché
partire da Montjovet e venire a lavorare alla Cogne, certamente non
è una cosa molto interessante. Si è parlato di esperimento da parte
della Società Brambilla, ma, data la situazione, non dobbiamo farci
soverchie illusioni circa il buon esito e la buona continuazione
della fabbrica; infatti, dobbiamo tener presente che la vendita del
nitrato di calcio che lo scorso anno di 150.000 quintale, cioè
l'anno 1967, l'anno 1968 è 115; quindi questo esperimento
rimarrà... questo esperimento fatto dalla Società durerà fino al 30
di novembre. La Società in sede di riunione si è impegnata, di
fronte all'Ufficio del Lavoro, il responsabile dell'Assessorato, si
è impegnata la Società a non licenziare, diciamo, rimanere intatte
come unità lavorative questi 80 circa dipendenti.
Risulta che la Società sarebbe intenzionata ad alienare lo
stabilimento; si è rivolta alla Montecatini, una delle sue grandi
concorrenti, la Montecatini, ad un prezzo abbastanza, almeno, da
profano ritengo un prezzo abbastanza buono, un prezzo che poteva
aggirarsi sui 300 milioni. Infatti, lì, dallo stabilimento reparto
chimico, lo stabilimento a 100.000 mq a 3000 al metro, 3000
milioni; quindi però anche la Montecatini, dovendo ammodernare
questi impianti, dovendo fare sì che funzionino meglio, la
Montecatini non ha accettato. Pare che la Società si sia ancora
rivolta ad altre industrie di tale tipo, però non so a che punto
potrà arrivare la conclusione. Comunque, assicuro il Consiglio che
seguirò il caso della Società Brambilla, con la massima attenzione,
riservandomi poi di conferire al Consiglio. Per quanto riguarda la
richiesta fatta, che è la più sostanziale, diciamo, vogliamo in
questo momento essere vicini agli operai, non funziona ancora
questa cassa integrazione, la richiesta fatta dal Tonino, cercando
di venire in aiuto a questi operai e io ritengo e chiedo cinque
minuti di sospensione in modo che la Giunta possa decidere e dove
reperire questi fondi; non ho ancora parlato con l'Assessore alle
Finanze, quindi lo stesso ci dirà qualcosa in merito.
L'altro impegno che dobbiamo prenderci come Giunta, e la
Commissione Industria e Commercio sta già muovendosi su questi
passi, è questo di cercare di trovare degli stabilimenti che
possono venire qui nella nostra Regione e tutta la Commissione
all'Industria e Commercio sa che stiamo muovendoci su quella strada
affinché in quelle zone, o in zone vicine, venga a stabilirsi
un'industria la quale possa, eventualmente assorbire questi operai
perché magari in un prossimo non molto lontano la Brambilla dovrà
chiudere i battenti.
Lustrissy (D.C.)
- Io partecipai all'incontro con i
responsabili della Società, sabato scorso e ho ben poco da
aggiungere a quanto ha esposto l'Assessore all'Industria e
Commercio per quanto attiene alla situazione attuale dello
Stabilimento.
Se vogliamo andare indietro nel passato, fare un po' una analisi
della situazione, devo dire ad onor del vero che già in sede di
discussione dello schema di sviluppo regionale, nella Commissione
consultiva per la programmazione, era emersa questa grave
situazione delle industrie della Bassa Valle, ed in particolare per
la zona di Verrès, e a più riprese abbiamo sottolineato l'urgenza e
la gravità del problema, per via di tanti fattori, esaminando
l'occupazione nel tempo, nella zona, si è vista una progressiva
diminuzione, si è constatato che diversi stabilimenti industriali
della zona non sono più in grado di mantenere i ritmi della
concorrenza, perché si tratta di processi tecnologici vecchi e
superati che devono essere in qualche modo ridimensionati e rivisti
alla luce di nuove esperienze. E questa era la situazione.
Detto questo, naturalmente, il problema che si doveva porre, che
si deve porre l'amministrazione regionale, è quella, non solo di
esaminare la situazione attuale e prenderne atto, perché non può
fare altro, una volta preso atto di questo, accertare se vi siano
le condizioni per poter, non so io, con qualche intervento, creando
questa possibilità di incentivazione per l'ammodernamento di certi
processi tecnologici, riuscire ad inserire questa attività e dare
una nuova dimensione moderna più confacente, oppure l'altra strada
che è quella della ricerca di nuovi insediamenti industriali, di
nuove attività industriali, da inserire nella zona che in questo
momento è in una particolare situazione di crisi.
Naturalmente, dall'esame che è stato fatto dai vari consiglieri
che mi hanno preceduto, dall'esposizione stessa dell'Assessore
Albaney sono emerse delle gravi responsabilità, gravi
responsabilità che sono da addebitarsi a carico del datore di
lavoro. In questo caso, datore di lavoro che non ha seguito
l'evolversi dei tempi, ha continuato a spremere da quella
fabbrichetta, quello che poteva dare, senza preoccuparsi
dell'andamento della situazione dei mercati, senza preoccuparsi di
tante altre situazioni che si venivano determinando in quel
particolare settore che altamente specializzato, dal punto di vista
scientifico, dei concimi chimici. Se un tempo, 20 anni fa, le
nitratazioni, o l'uso di certi concimi ammoniacali erano
considerate il non plus ultra per certe colture, tipo colture di
cereali, oggi come oggi sono superati da altri tipi di prodotti che
sono concimi complessi, che hanno fatto superare determinati
interventi culturali, perciò hanno fatto superare determinati
interventi culturali, perciò hanno fatto abbandonare certe pratiche
che una volta erano in uso, e che sono state, in quel tempo, la
fortuna della Società Brambilla, perché i nitrati e i solfati
chimici, in quel tempo, andavano per la maggiore, ed erano molto
utilizzati.
Ora, il non aver seguito l'evolversi di questa situazione di
mercato, il non aver provveduto già per tempo, ai naturali processi
di ridimensionamento dell'attività dell'azienda, ha portato oggi a
queste conseguenze. Conseguenze che si sono aggravate dalla
particolare composizione, per età, della mano d'opera occupata e
quello che ha detto il Consigliere Germano corrisponde al vero,
perché ho avuto modo di avere in visione l'elenco. Sono 100
attualmente occupati, perché 11 si sono licenziati e hanno già
trovato altre occupazioni. I 100 dipendenti dei quali 11 sono
inferiori ai 40, e gli altri 89 sono tutti, ma molto al di sopra
dei 40 anni, una buona metà sono dai 50 ai 60.
Ora, in questa situazione si può immaginare benissimo, si può
comprendere come domani, una possibile chiusura dell'azienda butti
sul lastrico, così, decine e decine di famiglie perché, a quell'età
è impossibile trovare una diversa utilizzazione di una mano d'opera
che è quasi arrivata alle soglie della pensione. Esiste sì, la
possibilità per alcuni che hanno raggiunto un certo traguardo di
età di avere la pensione anticipata a 57 anni, ma questo però non
risolve il problema, perciò, considerata la situazione, sarà
necessario proseguire i contatti con le parti interessate, al fine
di studiare a tavolino una soluzione che sia confacente con quelle
che dovranno essere gli indirizzi produttivi dell'azienda, in base
all'attrezzatura attuale, in base ad alcuni processi di
ammodernamento, se non sia possibile inserire l'azienda in una
attività, nella stessa attività, ma con produzione più aggiornata e
più conseguente alle richieste di mercato, e d'altra parte proprio
questa necessità che la Giunta segua e segua la possibilità,
esamini la possibilità di suscitare, creare attorno alla zona di
Verrès una determinata, un determinato tipo di incentivazione per
favorire insediamenti industriali che diano una certa garanzia
sotto il profilo dell'occupazione e della serietà.
Detto questo, io non avrei altro da dire, vorrei solo rilevare,
Consigliere Tonino, che ha rilevato, nel passato forse, non so
quando, una scarsa attività del comitato tecnico consultivo della
programmazione, vorrei solo ricordare brevemente che come compiti
istituzionali, il comitato è un organo consultivo, perciò una volta
che ha fatto, suggerito, proposto delle soluzioni ha esaurito il
suo compito e non ha la possibilità di sostituirsi a nessun organo
esecutivo per promuovere certe soluzioni.
Vorrei, con l'occasione, allacciandomi alle mozioni che sono
state presentate, sottoporre all'esame del Consiglio, a nome della
maggioranza, un ordine del giorno:
"Il Consiglio regionale, preso atto di quanto riferito
dall'Assessore all'Industria e Commercio in merito alla situazione
verificatasi nello stabilimento Brambilla Costruzioni di Verrès,
considerata la gravità della situazione relativa all'occupazione
nel Comune di Verrès, aggravata dalla crisi che ha investito il
sopraddetto stabilimento industriale, invita la Giunta
regionale:
1°) a proseguire i contatti con le parti interessate al fine
di rimuovere gli ostacoli che si frappongono alla prosecuzione
dell'attività produttiva dello stabilimento;
2°) di reperire nei bilanci regionali i fondi necessari per
intervenire economicamente a favore dei lavoratori della società
Brambilla costruzioni posti in cassa integrazione dal 1° gennaio
1969, al 31 marzo 1969".
Germano (P.C.I.)
- Se la Giunta si ritira un momento,
accorciamo anche la discussione.
Bordon (D.C.)
- Come ho detto prima, io non volevo...
come abitualmente gentilmente chiama Tonino il bilancio Bordon ...
io dicevo proprio questo: si trattava di vedere a che cosa poteva
ammontare questa spesa, perché, come eravamo d'accordo tutti non si
può difendere il bilancio di fronte ad una situazione come questa,
una necessità impellente, siamo tutti d'accordo, abbiamo sempre
avuto paura di creare precedenti, è una cosa che ancora oggi ci
deve fare paura. Purtroppo ogni tanto questi casi accadono,
speriamo che accadano sempre per dei numeri di operai ridotti, come
dicevamo prima con il Consigliere Germano, naturalmente io pensavo
proprio di chiedere questi cinque minuti, già chiesti da Albaney,
perché vorrei vedere a quanti, cioè, quanti sono questi operai,
cos'è questo numero, questo ammontare di cassa integrazione, perché
io credo che siamo d'accordo, se non siamo d'accordo per una cosa
come questa, non so dove lo vorremmo essere. Quindi, se ritenete
questi cinque minuti, vediamo insieme, ma era più per avere una
cosa fondata come calcolo.
Montesano (P.S.U.)
- ... siete d'accordo di
sospendere?
Manganoni (P.C.I.)
- 12 operai, si è detto, verranno
collocati alla Cogne, quei poveretti si faranno 12 ore al giorno
per venire alla Cogne; teniamo presente questo fatto, perché è una
soluzione che non so se è da proporre.
Secondo, undici - perché voi l'avete dato come scontato questo -
undici operai hanno raggiunto i 58 anni, adesso con la nuova legge
sulle pensioni che per pigliare il 74% bisogna avere 40 anni, se
noi li mandiamo via ... si è detto ... pertanto se questi vanno via
prima dei 60 anni perdono tre anni, tenuto conto che adesso si
calcolano sugli anni di anzianità, e quindi diminuisce notevolmente
la pensione. Quindi sono delle soluzioni ... non è che, qui si dà
come scontato, come una soluzione risolta; e va bene, ma noi con
quali danni noi collochiamo questi operai?
Si è detto, fino al 30 novembre rimarranno 80 dipendenti; va
ben, e dopo? Il Sig. Brambilla ha la cittadinanza svizzera, i
capitali in Svizzera, lui è tranquillo dopo, ma gli operai no, non
hanno i capitali in Svizzera e la cittadinanza in Svizzera,
pertanto, il problema della cassa integrazione che voi proponente,
va bene. Ma questa è una cosa provvisoria, ma sulla cassa
integrazione io vi chiedo questo: oltre ai fondi che potrebbe
stanziare l'Amministrazione regionale, è stato assicurato, promesso
agli operai che gli si dava il 66% su 43 ore, ma momento, invece
gli si è dato il 60% su 24 ore. Ora, questi fondi doveva darli chi?
Lo Stato, l'ufficio del lavoro, no? Ma, momento, l'impegno che è
stato preso, agli operai è stato promesso il 66% su 43 ore. Ora,
possiamo noi pretendere dall'Ufficio del Lavoro, il quale era
presente, il quale si è impegnato, che intanto gli vengano versati
il 66% su 43 ore e non su 24, cioè che si mantenga l'impegno?
Intanto quelli sono fondi che vengono fuori non dalla Regione, ma
vengono fuori dalla cassa integrazione. Primo, possiamo noi
ottenere questo? È vero che c'è quell'impegno, e se c'è
quell'impegno pretendiamo il rispetto.
Poi, la Regione stanzi, d'accordo, io sono pienamente d'accordo
in questo, ma oltre, dopo aver fatto rispettare gli impegni assunti
e non mantenuti. Questo è il problema che io vi pongo. Io propongo
questo e chiedo ad Albaney: si può pretendere il rispetto
dell'accordo del 60% sul 44 ore, anziché su 24 ore com'era stato
concordato? Perché se si può, cominciamo a pretendere questo, diamo
anche noi Giunta ma diamo oltre a quello, perché quelli sono fondi
che noi recuperiamo dello Stato, no? Questo che io chiedo ad
Albaney.
Montesano (P.S.U.)
- ... Allora, non continuiamo,
sospendiamo la seduta, quando la Giunta avrà dato la risposta ...
io desideravo approfittare adesso, per proporre al Consiglio, data
l'ora e dati gli impegni che ci sono da parte dei Consiglieri in
merito a quella questione Cogne di questa mattina, almeno il
Presidente del Consiglio, dell'Assessore Colombo, di rimandare al
giorno 4, venerdì, le altre due mozioni. I proponenti sono
d'accordo, per venerdì?
Seduta sospesa dalle ore 19,49 alle ore 20,07.
Lustrissy (D.C.)
- La maggioranza, in relazione
all'ordine del giorno presentato dal sottoscritto, ritiene di
sottoporre ora all'attenzione del Consiglio regionale l'ordine del
giorno così compilato:
"Il Consiglio regionale, preso atto di quanto riferito
dall'Assessore all'Industria e Commercio in merito alla situazione
verificatasi nello stabilimento Brambilla costruzioni di
Verrès;
considerata la gravità della situazione relativa alla
occupazione del Comune di Verrès, nel Comune di Verrès, aggravata
dalla crisi che ha investito il sopraddetto stabilimento
industriale,
invita la Giunta regionale
1) a proseguire i contatti con le parti interessate al fine
di rimuovere gli ostacoli che si frappongono alla prosecuzione
dell'attività produttiva dello Stabilimento;
2) ad esperire tutte le vie possibili ed a porre in essere le
opportune iniziative per favorire l'insediamento nella zona di
Verrès di nuove attività industriali valide;
3) di intervenire a favore dei lavoratori della Brambilla
Costruzioni che non potranno beneficiare della cassa integrazione,
nella misura dell'80%, cioè che non potranno beneficiare della
Cassa Integrazione nella misura dell'80%".
... d'accordo, ma la Giunta ha un mandato preciso, farà gli
accertamenti del caso e poi disporrà; mi pare che ... oggi non
siamo in grado di ...
Colombo (P.S.U.)
- Volevo dire questo, abbiamo aggiunto e
trovato questo forma, perché giustamente metteva in evidenza il
Consigliere Manganoni che lì c'era un impegno che avrebbero dovuto
essere messi in cassa integrazione tutti all'80%; quindi, la nostra
prima azione sarà proprio quella di esperire che ci sia il
mantenimento di questo impegno da parte dell'azienda. Se su questo
problema, immediatamente, non troviamo corrispondenza, si tratta di
valutare quelli che sono, perché una parte non sono stati messi in
cassa integrazione nella misura dell'80%, 35, a quelli che mi
risulta sono messi in cassa integrazione nella misura dell'80%.
Si tratta appunto di esaminare tutto questo problema e dare a
chi si trova in questa situazione un determinato contributo, a chi
si trova invece nell'altra situazione delle 16 ore, che è il terzo
delle 48, naturalmente è un'altra soluzione del problema. Quindi
c'è un problema di vedere, il problema della cassa integrazione, di
valutare quali sono gli operai che si trovano in questa situazione
e quale deve essere naturalmente il contributo da parte della
Giunta.
Fosson (U.V.)
- In linea di principio siamo d'accordo, ma
io vorrei sottolineare un pericolo, che esiste nella decisione
presa in questo senso, cioè, a parte l'immediatezza di poter venire
incontro in qualche maniera, io non dico in quale misura, ma
abbiamo sottolineato tutti la necessità immediata di poter
intervenire, quindi la formula trovata non permetterebbe intanto
questa immediatezza.
Secondo, c'è un pericolo e lo sottolineo così, non è che, mi
augurerei che questo pericolo non esistesse, ma che noi sanciamo un
principio di integrazione della cassa integrazione che non può
essere domani approvato dall'autorità tutoria, cioè dal Comitato di
Coordinamento. Ora, solo questo, volevo sottolineare perché sia ben
chiaro, perché almeno noi abbiamo tutti, è stata manifestata da
tutti la volontà di poter venire incontro agli operai della
Brambilla, data la situazione critica. Ora, in questo stato delle
volte è preferibile non avere, avere un qualche cosa immediatamente
che un qualche cosa di meglio in un certo periodo di tempo, e poi,
volevo sottolineare quel pericolo che allora, se effettivamente
esistesse, metterebbe nel nulla tutto quello che noi vogliamo fare
per le maestranze della Brambilla.
Manganoni (P.C.I.)
- Dunque, io penso che qui bisogna
distinguere un po' bene il problema.
Agli operai, gli operai, almeno, avevano capito che era stato
loro promesso, parlo del passato, della cassa integrazione del
passato, il 66% su 44 ore, o 43 ore lavorative; è stato loro
versato il 66% solo su 24 ore lavorative, cioè, praticamente è
stato versato solo la metà, pertanto dovrebbe la Giunta, integrare
questa differenza, portare - parlo sempre del passato - cioè, loro
hanno percepito circa la metà di quanto era stato loro promesso, la
Giunta metta la differenza in modo che si arrivi al 66% per le 44
ore. Questo, per il passato.
Secondo impegno, questo è stato detto mi pare da Albaney,
impegno per ottenere da oggi, o da domani, in poi quel decreto
dell'80%, no.
Terzo: distribuire questi fondi in accordo con la Commissione
Interna perché? Anche questo per, in un certo modo mettervi,
togliervi delle responsabilità, in che senso? Voi non potete sapere
esattamente come stanno le cose, la Commissione Interna sa
esattamente: questo operaio ha tante ore, questo operaio ha tanti
mesi, in modo che siamo sicuri che si dà a chi deve avere, con un
senso di equità.
Quarto: entro quale data facciamo questo? Perché parlavano, i
colleghi che mi hanno preceduto dicevano che hanno preso, e questo
è vero, ho sentito anch'io 15-16.000 al mese, per famiglia, per
operaio, con 15-16.000 lire al mese, questi mesi passati, che era
in cassa integrazione, si paga forse, sì e no l'affitto, sì e no
l'affitto, però non si mangia tutta la famiglia. Allora, loro hanno
bisogno immediatamente di questa modestissima cifra, che sarebbero
altre 15 o 16.000 lire, o 18, non so quanto, al mese, per questi
tre mesi, che sono in cassa integrazione. Questi però vengono dati,
non so, io non vi dico domani mattina, ma non so, entro una
settimana, entro 8 giorni, 8 o 10 giorni, se voi stabilite, ad ogni
modo stabiliamo una data, che gli operai sappiano che entro quella
data abbiano questi fondi. Siamo d'accordo su questo? Perché
questo, si trattava solo di questo problema, adesso immediato, poi,
degli 60 operai, dopo il mese di novembre, questo è un altro
problema, che potremo discutere a parte, ma io dico, su questo,
perché si tratta, non sono degli importi notevoli, degli importi
elevati, perché non so, io non so neanche, quanti erano gli operai
in cassa integrazione, io non ho le note ... una quarantina, pare
che erano in cassa integrazione, per tre mesi, quindi dare la
differenza che sono, non so, 15-18.000 lire al mese, adesso non so,
non sono delle cifre elevate, però bisogna intervenire subito
perché con 15-20.000 lire al mese, voi sapete benissimo che si paga
l'affitto e basta.
Montesano (P.S.U.)
- In ordine sono iscritti Caveri,
Germano, Colombo, e l'Assessore alle Finanze e anche Milanesio.
Allora, prima Consigliere Caveri.
Caveri (U.V.)
- Io volevo dire questo: quando c'è stato
lo sciopero alla Cogne, che era particolarmente grave, e allora
c'era la Presidenza Marcoz, c'era la Giunta Marcoz, la Giunta e il
Consiglio sono venuti incontro a questa situazione particolarmente
grave e delicata. In un certo senso, che una amministrazione
pubblica intervenisse durante uno sciopero a favore dei scioperanti
era un qualche cosa di veramente eccezionale, diciamo, perché io
non so se in Italia o un'altra amministrazione pubblica ha fatto
quello che ha fatto la nostra amministrazione allora, ma questo non
lo dico per scopo di autopanegerico, d'altra parte allora non ero
il Presidente, il Presidente era Marcoz, ma io dico, è stato un
provvedimento eccezionale quello. Questo provvedimento che la
Giunta dovrebbe prendere oggi non avrebbe questo carattere di
eccezionalità perché qui non c'è uno sciopero, non si tratta di
dare un contributo a degli scioperanti, quindi avrebbe un
intervento della Giunta, un intervento, parlo, finanziario,
avrebbe, non avrebbe quel carattere di eccezionalità che ha avuto
il provvedimento della Giunta Marcoz e del Consiglio a
quell'epoca.
Ora, noi siamo nemici di ogni forma di demagogia, però, però
quando ci si trova di fronte a delle situazioni particolari,
situazioni particolari di lavoratori che si trovano nella
situazione che è stata lumeggiata di quelle poche decine di
migliaia di lire, che vengono erogate a quegli operai che si
trovano in questa congiuntura particolare, a me sembra che un
intervento finanziario sia doveroso, e d'altra parte mi pare pure
che questo intervento debba avere carattere di immediatezza se
vogliamo che abbia una efficacia, per cui, o io proporrei queste
due soluzioni, o la Giunta, e d'altra parte non è un grosso
problema finanziario, perché il numero di questi operai da aiutare
non è un gran numero e non è poi una somma enorme che si debba dare
a ciascuno di questi. Ad ogni modo io prospetterei alla Giunta e al
Consiglio queste due soluzioni, si potrebbe fare così: o dare un
contributo "X" immediato, però bisognerebbe nella motivazione non
prestare il fianco e quindi io riecheggio le preoccupazioni di
Fosson, preoccupazioni che Fosson ha espresso e che sono giuste nel
senso di temere che poi la Commissione di Coordinamento pianti la
grana e dica, ma qui, lì, là. Allora per evitare queste difficoltà,
diciamo così, procedurali, sarebbe bene di motivare il modo da non
parlare nemmeno della Cassa Integrazione, altrimenti noi andiamo a
metterci in un pelago, nel quale si possono trovare molti scogli di
natura giuridica e per cui effettivamente una decisione della
Giunta o del Consiglio in questo senso potrebbe essere bocciata
dalla Commissione di Coordinamento. E allora si può parlare di un
contributo di assistenza. La parola assistenza è una parola
antipatica, se vogliamo, perché nel concetto di assistenza dobbiamo
sganciarci, perché dobbiamo arrivare al concetto di sicurezza
sociale, ma ad ogni modo siamo ancora a questo stadio, e allora,
per una volta parliamo ancora di contributo di assistenza. Allora
mi pare che se la Giunta decidesse di dare, con carattere di
immediatezza questo contributo di assistenza a questi, in
definitiva, pochi operai che si trovano in questa situazione, io
non credo che dobbiamo urtare contro degli scogli, degli ostacoli
da parte della Commissione di Coordinamento.
Questa sarebbe la prima proposta che io faccio in via
principale.
In via subordinata, se la Giunta non credesse di aderire a
questa prima proposta in via principale, e allora, io direi che per
quella decisione che è stata prospettata dalla Giunta, mi pare in
relazione ad un ordine del giorno che è stato presentato da uno dei
Consiglieri di maggioranza, e allora, se non va questa prima
soluzione, si potrebbe, io farei questa proposta subordinata e
cioè, comunque, di fissare un termine, cioè la Giunta esercita
questa pressione politica perché questi diritti siano assicurati a
questi lavoratori della Brambilla, però bisogna stabilire un
termine oltre il quale se la Giunta non riesce a spuntare per la
questione, allora, si rientra nel concetto della soluzione
principale, prima, che io ho prospettato, cioè di una erogazione
immediata di un contributo.
Ecco, mi pare che la soluzione razionale di questo problema
possa essere questa.
Germano (P.C.I.)
- Io vorrei chiarire ancora un momento
come è la situazione, perché se no, non ci comprendiamo più.
In cassa integrazione sono stati messi 100, ci sono di quelli,
tutti meno quelli della centrale - ci sono di quelli che sono stati
un mese in cassa di integrazione, quelli che sono stati un mese e
mezzo, quelli che ci sono ancora adesso. Quelli che ci sono ancora
adesso hanno preso quella misera somma delle 14.000 lire, per il
mese di gennaio e di febbraio, di marzo non hanno preso niente,
quindi in tre mesi hanno quelle 28.000 lire. Quindi, io dico, non
possiamo stare lì tanto tempo senza arrivare con un aiuto. Capisco
che è anche una cosa complessa; non voglio andare io a distribuire
i fondi, voglio che sia l'Assessore, in accordo con la Commissione
interna. Ed allora, che ci sia lo stanziamento, sono d'accordo
anche con le preoccupazioni di Caveri. Facciamo lo stanziamento per
assistenza e che questa voce venga ripartita secondo quanto la
Commissione Interna dice, si capisce, chi è stato un mese solo, gli
verrà dato per un mese, chi è stato per tre, verrà dato per tre,
chi è stato per due, verrà dato per due, ma però da farsi presto,
perché, tenete conto, siamo al 31 marzo, e i 30 che sono ancora
adesso in Cassa Integrazione, hanno ricevuto per questi tre mesi
28.000 lire; questa è la situazione.
Quindi, era solo questo che io volevo sottolineare perché vi
rendeste conto, ecco, che non è che si chiede così per chiedere; si
chiede perché è una situazione, in tante famiglie, veramente seria.
Ecco, veramente seria, perché se pensate tre mesi con 28.000 lire,
sfido tutti, neanche l'affitto di casa in certi casi.
Colombo (P.S.U.)
- Noi avevamo visto un po' il problema
sotto questo aspetto, perché ci sono due leggi che regolamentano
l'andata in cassa integrazione da parte degli operai. C'è una legge
che prevede la copertura delle ore non lavorate dalle 24 alle 40 e,
normalmente, a questa legge fanno ricorso, naturalmente, le aziende
che, è scontato, non avranno più possibilità di rioccupare questa
mano d'opera.
C'è un'altra legge, invece, che quando si tratta di sospensione
temporanea dei lavori e poi ripresa dell'attività lavorativa, deve
corrispondere l'80% dell'intero orario di lavoro previsto nel
contratto.
Ora, a me pare che qui ci troviamo di fronte ad una fabbrica che
tende a ridurre, perché chiude una lavorazione, di una ventina di
operai, mentre invece è previsto, perlomeno, la riapertura
dell'attività lavorativa per altri 80. Ora, a mio parere, gli 80
dovrebbero avere diritto al'80% della indennità di integrazione,
ecco il motivo per il quale noi ci siamo riservati di vedere un po'
il problema in Giunta, alla luce naturalmente dei diritti di questi
lavoratori, per evitare che il padrone e lo Stato ci speculino
sopra, naturalmente, non dando quello che è previsto dalle relative
leggi.
Sorge naturalmente e giustamente, come evidenziato dal
Consigliere Germano, il problema della necessità, di cui io mi sto
rendendo conto in questo momento, perché questi hanno avuto
soltanto fino a questo momento questa anticipazione di due mesi
sulle 16 ore di integrazione dalle 24 alle 40. È un problema che
veramente a me era sfuggito; comunque, io direi questo, se siamo
d'accordo. L'impegno della Giunta è di vedersi tutto l'intero
problema, fermo restando che nella Giunta di mercoledì prossimo,
affronterà il problema, naturalmente, nella sua integralità, alla
luce dei nuovi elementi.
Io penso che otto giorni, non cada il mondo, e che quindi, dico,
si possa in quel caso, naturalmente, intervenire a maggior ragione,
a maggiore motivo, con la situazione più chiara nelle mani;
mercoledì della prossima settimana... guarda io avrei proposto, ti
confesso, Germano, se non c'era il Consiglio venerdì, io avrei
proposto il Consiglio. Se la Giunta è d'accordo, possiamo anche
vedere, dopo il Consiglio di venerdì, di fare una Giunta
straordinaria. Io non ho niente in contrario; avremmo bisogno
soltanto di due o tre giorni per acquisire questi elementi, fermo
restando che riconosciamo anche noi l'urgenza del nostro
intervento. Io non ho niente in contrario; ho parlato di mercoledì,
perché venerdì c'è il Consiglio, però... quindi ci riuniamo un
momento e deliberiamo.
Milanesio (P.S.U.)
- Volevo semplicemente dire questo:
che la Giunta e la maggioranza hanno espresso abbastanza
chiaramente quali sono le proprie opinioni in questa materia e
hanno espresso anche la volontà di intervenire e di agire con una
certa sollecitudine. Quindi che si faccia un po' di fiducia nei
confronti di questa Giunta. Questo voglio dire ai colleghi
dell'opposizione; questa Giunta mi pare che abbia dimostrato in
altre circostanze la propria sensibilità e non è sempre il caso di
stare lì a ... Ci hanno detto, la Giunta ha dichiarato di voler
esaminare questo problema alla svelta, noi gli facciamo fiducia e
riteniamo che la sensibilità sociale di questa Giunta sia tale da
risolvere il problema nel più breve tempo possibile.
Caveri (U.V.)
- Non voglio fare polemica con Milanesio,
perché non voglio esagerare, perché con Milanesio la polemica forse
la faccio anche persino troppo spesso, ma io volevo rilevare una
cosa che, io non so se ho capito bene le parole del Consigliere
Milanesio o no, ma mi pare che le sue parole sono completamente
superflue perché abbiamo già detto, mi pare abbastanza chiaramente,
che questo termine di una settimana indicato dall'Assessore Colombo
ci soddisfa e siamo d'accordo, quindi, perché dire, la minoranza
abbia fiducia. Per noi questo termine va bene; non so perché Lei
sfonda queste porte aperte, Lei sfonda una porta aperta.
Bordon (D.C.)
- Anche le mie parole sono superflue perché
è stato detto tutto; è un argomento, avevo preso nota qui, pare sia
cosa salutare non adirarsi mai, non scaldarsi mai, il non
preoccuparsi mai, ed è quello che io cercherò di attuare da adesso
in poi.
Io ringrazio in modo particolare i consiglieri che, da sempre
alcuni, e altri, da un po' di tempo, ci aiutano un po' a difendere
questo nostro bilancio, un bilancio che è quello che è ...
A me sembra però che noi siamo andati fuori strada, per questo
motivo: non è la preoccupazione di sentirsi parlare di 30, 50
operai, di 100 operai a 50.000 lire al mese, pardon, a 50.000 lire
come contributo, che fa 5.000.000; a me non preoccupa questo. Io
vorrei un po' vedere domani se il bilancio della Regione si dovesse
chiudere con un disavanzo; io vi garantisco che tutti noi dormiamo
sonni tranquilli, perché forse sarebbe anche una cosa saggia per
certe dimostrazioni finanziarie che noi abbiamo sempre sostenuto.
La mia preoccupazione è un'altra; noi vorremmo vedere,
innanzitutto, di stabilire una misura equa di corresponsione.
Questa è la mia preoccupazione e quindi mi riallaccio a quanto ha
detto il Consigliere Caveri, pieno di saggezza da un po' di tempo.
Mi fa veramente piacere perché oggi parliamo di 100 operai, di
cassa di integrazione. Io non sono mica tanto convinto che voi
facciate bene a fare tutti questi calcoli che fa l'amico Manganoni,
il 60%, l'80%, perché il giorno in cui noi cominciamo a creare
questi precedenti, incominciamo a fare questi ancoraggi e questi
calcoli, ma e se domani, invece di 100 operai ci troviamo la Soie,
o dico, l'Ilssa Viola. Per arrivare ovviamo ad una Cogne, dove ci
sono tre o quattromila operai, io non so come faremo a dire a
quelli della Brambilla, a quelli che abbiamo già dato prima, alla
Fera, era giusto che lo dessimo questo nostro aiuto e non è giusto
darlo a questi. Ma voi capite che 100 operai sono 5 milioni, e se
mi consentite, fa ridere i polli, ma 1000 operai sono 50 milioni se
non sbaglio e quattromila operai sono 200 milioni. Questa è la
nostra preoccupazione. Quindi io vorrei, se fosse possibile, a
parte quello che è stato detto benissimo dal Consigliere Caveri,
quando fa due proposte, dice, vedere di venire incontro al più
presto. Ma io non sono molto convinto di fare questo calcolo in
Giunta, di ancorarlo a determinate differenze, a determinate cose.
Noi dobbiamo, eventualmente, attraverso l'Assessore all'Industria e
Commercio, che ha presentato una relazione che mi sembra ben
preparata, attraverso chi ha studiato la programmazione, sentite
pure questa Commissione Interna, ma che sia un po' fuori dal nostro
ambito della Giunta e del Consiglio, perché arrivati ad un certo
momento, se noi andiamo a fare questi calcoli, i calcoli che noi
abbiamo fatto questo volta per la Brambilla, noi lo potremmo fare
per altri casi analoghi. Quindi ha da essere un contributo che noi
vogliamo versare al più presto possibile, e come dicevamo prima,
venerdì abbiamo un Consiglio. Sarebbe bellissimo potessimo dire a
questi operai: vi diamo "x", invece di 50 sarà quello che sarà,
prima di Pasqua, mi sembra che sarebbe la cosa più bella. Però io
ritengo che sia assolutamente necessario, per la serietà della
Ditta, che si tengano conto di queste cose, perché, non è niente i
100 operai, parliamo di domani, se ci fossero 3000 operai, che
ragionamento faremmo? Ecco perché io mi sono permesso di richiamare
la vostra attenzione e di essere solidale con l'impostazione che ha
dato il Consigliere Caveri e che ha proposto Colombo. Noi, nel
minor tempo possibile, servendoci di tutti gli elementi dei quali
ci dobbiamo servire, si venga incontro per dare questo aiuto per il
quale siamo tutti d'accordo, è un po' questo, ma tenere conto di
questo precedente, che fa paura.
Montesano (P.S.U.)
- Allora, Consigliere Lustrissy, Lei
ha sentito le perplessità avanzate dal Consigliere Fosson e dal
Consigliere Caveri per questa formulazione e agganciamento alla
Cassa Integrazione, cioè, loro esprimono il timore, che in questo
caso è anche mio, che il provvedimento potrebbe anche essere non
accolto dalla Commissione di Coordinamento, inserendolo con una
frase che contempla la cassa integrazione, quindi mi sembra che si
trattava di vedere, di dare dei contributi anche sotto forma di
assistenza, di intervento assistenziale, questo lo lascio decidere
al Consiglio, proprio allo scopo di intervenire al più presto.
Lustrissy (D.C.)
- Io voglio solo svolgere ... un aspetto
forma dell'ordine del giorno è questo, secondo me, che l'ordine del
giorno non deve essere trasmesso alla Commissione di Coordinamento.
Qualora la Giunta regionale adotti una deliberazione a favore dei
dipendenti interessati, la delibera della Giunta sarà sottoposta al
visto della Commissione di Coordinamento, ma l'ordine del giorno
non deve essere per niente ...
Montesano (P.S.U.)
- ... è stato sempre trasmesso ...
Lustrissy (D.C.)
- ...no, ma non deve essere trasmesso
... la Commissione di Coordinamento ...
Montesano (P.S.U.)
- Allora, quando il Presidente del
Consiglio sarà Lustrissy lo potrà fare, io ho sempre fatto questo,
perché? Perché i Presidenti del Consiglio l'hanno sempre fatto!
Lustrissy (D.C.)
- ... non è una deliberazione
amministrativa!
Montesano (P.S.U.)
- Ad ogni modo, io lo faccio, lo dico
subito ...
Lustrissy (D.C.)
- ... se Lei lo vuole fare, mi scusi
Presidente ...
Montesano (P.S.U.)
- L'ordine viene trasmesso, quindi il
discorso non lo facciamo.
Lustrissy (D.C.)
- Mi scusi Presidente, se Lei lo vuole
fare lo può fare benissimo, ma la Commissione di Coordinamento non
è tenuta ad esprimere nessun parere su un ordine del giorno.
Montesano (P.S.U.)
- ... difatti, prende atto ...
Lustrissy (D.C.)
- Prende atto e basta, perciò non potrà
dire alla Commissione di Coordinamento "non prendo atto...".
Caveri (U.V.)
- L'osservazione del Consigliere Lustrissy
è degna di riflessione, perché effettivamente, una delibera, sì,
deve essere trasmessa alla Commissione di Coordinamento, ma un
ordine del giorno, non vedo come ci sia un obbligo di trasmissione.
Le cito, per esempio, anche il parere che mi dava parecchi anni fa,
perché qui si risale alla preistoria dell'autonomia, ai tempi in
cui il Presidente della Commissione di Coordinamento, c'era il
Prefetto Alliaudi, il quale Prefetto Alliaudi mi ha detto una cosa,
parecchie volte, una cosa, il Presidente di Commissione di
Coordinamento ha detto a me o agli altri Presidenti della Giunta,
cioè il Prefetto Alliaudi proprio, va ben me lo diceva un po'
amichevolmente se vogliamo, ma mi diceva: "Ma vuiate mandeve tropa
roba a la Commissiun del Cuurdinament, aiè pa da manca da mandé
tut".
Questo più d'una vota me l'ha detto, con quella bonomia che
certe volte hanno i piemontesi, piemontesi che poi sono abbastanza
duri, in genere sono i più duri che ci siano in Italia, infatti lo
ha dimostrato il Risorgimento, perché senza i piemontesi il
Risorgimento non sarebbe avvenuto.
Però ogni tanto i piemontesi hanno un po' di bonomia e proprio
io mi permetto di ricordare quella in relazione a quello che dice
Lustrissy, "ma vuiate mandé tropa roba a mi a venta mandé meno",
adesso che è morto il Prefetto Alliaudi lo possiamo dire perché non
può più ricevere una pipa dal Governo Centrale, ma io credo e
condivido l'opinione di Lustrissy il quale dice che l'ordine del
giorno non siamo obbligati di mandarlo in Commissione di
Coordinamento, la delibera sì ma l'ordine del giorno no, non vedo
come sia obbligatorio, obbligatoria la trasmissione.
Montesano (P.S.U.)
- Anche se io condivido, è importante
questo, anche se io condivido nella sostanza la vostra idea, però
io ho trovato qui un'eredità, l'eredità è quella che tutti i
Presidenti del Consiglio, compresi i suoi precedenti, hanno sempre
mandato, quell'osservazione che fa Lei, la poteva più idoneamente
rendere operante in quel momento lì, cioè noi ci rifiutiamo di
mandare gli ordini del giorno, ora un momentino, ho visto che
chiedete la parola, ora io non mi sento di rompere questa
tradizione ereditata da voi... (
voci
)
Lustrissy (D.C.)
- Io volevo solo aggiungere questo, che
evidentemente la maggior parte degli ordini del giorno che adotta
il Consiglio, per ovvie ragioni vanno trasmesse alla Commissione di
Coordinamento perché in genere sono dirette all'Autorità Centrale,
al Governo si sollecita un qualcosa. Dico quasi il 90% degli ordini
del giorno sono diretti al Governo nazionale ma gli ordini del
giorno che servono solo per uso interno del Consiglio e ad altri
scopi, non vedo proprio la necessità di inviarli alla Commissione
di Coordinamento, non c'è nessun motivo.
Caveri (U.V.)
- Lei, Presidente del Consiglio ha parlato
in termini polemici nei nostri confronti. Noi non raccogliamo
questa polemica perché vogliamo essere sereni, quindi parliamo in
un altro modo, e cioè noi diciamo se anche nel passato, adesso chi
si ricorda se gli ordini del giorno sono venuti trasmessi o non
trasmessi, quali sono stati trasmessi, quali non sono stati
trasmessi. Qui non possiamo mica avere un cervello elettronico per
ricordare tutte queste cose, però io dico se anche sono stati
commessi, io voglio dire due cose a questo riguardo. Primo, se
anche sono stati commessi degli errori anche dai nostri Presidenti
del Consiglio, in ipotesi, io non lo so se questo è avvenuto, ma
ammettiamo per un momento che questo sia avvenuto, se vi sono stati
degli errori da parte dei suoi reali non successori ma antecessori,
non è detto che bisogna persistere nell'errore perché persistere
nell'errore è diabolico, quindi, e poi in fondo una rondine non fa
primavera, va ben che secondo Lei non si è trattata di una sola
rondine, ma forse di uno stormo di rondini, ben comunque se si sono
commessi degli errori di eccessivo conformismo verso il potere
centrale non è detto che dobbiamo persistere in questo errore. E
poi io mi permetto di fare un rilievo e questo rilievo io me lo
sono fatto nel passato a me stesso, cioè, ogni nostra debolezza di
noi potere regionale di fronte al potere centrale, diventa
purtroppo, può essere domani invocato come un precedente ed è per
quello che io in una polemica che c'è stata qualche Consiglio fa,
quando io insistevo sulla questione del mattinale e dicevo "il
Presidente della Giunta dovrebbe pretendere il mattinale dal
Questore tutti i giorni, ogni mattina", io dicevo questo perché,
non che interessi poi di sapere che tizio è stato arrestato per
atti osceni o che un altro ha rubato la frutta dal fruttivendolo di
Piazza Chanoux, non per questo, ma per stabilire un principio, cioè
per confermare il potere del Presidente della Giunta. Ecco, vede
quello che dice Lei conferma proprio quel timore che abbiamo avuto
noi tante volte, cioè un momento di debolezza da parte nostra, da
parte di noi potere regionale verso il potere centrale poi rischia
di diventare un precedente che poi noi stessi ce lo troviamo come
una pietra d'inciampo, però, tutto questo non vieta a me, come
penso ai Consiglieri di opposizione, di condividere quello che ha
detto il Consigliere Lustrissy. Anche se nella fattispecie tutta
questa discussione, se vogliamo è un po' platonica perché se anche
non si trasmette l'ordine del giorno alla Commissione di
Coordinamento la delibera poi della Giunta quella deve essere
trasmessa. Quindi diciamo dal punto di vista pratico questa
discussione è una discussione bellissima, io sono contento che un
Consigliere di maggioranza una volta tanto abbia dimostrato di
avere veramente dei sentimenti autonomistici. Questo mi rallegra
molto, però, tra parentesi, voglio anche ammettere che dal punto di
vista pratico, in questo momento, non è una grandissima questione,
è una questione sì importante, sempre per la questione del
precedente, di non ricadere nell'eterno precedente. Allora in quel
senso sono perfettamente d'accordo con quello che ha detto il
Consigliere Lustrissy.
Lustrissy (D.C.)
- ... dovrà adottare la deliberazione,
userà tutti quegli accorgimenti idonei per far sì che la
deliberazione sia approvata, tutto lì.
Montesano (P.S.U.)
- Io domando questo, ho fatto una
domanda precisa perché io lo metto ai voti, l'ordine del giorno va
votato così come l'ha consegnato, ecco io allora leggo in
conclusione a questo, sì... dica.
Caveri (U.V.)
-  ... in relazione a quello che ha
detto il Consigliere Lustrissy e l'osservazione è questa. Il
Consigliere Lustrissy ha detto che la Giunta poi deve pensare a
certi accorgimenti, noi veramente nelle vecchie Giunte avevamo
trovato l'accorgimento e l'accorgimento sapete qual era che quando
noi prevedevamo che la Commissione di Coordinamento non avrebbe
approvato la nostra delibera, noi facevamo eseguire, io
personalmente davo l'ordine di eseguire il pagamento prima ancora
che arrivasse la risposta della Commissione di Coordinamento,
quello era il migliore accorgimento. Poi, purtroppo, è avvenuto che
ad un certo momento il Presidente della Commissione di
Coordinamento ha detto ad un certo un Presidente di Giunta
regionale, bisogna stabilire il principio che non si fa nessun
pagamento da parte dell'Amministrazione regionale se non c'è il
visto della Commissione di Coordinamento.
Quel Presidente della Giunta regionale ha accettato il principio
e così si è tagliato le gambe, quindi quello era un bellissimo
accorgimento, quello era il più bell'accorgimento, pagare prima,
una volta che è pagato, se la Commissione di Coordinamento non
approva.
Montesano (P.S.U.)
- Ma in ogni modo il Presidente del
Consiglio fa quello che desidera il Consiglio, però io non mi
sento, non mi sento come attuale Presidente del Consiglio di fare
contrariamente a quello che hanno fatto i miei predecessori, questo
lo dico chiaramente con tutte le sollecitazioni, perché mi attengo
a questo articolo dello Statuto che dice: "La Commissione di
Coordinamento preveduto l'articolo precedente esercita il controllo
di legittimità sugli atti amministrativi della Regione nei modi e
nei limiti stabiliti dalla legge dello Stato".
In ogni modo io sono stato chiaro, io non mi sento di dare
questa virata, quindi perciò non continuiamo su questo discorso
perché io non l'accolgo che io debba essere il primo che non mandi
un atto che è stato sempre mandato.
Consigliere Caveri è inutile che insista su questo!
Caveri (U.V.)
- ... essere inopportuno, ma io mi permetto
di dire che non sono d'accordo con quello che dice Lei, se proprio
l'articolo che Lei ha letto dice che la Commissione, sono soggetti
all'esame della Commissione di Coordinamento gli atti
amministrativi, dove l'ordine del giorno non è atto
amministrativo.
Montesano (P.S.U.)
- Consigliere Caveri io le ripeto,
sono qui al 21° anno dell'autonomia a coprire questo posto, per 21
anni voi avete mandato questi atti alla Commissione di
Coordinamento, quali sono le ragioni per cui il Presidente
Montesano non lo deve mandare più? Ecco questo lo domando a voi,
ditelo, passerò alla storia per aver continuato l'opera degli
altri.
Dunque mettiamo ai voti, poi ne discuteremo in separata sede,
mettiamo ai voti questo ordine del giorno, chi approva alzi la
mano, contrari? Astenuti? Il Consiglio approva all'unanimità.
Allora le mozioni non vengono votate e allora bisogna ...
(voci, discussioni)
Mozione oggetto 19: chi è d'accordo alzi la mano, contrari,
astenuti? Il Consiglio approva all'unanimità.
Mozione n. 23: chi è d'accordo alzi la mano, contrari, astenuti?
Il Consiglio approva all'unanimità.
