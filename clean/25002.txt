Classificazione
BILANCIO E CONTABILITA' REGIONALE



Oggetto del Consiglio n. 252 del 2 dicembre 2008 - Resoconto
OBJET N° 252/XIII - Continuation et clôture de la discussion
générale sur les lois de finance et de budget pour l'année
2009.
Presidente
- Riprendiamo la discussione generale sulla
legge finanziaria e sulla legge di bilancio.
La parola al Consigliere Rigo.
Rigo (PD)
- Finalmente il Consiglio regionale è chiamato
al confronto sul bilancio annuale e pluriennale
dell'Amministrazione regionale. Ho detto finalmente perché già
dalle prime settimane da Consigliere ho pensato, con
preoccupazione, a questa discussione. Prima di tutto perché
l'argomento è complesso anche per chi, come me, ha avuto esperienze
amministrative. Non è però evidentemente la stessa cosa. E non si
tratta solo delle risorse finanziarie non paragonabili, ma della
complessità e dell'importanza che un documento di questo spessore
comporta nella vita dell'intera regione. Complessità quindi che non
è data solo (e non è di poco conto) dal numero di pagine, dei
numeri, delle cifre, degli allegati ma che deriva, principalmente,
dal fatto che questo documento contabile determinerà le azioni, i
comportamenti, le speranze, il futuro. Sì il futuro, delle persone
che vivono, lavorano, studiano in Valle d'Aosta. Finalmente perché
si scoglie la tensione emotiva data dalla preoccupazione di essere
utile al confronto di un dibattito politico che non sia però il
"solito gioco delle parti". Una parte, a ragione, deve
necessariamente giudicare positivamente il documento alla nostra
attenzione, e, l'altra faccia del Consiglio, con la stessa ragione,
quasi specchiandosi inevitabilmente lo deve valutare in modo
negativo.
Queste sono le regole del gioco. Ed allora, chi è parte
dell'opposizione, per essere incisivo e credibile, deve cercare, in
questa occasione, di dare il massimo. Parlare, presentare
emendamenti, risoluzioni per offrire di sé, all'esterno dell'aula,
ai cittadini elettori, l'immagine di Consigliere combattivo. Sarà,
anzi è senz'altro così. Ma io non posso cambiare la mia cultura
politica, il mio modo di essere, di interpretare il ruolo di
amministratore. Questo poi non è il tempo delle promesse o della
demagogia, è invece il tempo degli impegni, delle proposte, del
concreto contributo che ognuno di noi può dare per immaginare e
disegnare un futuro di speranza e non di paura. Questo
atteggiamento è la mia idea di come deve essere la società - come
si dice - il filo rosso delle mie idee politiche. La sfida di
armonizzare ciò che destra e sinistra tradizionalmente tendono a
divaricare: produzione di ricchezza e qualità sociale. La mia
storia politica ha puntato ad unirle: se non c'è ricchezza c'è
maggiore povertà, chi paga immediatamente il prezzo più alto e
aspro sono le persone più deboli come tutte le crisi economiche, a
partire da quella del 1929, hanno evidenziato.
Guardiamo il tema della condizione dei bambini. I bambini sono
il futuro del mondo che può essere di luci o di ombre a partire
proprio dall'impegno nei confronti dei bambini, dei ragazzi di
oggi. Pensiamo agli spazi loro sottratti: spazi urbani come spazi
di tempo. Non c'è più il meraviglioso tempo della noia, del gioco.
C'era l'atmosfera in cui si diceva mi annoio e si accendeva la
nostra fantasia. Ecco perché io, insieme a tanti, auspico un paese
diverso: non un astratto modello alternativo o utopico, ma una
società dove ci possa essere lo spazio, il tempo, le occasioni per
tutti. Non possiamo infatti misurare i successi del paese solo
sulla base del prodotto interno lordo (PIL). Il PIL comprende anche
l'inquinamento dell'aria, la pubblicità dei super alcolici e le
ambulanze per sgombrare le nostre strade dalle carneficine dei fine
settimana. Il PIL mette nel conto le serrature speciali per le
porte di casa e le prigioni per coloro che cercano di forzarle.
Comprende programmi televisivi che valorizzano la violenza per
vendere prodotti per il gioco dei nostri bambini. Il PIL non tiene
conto della salute delle nostre famiglie, della qualità della loro
educazione o della gioia dei loro momenti di svago. Non comprende
le bellezze della nostra produzione culturale o la solidità dei
nostri valori familiari, l'intelligenza del nostro dibattere o
l'onestà dei nostri pubblici dipendenti. Il PIL non misura né la
nostra arguzia, né il nostro coraggio, né la nostra saggezza, né la
nostra conoscenza, né la nostra compassione. Misura tutto, in
breve, eccetto ciò che rende la vita veramente degna di essere
vissuta.
Quale atteggiamento tenere quindi come Consigliere regionale di
opposizione su un documento particolarmente importante per la
nostra regione? Io cerco, da sempre, di essere attento a tutti gli
interventi, le proposte che a livello locale e nazionale vengono
prodotti dal mondo sindacale. Le organizzazioni dei lavoratori sono
per me uno degli attori principali di una società che dovrebbe fare
della concertazione la via maestra per il buon governo della cosa
pubblica. In questo senso prendo atto delle osservazioni al
bilancio regionale 2009 e triennale 2009-2011 elaborato
unitariamente dalle organizzazioni sindacali valdostane dove
vengono evidenziati alcuni obiettivi fondamentali (edilizia
scolastica, aiuti al mondo della produzione industriale,
ammortizzatori sociali) sollecitando la Regione ad intervenire con
efficacia. Le osservazioni prodotte e l'audizione dei
rappresentanti sindacali in II Commissione mi sembra di poter dire
che sviluppano un giudizio sostanzialmente problematico
all'impianto contabile. Successivamente, il segretario regionale
della CGIL, in una intervista al quotidiano La Stampa, ha criticato
più il metodo che i contenuti del documento finanziario. Insomma
non mi sembra ci sia a livello regionale, da parte delle forze
sociali, quella forte contrapposizione presente invece nei
confronti dei provvedimenti del Governo Berlusconi. Prendo atto
ancora del parere espresso dal Consiglio Permanente degli Enti
Locali sulla finanziaria regionale.
"La nostra Assemblea
-
ha detto il presidente Elso Gerandin, intervistato dal quotidiano
La Stampa -
ha valutato in modo positivo il metodo adottato
dalla Giunta regionale nella determinazione delle risorse di
finanza locale e nelle modalità di ripartizione"
. È una
posizione chiara ma opposta a quella dell'ANCI nazionale nei
confronti della manovra finanziaria preparata dal Governo
Berlusconi, come ha giustamente ricordato ieri sera l'Assessore al
bilancio, Claudio Lavoyer. Il Comitato direttivo dell'ANCI
nazionale ha infatti stabilito che
"la situazione finanziaria ed
economica dei bilanci dei Comuni è insostenibile ed i Comuni non
procederanno nella presentazione dei bilanci di previsione per
l'anno 2009 entro la data del 31 dicembre, in attesa che siano
rivisti i contenuti della manovra"
. È una posizione estrema, di
rilevante portata istituzionale. È una disperata richiesta di aiuto
al Parlamento: i tagli ai servizi sociali, ai trasporti, alle
scuole d'infanzia imposti dal Governo sono insopportabili per un
tessuto economico e sociale frutto della crisi, per il quale i
Comuni sono il primo, spesso l'unico, certamente il più rapido e
flessibile soccorso.
Ho voluto ricordare in quest'aula le osservazioni ed il parere
sulla finanziaria regionale di due attori importanti nella vita
economica e sociale della Valle d'Aosta perché non posso non
tenerne conto nelle mie valutazioni. Un altro elemento oggettivo
che devo considerare è quello relativo alla attuale situazione
economico-finanziaria. Una valanga, qualcosa di piccolo che cresce
con l'avanzare. E cresce in fretta. Questo in sintesi l'allarme
lanciato dal segretario generale della CGIL, Gugliemo Epifani. La
crisi finanziaria non è più solo questo, è crisi dell'economia
reale cioè della produzione, dell'occupazione, dei consumi. La
valanga ha il volto di almeno 400 mila lavoratori a termine e a
progetto - solo nel settore privato - che rischiano di perdere il
posto e rimanere senza tutele giusto per fine d'anno. L'anello
debole di una catena che sta andando in pezzi, tra crisi
internazionale ed endemica. La metafora dell'anello debole vale
anche per le imprese: le più piccole, quelle che non possono
permettersi di contrarre troppo i margini e che sono più fragili
rispetto ad un sistema bancario che, pure quello in difficoltà, sta
rivedendo al ribasso l'offerta del credito, le imprese che lavorano
nell'indotto e i subfornitori, sono le prime ad accusare. Non le
uniche, peraltro: sono già 153 milioni le ore di cassa integrazione
guadagni erogate nel 2008, il 12 percento in più rispetto ad un
anno fa. Tutto ciò premesso e ritornando al nostro bilancio 2009 e
ai documenti allegati presentati dalla Giunta regionale vorrei fare
delle considerazioni.
Prima di tutto credo, ma ho l'impressione che lo pensino anche
altri Consiglieri, credo che il rito che ogni anno si consuma su
questo provvedimento sia da innovare profondamente e questo disagio
lo ha manifestato anche il relatore. La II Commissione è stata
impegnata, giorni e giorni, in una discussione interessante,
formativa e informativa, ma fine a sé stessa perché il bilancio non
si tocca. Occorre avere il coraggio di ripensare il rapporto, la
collaborazione tra il Consiglio e la Giunta regionale su un
provvedimento strategico per il buon governo della Valle d'Aosta.
Ringrazio il Presidente Andrea Rosset che ha fatto il possibile per
organizzare al meglio i lavori della Commissione, ma se è il
sistema che non funziona non basta la buona volontà per ottenere un
risultato positivo. Ed allora, in punta di piedi, sapendo bene di
essere l'ultimo arrivato, provo ad indicare un percorso utile a
discutere - come auspicato da molti - in modo più proficuo e
produttivo le politiche e le linee guida del futuro bilancio
2010.
La società moderna anche quella valdostana ha bisogno di un
grande cambiamento culturale. Dobbiamo spezzare l'ideologia del
guscio, l'illusione che il mio luogo sia al riparo, e possa
astrarsi dal luogo di tutti, l'illusione che la mia vita sia
separabile da quella degli altri, l'idea in sostanza di una società
socialmente egoista, con il fiato corto. Insomma un piccolo
orticello che devo difendere e preservare. No, non è così. Proprio
per questo, perché il bilancio è la summa ed il coordinamento delle
politiche e delle scelte di governo che vanno ad incidere
profondamente sulle articolazioni della società, occorre che almeno
la sua cornice sia concertata. Questo significa preparare una bozza
di documento politico-programmatico a metà dell'anno ed aprire su
di esso un largo confronto che potrebbe essere incentrato su una
giornata seminariale tra la Giunta regionale e le forze sociali,
sindacali, economiche. Documento costituito da linee di indirizzo
sui temi del funzionamento della macchina amministrativa, sui
grandi temi sociali, sull'economia, sulle scelte ambientali, sulla
valorizzazione del merito e del talento, sulla situazione
finanziaria. Insomma per una Valle d'Aosta più moderna, più equa,
più sicura.
Documento che, alla fine di un percorso breve ma partecipato,
sarà portato all'attenzione della II Commissione consiliare e sarà
poi affidato alla Giunta che, in collaborazione con i dirigenti,
preparerà la finanziaria regionale. Finanziaria che verrà esaminata
e discussa, Assessorato per Assessorato, dalle competenti
Commissioni e con la presenza dell'Assessore di riferimento e che
sarà infine valutata per competenza dalla II Commissione. Una
proposta per rendere operative due funzioni: quella di un
coinvolgimento della società civile nella indicazione delle linee
di indirizzo, senza far perdere tempo prezioso alla gestione
ordinaria dell'amministrazione e quella di una piena assunzione di
responsabilità del Consiglio regionale attraverso le Commissioni di
lavoro. Una proposta che nasce dalla convinzione che c'è bisogno
dell'apporto, del pensiero di tutti; c'è bisogno di chiedere ad
ogni attore di fare la sua parte. Ognuno insomma deve far valere e
rivendicare la sua particolarità. Ma quale è oggi quella del
Consiglio regionale?
Ahimè, è rimasta quella della legge n. 66 del 7 dicembre 1979
"Attribuzioni e competenze del Consiglio regionale, del
Presidente del Consiglio, della Giunta regionale e del Presidente
della Giunta".
Una legge di trenta anni fa.
Il mondo è cambiato, sono crollati i muri e le barriere
doganali, siamo entrati nell'euro e nel nuovo secolo e il
regolatore dell'attività del parlamento valdostano è rimasto fermo
al 1979. È ora di ripensare alle attribuzioni e alle competenze, di
individuare oggi i compiti e le funzioni che devono vedere il
Consiglio regionale perno del sistema politico-istituzionale della
Valle d'Aosta. Per far capire meglio il mio pensiero voglio fare un
solo piccolo esempio di come l'attuale modo di procedere sia
anomalo.
Il capitolo n. 59900 del bilancio 2009
"Trasferimento
all'Unità Sanitaria Locale per il finanziamento delle spese
correnti"
euro 250 milioni. In sedici righe nell'allegato al
bilancio di previsione vengono liquidate le attività e le
prestazioni nel campo della salute. L'assegnazione del
finanziamento, gli indirizzi e gli obiettivi di salute e di
funzionamento dei servizi vengono poi definiti attraverso un
accordo di programma tra la Giunta regionale e l'azienda USL della
Valle d'Aosta sulla base della legge regionale n. 5 del 25 gennaio
2000 e con il parere del Consiglio Permanente degli Enti Locali.
Orbene, mi chiedo come sia possibile che il Consiglio regionale non
abbia titolo per essere parte della programmazione degli interventi
in un settore particolarmente delicato ed importante quale è quello
della salute e del benessere delle persone? Evidenzio questo fatto
perché in altri settori (le politiche del lavoro, le politiche
abitative, le politiche per la prima infanzia) è stato definito che
il piano programmatico, le linee di intervento, in una parola la
programmazione, sia soggetta alla discussione, al confronto con il
Consiglio. Vedete, occorre ripensare nei vari campi di azione una
metodologia di intervento che possa valere per tutti i settori, con
la stessa prassi procedurale, quei settori in particolare che hanno
diretta incidenza, ricaduta con la vita delle persone.
Il Presidente della Regione, Augusto Rollandin, nel corso del
dibattito sulla Fondazione Grand Paradis ha auspicato un maggiore,
proficuo collegamento tra Consiglieri e Giunta. D'accordo; allora
incarichiamo ad esempio la Conferenza dei Capigruppo a individuare
indirizzi e linee operative per superare una legge ormai datata che
regola ancora oggi il rapporto tra Consiglio e Giunta regionale. Il
bilancio di previsione per l'anno 2009, è un bilancio ricco in
risorse finanziarie e in interventi. Non possiamo non essere
soddisfatti di questo. Non ci sono infatti le tensioni che invece
nazionalmente stanno accompagnando altri documenti finanziari. Ne
prendo atto. È però un bilancio troppo ordinario in una Valle
d'Aosta preoccupata per l'oggi e per il domani. A questo bilancio
manca un'anima: una robusta, solida, bella impalcatura di una casa
che diventerà poi accogliente, sicura, affidabile per ospitare la
famiglia valdostana. Si tratta in sostanza di passare
dall'intervento, capitolo per capitolo, inteso come riparatore di
un danno, di una disfunzione, di una mancanza ma anche di
un'innovazione, certamente, ad un intervento che si legge come un
libro, pagina per pagina, perché sviluppa un'azione sinergica
intesa come promozione di uno sviluppo, di un avanzamento, di un
progresso civile e sociale. E l'anima non c'è, caro Presidente,
glielo dico con simpatia. Non c'è quel filo che unisce i diversi
capitoli del bilancio perché le audizioni degli Assessori in
Commissione lo hanno messo in luce. I responsabili dell'Esecutivo
che abbiamo audito non erano componenti di una squadra, di un team
affiatato, che aveva ben chiaro un obiettivo comune (l'anima cioè).
Ogni Assessore, con la propria personalità, ha messo in luce il suo
dicastero senza far emergere chiaramente le linee di fondo che
sostenevano anche gli interventi previsti nei diversi settori. Non
sono risultate visibili le scelte di campo pensate, disegnate per
la Valle d'Aosta, non è emerso chiaramente la direzione di marcia
del governo regionale. Insomma la cornice entro cui definire gli
interventi specifici.
Provo a spiegare più in concreto ciò che voglio dire. Cominciamo
dalla salute. Ho già detto che il Consiglio regionale in questo
campo è espropriato della sua competenza, ma al di là di alcune
indicazioni e al di là dell'impegno concreto e purtroppo non ancora
chiaro dell'ospedale del futuro, non si riesce a capire quale è la
filosofia che permea il settore della salute. Basta un presidio
ospedaliero di eccellenza se poi a valle del ricovero non è
programmata la necessaria disponibilità di strutture e di servizi
di assistenza? Se la sanità -dico spesso - salva la vita, ma non
riesce poi ad aiutare a vivere, rischia di mancare al suo mandato.
Ecco quindi la necessità di progettare insieme alla struttura
ospedaliera e al piano di riclassificazione delle strutture
residenziali per anziani ed inabili, il sistema sanitario, la presa
in carico e la continuità dell'assistenza. Il sistema salute e
benessere sociale presuppone infatti il concreto rovesciamento
della piramide dall'ospedale al territorio. La continuità
dell'assistenza presuppone che ogni persona sia seguita da un
operatore responsabile della sua presa in carico, che consenta un
rapporto personalizzato e flessibile con il sistema delle
prestazioni e dei servizi sanitari e sociali. Ma questa, purtroppo,
non è la filosofia della sanità in Valle d'Aosta. Provate a
chiederlo agli enti gestori delle microcomunità o alla famiglia, a
cui abbiano appena detto che il papà anziano e non autosufficiente
verrà dimesso domani. Panico, preoccupazione: perché la famiglia
non dispone subito di quel che serve, soprattutto perché la
famiglia non è supportata nella immediatezza dall'insieme delle
attività distrettuali e di comunità montana che precedentemente non
sono state allertate, anche se ci sono. Le famose dimissioni non
protette che mettono in crisi i servizi sociali e le famiglie.
Questo piccolo esempio per dimostrare che c'è bisogno di una forte
volontà dell'Amministrazione regionale (lo stanno chiedendo da
tempo gli enti locali) per definire chiaramente, una volta per
tutte, che la strada dell'integrazione deve essere la strada di
tutti, azienda USL della Valle d'Aosta
in primis
.
L'integrazione delle politiche, dei servizi, degli interventi è una
sfida cruciale, ma difficile, perché le nostre politiche sono
sempre settoriali, le nostre istituzioni sono organizzate
settorialmente, le nostre misure assistenziali sono categoriali e
spesso tali sono anche le nostre organizzazioni sociali. È un
limite cronico del nostro sistema, rafforzato anche dalla paura
diffusa ad uscire in un campo di confronto più vasto, ma è un
limite che va attaccato per superarlo. E può esserlo solo se ogni
organizzazione, se ogni istituzione, e lo ripeto, a partire proprio
dall'azienda USL, fa i conti con tale esigenza al suo interno, fra
le sue articolazioni e se le relazioni interistituzionali assumono
forme via via più integrate. Integrate rispetto al cittadino, alla
famiglia, ai disagi e ai problemi che li coinvolgono, alla loro
trattazione e gestione. Integrazione fra politiche ed interventi,
integrazione fra soggetti. Da qui nasce l'importanza della
programmazione intercomunale a livello di piano di zona (di cui non
ho trovato riferimento alcuno nei documenti che accompagnano il
bilancio). Piano di zona costruito a livello di ambito e di
distretto che deve crescere per diventare livello di governo di
tutte le politiche e di tutte le risorse dei Comuni. Continuiamo
con l'immigrazione, altro tema a mio parere cruciale per le forme
di convivenza per l'oggi e per il domani. A parte gli spiccioli
stanziati, dalla lettura del bilancio non si capisce quale ipotesi
di società si vuole affermare: aperta o chiusa sul piano dei
diritti e della democrazia. L'immigrazione, care colleghe e cari
colleghi, è un fatto ineluttabile, bisogna attrezzarci per
governarlo. Nella fase attuale l'immigrazione esprime bisogni
sociali diversificati ed articolati che richiedono una maggiore
complessità nello sviluppo di risposte, non intese in termini di
erogazione di prestazioni, ma di costruzione di percorsi di
orientamento e di accompagnamento all'inserimento. In questa logica
la mancanza di una legge regionale di indirizzo e di integrazione
sociale dei cittadini stranieri e la mancanza di indicazioni
programmatiche nella finanziaria regionale è per, la Valle d'Aosta,
una grossa lacuna.
C'è invece un tema all'attenzione, a parole, della politica: la
famiglia grande priorità. Scusate, ma questa grande attenzione non
sono proprio riuscito a vederla nel bilancio di previsione, non
volendo prendere in considerazione il capitolo n. 61314
"Provvidenze a favore della famiglia"
che passa da un
assestato di 8 milioni 780 mila a 214 mila 145 euro di
competenza.
Mettere al centro la famiglia significa scegliere politiche
orientate al sostegno della normalità e della quotidianità della
vita delle persone; che valorizzino i legami e le relazioni tra le
persone; che promuovano il sostegno alle capacità delle persone. In
una parola: mettere al centro la solidarietà tra generazioni. Sì,
ci sono le risorse finanziarie spalmate su diversi capitoli (dalle
politiche sociali a quelle abitative e, sembra ma non è chiaro, dal
fondo straordinario, molto esiguo per la verità rispetto alla crisi
in atto). Dicevo che l'utilizzazione di questo fondo non è chiara
perché esponenti della maggioranza, nelle interviste rilasciate al
TG regionale, hanno fatto riferimento ad indirizzi diversi per
questo fondo. Staremo a vedere.
Non mi convince questo modo di intervenire. La promozione ed il
sostegno della famiglia non possono essere fatti sporadici e non
possono essere affidati solo ad interventi settoriali. Essi, per
diventare effettivi, concreti e significativi, devono orientare
l'insieme delle scelte di politica economica, sociale, sanitaria,
di uso del territorio e della mobilità. Una politica orientata a
perseguire obiettivi precisi: sostenere la maternità e la
paternità, promuovere i diritti dell'infanzia, sostenere il costo
economico dei figli, favorire la conciliazione tra vita lavorativa
e vita familiare, sostenere le famiglie più povere e con fragilità.
Un mix di strumenti: assegni monetari, detrazioni mirate nelle
quote per le prestazioni, rete dei servizi, congedi parentali. Si,
perché, per esempio, non pensiamo ad introdurre disposizioni in
materia di pubblico impiego che riconoscano l'attività di cura
prestata per i familiari non autosufficienti per età o grave
invalidità? E perché allora non introdurre un "parametro famiglie"
definito da precisi indicatori di benessere o malessere delle
famiglie, peraltro già operativo in sede europea, e l'obbligo per
la Giunta regionale di presentare, in concomitanza con il bilancio
di previsione annuale, un piano di azione per la promozione e il
sostegno finanziario alle responsabilità familiari? Uno strumento
di programmazione e di indirizzo che individua, di volta in volta,
nell'ambito delle competenze dei singoli Assessorati, la misura, i
provvedimenti e le risorse che rendono concreti questi indirizzi.
Non è utopia, è capacità di programmare e nello stesso tempo di
valutare la ricaduta degli interventi stessi.
Le politiche giovanili: in Valle d'Aosta, a pochi giorni uno
dall'altro sono nati due bambini: uno è figlio di genitori entrambi
laureati, l'altro è figlio di genitori con diploma. Il primo ha
sette volte le probabilità del secondo di laurearsi: un abisso di
dispari opportunità, una immobilità sociale che è causa non ultima
dello scarso dinamismo economico. L'insieme degli obiettivi per cui
noi amministratori dobbiamo tenacemente adoperarci, per quanto di
nostra competenza, potrebbe dunque riassumersi in uno solo: noi
vogliamo contribuire affinché, al più presto, entro dieci anni, in
Valle d'Aosta, questo divario di opportunità - di vita, di successo
e di felicità - si riduca, facendo ripartire quella mobilità
sociale che, forte dai primi anni '60 fino alla metà degli anni
'70, ha progressivamente frenato, fino ad arrestarsi del tutto.
Questo significa che la nostra società è immobile e a pagarne il
prezzo più alto sono i ragazzi che prima dei venticinque/trenta
anni non entrano a tempo pieno nel mondo del lavoro e che non
possono più contare su quella sequenza certa - studio, lavoro,
pensione - che abbiamo conosciuto noi. È come se oggi la vita dei
giovani fosse scandita da un orologio sociale ormai sfasato, messo
a punto per un tempo che non c'è più. Spetta alla comunità, anche
alla comunità e quindi a tutti noi amministratori, rendere certo
l'incerto. La preoccupazione del capogruppo Louvin è anche la mia,
la preoccupazione per il futuro di una generazione. I giovani
entrano tardi nel mondo del lavoro, molte volte con un lavoro
precario, vivono in famiglia, si sposano tardi, comunque spesso
dipendono sempre un po' dai genitori. Senza genitori molti non
riescono a trovare la necessaria tranquillità: a causa del lavoro
precario, della casa che costa troppo e non hanno la possibilità,
anche volendo, di fare figli. In questo modo si impedisce ad una
generazione intera di crescere, di maturare, di diventare il futuro
di questa società. E allora è grave che il bilancio regionale non
faccia riferimento a questa grande potenziale ricchezza, a volte
nascosta, in termini di "capacità sociale" rappresentata dalle
nostre ragazze e dai nostri ragazzi. La nostra Regione, in questi
anni, ha promosso idee, suggerimenti sulle politiche giovanili. È
stata una stagione fatta di confronti, di incontri che avrebbero
dovuto trovare riferimento nel documento politico per eccellenza.
Così non è stato. Ne prendiamo atto, sperando che sia solo frutto
della disattenzione e non di una volontà contraria.
Nel campo delle politiche del lavoro e di quelle abitative in
questi mesi il Consiglio e le forze sociali si confronteranno per
tracciare le linee operative di una azione combinata e congiunta.
Dobbiamo avere il coraggio di innovare profondamente due settori,
il lavoro e la casa, fondamentali per lo sviluppo e la serenità dei
valdostani. Nel bilancio sono evidenziati due capitoli contenitori:
il n. 26010 e il n. 50850. Scelta corretta quando le risorse sono
poi finalizzate, voce per voce, in un piano di azione specifico. In
questo caso i due piani non sono ancora operativi per le ragioni
dette nella precedente seduta del Consiglio regionale. Scelta
discutibile quella di accorpare, invece, in un solo capitolo
diversi interventi, come nel caso delle politiche sociali al
capitolo n. 61310, quando non si è in presenza di specifici
programmi operativi che, successivamente, l'Assessorato competente
predisporrà attraverso il bilancio di gestione.
Per quanto riguarda i due interventi sul lavoro e sulla casa io
credo che le risorse di competenza siano insufficienti sia in
rapporto alla profondità della crisi economica e alla necessità di
rilanciare, anche attraverso una saggia politica abitativa, gli
investimenti in questo importante settore per l'economia
valdostana. Edilizia, che potrebbe anche essere una opportunità di
sviluppo sostenibile con misure legate all'energia e alla sfida
ambientale: riqualificazione energetica degli edifici,
"ecoincentivi" nel campo dell'illuminazione e degli
elettrodomestici, istallazione di pannelli solari termici. Spiace
che allo sviluppo sostenibile sia destinato in questo bilancio lo
zero virgola qualcosa. Ci sarà modo e tempo per ritornare
sull'argomento e spero ci verrà data l'opportunità di indicare,
suggerire eventuali variazioni di bilancio nel momento in cui
saranno prodotti i relativi piani triennali.
Le risorse: tema delicato ma importante, è possibile recuperare
risorse finanziarie da destinare a settori in crisi? Sì, io credo
di sì. Ma dove? Sarebbe facile e semplice dire i costi della
politica. Sì, ma cosa vuol dire, cosa significa realmente?
Diminuire gli stipendi dei Consiglieri regionali e dei numerosi
consigli di amministrazione di società, enti e via elencando. Sì,
d'accordo questo è un argomento che è visto con favore dai
cittadini ma non basta; sono ben altri per me i costi abnormi e
gonfiati della pubblica amministrazione.
Il mio stipendio da Consigliere regionale si aggira intorno a 6
mila euro al mese ma, al pari dei colleghi Carmela e Raimondo,
verso ogni mese 2 mila e 100 euro al Partito Democratico. Come
gruppo regionale abbiamo un rimborso spese di 4 mila e 500 euro il
cui bilancio è reso pubblico attraverso la pubblicazione dello
stesso sul sito del partito. Quindi più di tanto il mio stipendio
netto al mese non potrà cambiare anche se saranno ridotti gli
emolumenti dei Consiglieri. Il problema per me non è qui. Il vero
nodo, la vera riforma deve avvenire altrove, in altre direzioni.
Provo ad indicarne tre. La prima, è quella riferita agli orpelli, a
quelle piccole spese che sommate possono essere dedicate invece ad
interventi specifici nel campo della cultura o della qualità della
vita. I tanti, troppi libri, raccolte, volumi prodotti direttamente
o indirettamente dalla Regione. In questi giorni i Consiglieri,
grazie ad una iniziativa del Presidente del Consiglio, hanno potuto
toccare con mano cosa questo significhi. E allora cominciamo a
tagliare. Così come non vedo la necessità di organizzare, dopo ogni
piccola o grande conferenza, dibattito, presentazione un rinfresco
per le persone che sono quasi sempre le stesse. Così come
l'organizzazione o il contributo di tante, troppe iniziative che
molte volte si accavallano le une sulle altre negli stessi giorni e
nelle stesse ore.
Piccole cose? Forse, cominciamo però a chiederci tutti, come
avviene in famiglia, da dove cominciano a ridurre le spese non
necessarie. La seconda direzione sono le spese enormi del
funzionamento della macchina regionale. Ho provato a capire nel
bilancio 2009 quante sono le diverse sedi, grandi e piccole, degli
uffici dell'amministrazione regionale. Forse più di 150.
Quante sono le sedi, i magazzini, i garages in affitto? Quanti i
soldi spesi per il riscaldamento, le spese ordinarie, la luce, il
telefono. Quante le spese per le manutenzioni ordinarie e
straordinarie, milioni e milioni di euro. E so che sono in corso
trattative per affittare altre sedi perché i diversi servizi hanno
bisogno di ulteriori locali. Leggo a pagina 15 dell'allegato
"Le
previsioni di spesa per il funzionamento e la gestione di beni e
servizi crescono,
(di 3,6 milioni)
in particolare per
l'adeguamento dei costi di manutenzione e gestione all'inflazione e
all'incremento del numero di stabili".
A pagina 20
"L'incremento delle spese di investimento in tale settore
(altri 2,4 milioni)
riguarda l'acquisto di arredi e la
sistemazione e manutenzione straordinaria negli immobili adibiti ad
uffici ai fini dello loro messa a norma".
L'Assessore al bilancio nella sua relazione ha parlato di
attenzione alla sicurezza sociale, ciò significa un incremento del
fondo per le politiche sociali di 2,6 milioni. Lascio a voi il
paragone con le cifre sopra richiamate.
Le spese vive sono tante, ma lascio immaginare ancora a tutti
voi colleghe e colleghi quante possono essere le spese indirette
per la posta interna, gli uscieri, i disservizi dovuti alla
dislocazione dei vari uffici dello stesso dicastero. La mobilità
del personale e del pubblico, l'uso improprio delle macchine.
Insomma da un vero piano di razionalizzazione della struttura
regionale non solo potremmo risparmiare e lavorare con più
efficacia ed efficienza, ma potremmo incidere in modo positivo
sull'uso del territorio e sulla qualità ambientale della stessa
città di Aosta. La terza direzione riguarda la gestione dei servizi
dell'amministrazione regionale. La Regione è una struttura pesante
e con grossi problemi di coordinamento e di funzionalità. Avrebbe
bisogno, al pari di una persona obesa, non solo di diminuire di
peso ma di diventare più mobile, più flessibile. Il problema deve
diventare centrale nella agenda della politica. E il dibattito
potrebbe cominciare, anzi riprendere, perché è messo lì in attesa,
dalle competenze e dalle funzioni da assegnare alle Comunità
montane e ai Comuni e, nello stesso tempo, cercando di dare
attuazione alla sussidiarietà orizzontale. Tema che potrebbe
portarci ad analizzare il possibile superamento delle gare di
appalto per l'affidamento dei servizi alla persona. Nella logica
partecipativa di integrazione tra risorse, che dovrebbero
caratterizzare la rete dei servizi e degli interventi, la
concessione per esempio si presta a realizzare le indicazioni
contenute in tal senso dalla legge nazionale 328 del 2000. Le
imprese sociali potrebbero così esprimere pienamente le proprie
prerogative e sfuggire al ruolo spesso surrettiziamente ad esse
affidato di meri fornitori di mano d'opera. Il concessionario
gestisce un pubblico servizio in nome proprio assumendo tutti i
relativi rischi imprenditoriali.
È solo un esempio per affermare che dobbiamo insieme
approfondire il tema per dare alla pubblica amministrazione un
nuovo, moderno, innovativo ruolo. Volevo ancora dire due parole su
Aosta, la mia città, dove sono nato. Volevo ricordare un po' di
storia politica, del rapporto tra Aosta e la Regione, tra Aosta e i
73 Comuni; degli interessi e delle scelte della politica.
Un'analisi attenta ai dati di fatto, utile alla politica, alla
città e non fine a se stessa o peggio ancora per piccole rivincite
di corte. Sarà per un'altra volta. Grazie.
Presidente
- La parola al Consigliere Salzone.
Salzone (SA-UdC-VdA)
- Grazie, Presidente. Avendo visto
un attimo fa entrare il Presidente Caveri, mi ha fatto venire in
mente che negli anni passati in questi appuntamenti sul bilancio
avevo l'abitudine di raccontare una storiella. Ricordo che lo
facevo di anno in anno. Un anno raccontai la storia di una coppia
di anziani che andava a fare la spesa, un'altra volta quella di una
famiglia numerosa che non sbarcava il lunario, un'altra volta
ancora di una ragazza madre che aveva il peso della famiglia e del
lavoro tutta sulle sue spalle e poi quella del cassa integrato
della bassa valle etc. In quelle occasioni ricordo che molto
benevolmente qualche sorrisino arrivava dai banchi, non sarcastico
peraltro, perché con il Presidente Caveri abbiamo avuto modo di
parlarne di queste "piccole cose". I sorrisi derivavano dal fatto
che avevo questo approccio al bilancio poco usuale, per cui faceva
sorridere. Certo, pensando a come impostavo i miei dibattiti sui
bilanci del passato, oggi mi sono chiesto quale storiella avrei
potuto raccontare. Onestamente storielle non ce ne sono più da
raccontare, anche perché non sono più delle novità. La situazione è
quella che è. Dagli interventi anche di stamani pur con le diverse
sensibilità, si è capito che la crisi è una cosa seria, una crisi
che investe tutti i paesi della economia mondiale, per cui prendere
atto della situazione è già una cosa che ci permette di affrontare
queste argomentazioni con una certa serenità ma anche con
sensibilità diverse; per esempio il modo con cui si affronta il
problema della crisi mondiale ha delle sensibilità diverse. Mi
viene in mente l'intervento di Caveri stamani, così come quello di
Lattanzi e di tanti altri, c'è chi fa rilevare che questo è un
momento di grave recessione e chi invece dice che c'è una grande
crisi e che va affrontata con razionalità e metodo. Sicuramente
tutti argomenti molto apprezzabili, l'importante è che si capisca
in quale momento siamo. Quindi trovandoci a discutere del documento
finanziario più importante dell'anno, ci siamo chiesti con quale
stato d'animo avremmo potuto affrontare il 2009 ma anche gli anni a
venire, il 2010, il 2011 e speriamo non altri ancora con questa
crisi.
Esaminando quindi il bilancio previsionale, non solo sotto il
profilo contabile, possiamo ragionevolmente constatarne la solidità
strutturale permettendoci di affrontare il futuro con un cauto
ottimismo o meglio, come ha già affermato sia il Presidente
Rollandin, con
"un cauto ottimismo della ragione"
- fra
l'altro una frase che rievoco sovente quando ne ho l'occasione
perché sono frasi che Ugo La Malfa, Giovanni Spadolini usavano
costantemente -, così da permetterci di contrastare la grave crisi
economica internazionale che sta investendo tutti i paesi
occidentali. Oggi peraltro non è più una sensazione; parlare
genericamente di crisi economica mondiale non è più possibile.
Anche i più grandi economisti asseriscono universalmente che la
situazione presenta caratteristiche di assoluta gravità. Certo la
crisi dei mutui subprime e di conseguenza quella delle banche e del
sistema creditizio non sono che la punta dell'iceberg di un sistema
malato già da tempo che non ha saputo governare l'avvento così
complesso della globalizzazione. Oggi abbiamo tutti la necessità di
comprendere dove stiamo andando e perché ci troviamo in questa
situazione. Quello che ormai spaventa gli operatori e ha portato al
tracollo le borse mondiali è quella parola che sui mercati
finanziari nessuno vorrebbe mai pronunciare o che gli economisti
non vorrebbero mai scrivere: recessione.
È pur vero che le amministrazioni internazionali degli Stati
Uniti e dell'Europa, con l'immissione di sostanziose fonti di
denaro a sostegno delle banche in difficoltà hanno concesso una
boccata d'ossigeno e hanno momentaneamente restituito un pochino di
fiducia ai mercati, ma non possiamo certo sperare che la ripresa
sia dietro l'angolo, basta osservare il Dow Jones che solo ieri ha
perso quasi l'8 percento. Le borse scontano anche un altro
elemento: il blocco pressoché totale dei mercati finanziari, e si
può ben capire che se si chiude il rubinetto del credito alle
imprese e ai consumatori la recessione diventa ancora più profonda.
È così che scatta il panico tra gli investitori, le vendite sono
ormai indifferenziate, i fondamentali delle società non
costituiscono alcuna garanzia di tranquillità, non c'è più
correlazione fra gli utili previsti dalle aziende e le loro
quotazioni. Si può ben capire, come con questo panorama le
previsioni siano le più cupe.
Arrivando a casa nostra, se da una parte possiamo affermare che
il sistema bancario essendo più rigido, dà in qualche maniera
maggior tranquillità, dall'altra dobbiamo osservare che l'economia
italiana nel 2009 non resterà ferma come prevedevano finora i più
pessimisti, ma arretrerà dello 0,2 percento. Entrerà insomma,
tecnicamente, in recessione. Ciò vuol dire che la crisi ha ormai
azzannato l'economia reale. E questo vuol dire che i risparmi vanno
in fumo, i consumi calano vertiginosamente, gli utili societari
precipitano, i posti di lavoro si riducono e gli investimenti si
fermano. È quindi recessione. I consumi delle famiglie diminuiscono
inesorabilmente. Appaiono ormai evidenti i segni del calo dei posti
di lavoro. Le imprese trovano sempre più difficile ottenere
credito. E nessuno può dire quando ci sarà la ripresa. La Banca
d'Italia non fa previsioni proprie, la Confindustria la rinvia al
2010. Cercare di vedere nel futuro è più difficile del solito e gli
auspici non sono buoni. Ancora in questi giorni su stampa e
telegiornali molti economisti di fama mondiale sottolineavano che
la recessione può durare tre, quattro anni ancora e che le
difficoltà rispetto agli USA, sono maggiori perché in Europa ogni
Stato viaggia per conto proprio (era quello che diceva Lattanzi
stamattina). Secondo gli ultimi dati, Banca d'Italia avverte che
tra le persone in cerca di occupazione è in forte aumento il numero
di coloro che hanno perso recentemente il posto di lavoro.
Nell'industria, ma anche nell'edilizia e anche in Valle d'Aosta lo
tocchiamo con mano costantemente, il calo è già in atto, e si stima
che tra quest'anno e il prossimo scompariranno due impieghi su
cento. Tutti gli indicatori danno segno negativo: i consumi
diminuiscono e l'indebitamento delle famiglie cresce, gli
investimenti delle imprese si riducono e il credito delle banche si
irrigidisce. In questo quadro che non nasconde un fondo
particolarmente ombroso, si evince il rischio povertà per 15
milioni di persone.
Parliamo di 15 milioni solo nel 2008. La Caritas lancia per
l'ennesima volta l'allarme-povertà: da 10 anni le misure prese in
Italia sono le meno efficaci in Europa. Almeno 8 milioni di
persone, più del 13 percento della popolazione, sono sotto la
soglia di povertà, costrette a sopravvivere con meno di 500-600
euro al mese. Ma altrettanti sono i quasi poveri, cioè quelli che
sono appena sopra la soglia, la categoria di persone a cui lo
stesso Louvin oggi faceva richiamo, complessivamente quindi
rientrano nelle due categorie di indigenti 15 milioni di persone
(da noi si parla di non meno di 10.000 individui).
Abbiamo già ricordato in più occasioni come in Valle d'Aosta il
problema non sia da sottovalutare, anzi i dati sottoposti
dall'ISTAT ci hanno già fatto rilevare che nel centro-nord subiamo
una delle situazioni peggiori, con una forbice tra ricchezza e
povertà che si allarga sempre più. Chiediamo, ancora una volta, che
si prenda atto che c'è un'emergenza-povertà anche in casa nostra, e
che l'aumento costante della povertà in fase di recessione è la
bestia più brutta per un paese o per una comunità. In questo quadro
a tinte fosche, è indispensabile fare delle scelte chiare partendo
da alcuni valori che per noi sono irrinunciabili, come la
centralità della persona e la famiglia. È da qui che bisogna
partire, bisogna dare risposte su salari, stipendi e pensioni ma
anche a industrie e attività commerciali in difficoltà. Si tratta
di trovare meccanismi che ridiano fiducia alle imprese ed alle
famiglie, che reinvestano su di esse in quanto risorse della
società e dell'economia, deburocratizzando gli apparati pubblici,
inventando nuove forme di investimento come il micro-credito,
individuando modalità che favoriscano l'abbassamento del costo
della vita come la riduzione dei costi delle bollette elettriche,
il sostegno alle locazioni o il buono-energia.
Pare di poter dire che la Giunta regionale e il Consiglio Valle
possano concretizzare una convergenza sulle scelte urgenti da
attuare anche attraverso il bilancio regionale che a nostro avviso
lancia messaggi e novità importanti. Un bilancio regionale, come
sappiamo, che pareggia su una cifra importante 2,5 miliardi anche
se le risorse disponibili sono pari a 1 miliardo 675 milioni e
questo importo è classificabile come vero contante che proviene
principalmente dalle tasse che versano i valdostani. È con queste
entrate che pensiamo di contrastare il momento difficile impegnando
quasi 250 milioni a sostegno dello sviluppo economico con
particolare attenzione al settore edile pesantemente anche esso
investito dalla crisi. Altro intervento che merita menzione è senza
dubbio il settore sanità e politiche sociali investendo 257 milioni
di euro, senza contare i 12 milioni necessari per l'ampliamento
dell'ospedale regionale. Solo nell'ambito delle politiche sociali
poi, è previsto un aumento di 2 milioni, qui ho trovato molto
strano l'intervento del collega Rigo, che ha dato poca rilevanza a
un fatto che a nostro avviso è primario in questo bilancio.
Particolare attenzione si è voluta dare agli enti locali a cui
vanno offerte certezze di risorse stanziando il 95 percento del
gettito IRPEF pari a 227 milioni di euro con un incremento di 16
milioni rispetto al 2008. A tale proposito, pur riconoscendo una
equa distribuzione delle risorse e tenendo ben conto delle
difficoltà in cui versano tutti i Comuni della Valle, riteniamo che
per il capoluogo sia necessario riapprofondire tutta una serie di
argomentazioni tali da consentire maggiore dinamicità e
tranquillità economica che oggi ancora il Comune di Aosta non ha.
C'è da dire che il Patto di stabilità di fatto impedisce l'utilizzo
di tutte le disponibilità finanziarie di cui disponiamo, per cui
alcuni settori della nostra economia rallentano la ripresa. Per
questo motivo è stata autorizzata l'istituzione di un fondo per
accogliere i risparmi derivanti dal rispetto del Patto di stabilità
concordato con lo Stato per destinare gli stessi a specifici
interventi. Anche questo ci pare un passaggio molto importante del
bilancio. Per questi motivi rivolgiamo una particolare attenzione
alle reali esigenze del mondo del lavoro anche se dobbiamo essere
consapevoli che molto gira intorno alla crisi dell'industria, del
commercio e del turismo e i mugugni di Confindustria e sindacati
sono comprensibili; commentavamo in Commissione l'acidità del
Presidente di Confindustria nell'ultima audizione, che,
evidentemente, era palese per il momento che stiamo attraversando.
Non si può negare però che alcuni ammortizzatori sociali, come le
disposizioni previste a bilancio in materia di anticipazioni dei
trattamenti di cassa integrazione e di integrazione salariale
vengano regolarmente adottati e prorogati. Come si può ben
comprendere quindi, nella stesura della finanziaria e del bilancio,
tutto è stato costruito con l'intento di gestire questo difficile e
particolare momento economico, tant'è che la battaglia contro la
crisi è ben evidenziata nel bilancio stesso. Lo dimostra con un
provvedimento tecnico-politico chiaro, da tre milioni di euro, che
potrà in futuro essere aumentato (per lo meno ce lo auguriamo),
mirato ad attuare le prime misure di contrasto agli effetti
sull'economia regionale derivanti dalla crisi finanziaria
internazionale. Ma si è fatto di più, si sono aperti più tavoli di
lavoro, ai quali non presterei una attenzione secondaria. In
particolare un tavolo tecnico che dopo aver monitorato la
situazione e individuato i settori di maggiore sofferenza, proporrà
come attuare interventi concreti, i quali potranno eventualmente
integrarsi anche con altri provvedimenti provenienti dallo Stato o
dalla Comunità Europea. Non siamo fermi, insomma.
Un altro tavolo è rappresentato dal rinnovato consiglio delle
politiche del lavoro, il quale vede l'autorevole presenza di
quattro Presidenti di Commissioni regionali, quattro rappresentanti
delle organizzazioni dei lavoratori, altrettanti dei datori di
lavoro e uno indicato dalle associazioni dei disabili. Crediamo che
questo tavolo oltre a rappresentare una opportunità di lavoro
concreto e operativo, possa diventare una occasione di saggezza
politica senza divisioni ideologiche, nel pieno rispetto di quello
che è il nostro mandato. In questo contesto rimangono alcune note
dolenti, che ritengo di dover sottolineare, come la continua
perdita d'incassi e di ingressi al Casinò di Saint-Vincent, segno
che neanche il nuovo marketing produce risultati soddisfacenti e,
anche se è pur vero che siamo ancora in attesa di valutare il nuovo
piano strategico, rimaniamo poco convinti sulla celerità di una
ripresa che peraltro altri Casinò manifestano.
Occorre poi fare una seria riflessione sul futuro dei nostri
giovani, qualcuno lo ha accennato anche stamani, perché per troppo
tempo li abbiamo diseducati a cercarsi un posto di lavoro sicuro in
Regione o al Casinò. È oggi più che mai indispensabile cambiare
rotta e questo significa innanzitutto ragionare sulla loro
formazione culturale e professionale e, parallelamente, su future
opportunità occupazionali. L'università della Valle d'Aosta deve in
proposito raggiungere alta qualità e specializzazione. Non sempre
in questi anni, si è seguita questa direzione, in modo particolare
nella costituzione dei vari corsi di laurea. Oggi, è bene dirlo con
chiarezza, produciamo laureati sapendo già che non troveranno
opportunità lavorative (almeno non tutti). Crediamo sia
indispensabile fare un ragionamento sereno con tutte le autorità
competenti per rilanciare in modo adeguato il nostro ateneo,
facendo in modo che diventi punto di attrazione per studenti di
fuori Valle. A conclusione, pare di poter dire che la Giunta
regionale e il Consiglio Valle possano, in questo particolare
momento di crisi, trovare la giusta convergenza sulle scelte
urgenti da attuare. Abbiamo l'impressione che la soluzione della
crisi non sia dietro l'angolo e ci sia la necessità di ritrovarci
su metodi e tempi, considerando che la proposta di istituire un
tavolo politico allargato costituisca un confronto preventivo con
il più ampio coinvolgimento possibile prima dell'avvio dell'iter
dei provvedimenti che dovranno essere approvati dal Consiglio.
Non possiamo abbassare la guardia quindi, e dobbiamo essere
consapevoli senza esagerati allarmismi che possono attenderci
periodi ancora più difficili. Sta a noi tutti cercare di
migliorare, se possibile, i meccanismi di concertazione e di
dialogo. Sta sempre a noi saper fare autocritica degli errori del
passato per metterci nelle condizioni di veicolare e migliorare il
futuro della nostra comunità.
Presidente
- La parola alla Consigliera Patrizia
Morelli.
Morelli (VdAV-R)
- Merci, M. le Président. Chers
collègues, pour la première fois au cours de cette législature nous
sommes confrontés au budget. Un moment fondamental pour cette
assemblée aussi pour la participation massive au débat et un moment
fondamental pour la communauté valdôtaine qui attend des réponses
de la politique. Un moment d'autant plus important pour les
Conseillers élus pour la première fois et qui, je vous le rappelle,
sont très nombreux dans ce Conseil. Et, en tant que Conseillère
récemment élue, je tiens à exprimer quelques propos et,
honnêtement, je dois avouer une certaine déception. D'abord le fait
que l'on ait décidé de convoquer deux Conseils consécutivement à
distance de seulement trois jours l'un de l'autre, du vendredi au
lundi, avec en plus une convocation de Commission sur un argument
important, en connaissant l'engagement exigé par l'analyse du
budget, me paraît un manque de considération et de respect vis à
vis du budget même et vis-à-vis des Conseillers qui désirent
approfondir les contenus de la loi de finance et du budget. Cela
vaut principalement pour les Conseillers néo-élus, et en
particulier pour les Conseillers de minorité, qui sont supposés
exercer leurs fonctions d'inspection et de contrôle, mais une
certaine difficulté a été soulevée et soulignée même hier par le
Conseiller Rosset à l'intérieur du groupe de la majorité. Je crois
qu'il faudra en tenir compte à l'avenir. D'ailleurs les suggestions
du Conseiller Rigo je les évalue positivement et il faudra en tenir
compte.
Les auditions auxquelles j'ai pu assister, à mon avis
excessivement concentrées dans une seule journée, à part l'audition
de l'Assesseur Zublena, n'ont pas suffi à éclaircir mes
perplexités, à cause du temps très réduit mais aussi à cause de la
méthode d'analyse adoptée, car la plupart des Assesseurs
s'exprimait sur la base de documents (bilancio di gestione) dont
les Conseillers ne disposaient pas et qui ne trouvaient pas une
correspondance immédiate avec les données dont au contraire les
commissaires disposaient. Donc, force nous est de constater un
manque de clarté et de transparence vis-à-vis des Conseillers
surtout de ceux qui ont été élus pour la première fois. Je crois
qu'il aurait fallu tenir en compte la complexité de la matière et
fournir au Conseil le temps et les instruments nécessaires à une
analyse correcte et approfondie. D'ailleurs, le manque d'expérience
n'est pas la prérogative des seuls Conseillers, j'ai pu remarquer
même parmi les néo-Assesseurs lors des auditions une certaine
incertitude et même de l'approximation, tout en étant les
Assesseurs épaulés et côtoyés par des dirigeants expérimentés. Je
m'attendais de la part de la majorité à une réflexion politique
mûre, plus profonde, découlant de la connaissance approfondie de la
réalité valdôtaine et des problèmes qui l'affligent, une réflexion
qui doit parvenir à la fin à un projet qui donne les instruments
économiques à notre Région de se confronter solidement aux enjeux
futurs. Mais, je dois constater que pour la plupart l'on ne donne
la parole qu'aux chiffres.
Les relations que nous avons pu écouter hier soit de la part du
Conseiller Rosset que de l'Assesseur Lavoyer et que nous avons pu
relire avec attention, au fond ne font que répéter en les
synthétisant les chiffres et les données techniques dont nous
disposions déjà, sans ajouter des véritables éléments politiques à
la discussion. Les chiffres à plusieurs zéro y sont débitées avec
une satisfaction presque goulue, "nous avons 2.460.000.000", sauf
préciser que sans "le partite di giro le risorse sono pari a
1.675.000.000 di euro", mais, en attendant, le message que l'on
adresse aux valdôtains est lancé "ne craignez rien, nous sommes
encore riches, nous pouvons encore vivre de nos rentes, au moins
pour l'année prochaine...".
En effet 13.000 et quelque euro par personne c'est bien un
budget de riches et pourtant juste hier un journal local dédiait
deux pages à
l'allarme povertà
, dont on a déjà parlé à
plusieurs reprises. Notre région a le plus haut budget par habitant
et pourtant, il y a un mois environ, à la fête du bénévolat, à la
présence de l'Assesseur Lanièce, Emanuele Ranci Ortigosa du centre
italien de recherche sociale lançait un cri d'alarme quant au fait
que la Vallée d'Aoste est la région qui a le plus haut pourcentage
de pauvres parmi les régions du nord de l'Italie. Il y a quelque
chose qui cloche là dessus. Probablement le fait d'allouer de
grosses sommes d'argent ne suffit pas...
Cela dit, l'idée générale que j'ai pu concevoir au sujet de ce
budget 2009 c'est qu'il ne soit pas représentatif des aspects
soi-disant novateurs qui auraient dû caractériser - cher Président
- cette législature d'après le programme que vous aviez présenté
lors de la première séance.
"Prendre ses responsabilités"
,
disiez-vous, ça signifie aujourd'hui jeter les bases d'un travail
aussi sérieux et fructueux que possible au sein de cette assemblée,
afin que cette dernière sache non seulement interpréter les
véritables exigences de la population, mais y répondre rapidement
et concrètement. Est-ce que ce budget répond rapidement et
concrètement aux exigences de la population? Apparemment oui.
Est-ce que ce Gouvernement prend ses responsabilité? D'après moi
substantiellement non. Tous les secteurs ont droit à une tranche
plus ou moins grande du gâteau, mais le critère me parait plutôt
celui de ne déplaire à personne et peut-être même de rembourser
quelques dettes électorales. On s'est débrouillés en faisant des
retouches par ci par là au budget de l'année précédente, ça devait
être la législature des décisions fortes et du pragmatisme, pour le
moment ça se révèle la législature de l'entretien du système. Les
choix stratégiques pour le futur de la Vallée sont encore renvoyés,
pour le moment on se limite à gérer le présent. Les trois millions
prévus pour faire face à la crise financière je crains qu'ils ne
soient qu'une panacée. En réalité la crise de l'économie réelle
n'est pas commencée avec la faillite de Lehman Brothers, ça remonte
plus loin.
J'avoue que de ma part j'ai un peu de mal à me familiariser avec
les millions et les milliers de millions, mais quand même les trois
millions pour l'émergence financière me paraissent peu de chose
face par exemple aux trois millions et demi réservés au Fort de
Bard; est-ce un gouffre où l'argent disparaît, pour le moment sans
produire de véritables retombées économiques, culturelles et
touristiques sur le reste de la Vallée (j'espère pour le futur). De
même que les trois millions et demi environ destinés à la publicité
touristique pour l'année 2009 me semblent nettement insuffisants
pour une région qui a un besoin désespéré de se faire connaître,
non seulement dans le monde, mais carrément en Italie et chez nos
plus proches voisins.
Dans le domaine de l'école l'Assesseur Laurent Viérin en
Commission nous a détaillé les dépenses qui atteignent un montant
de 183.000.000 d'euro, un chiffre en faible augmentation par
rapport à 2008, un signal positif. Toutefois, pour la formation des
enseignants il nous a signalé un bien modeste financement de
200.000 euro. Cela me paraît peu de choses pour un secteur qui est
censé améliorer la qualité de l'enseignement et qui voit la riche
Vallée d'Aoste se placer en tête du classement international pour
l'abandon scolaire.
On a parfois la sensation que l'on préfère donner la priorité à
l'augmentation du nombre des enseignants et du personnel scolaire
plutôt qu'à l'amélioration de la qualité.
Mais je veux conclure cette modeste intervention sur une note
positive en désavouant l'axiome qui veut que l'opposition soit
toujours critique et contraire, et j'apprécie toujours pour ce qui
est du ressort de l'Assesseur Viérin, la timide augmentation des
chapitres destinés aux bibliothèques. Cela me fait bien espérer
pour le système bibliothécaire valdôtain et pour les novations
qu'il attend depuis trop longtemps.
Je vous remercie.
Presidente
- Preannuncio il deposito presso la presidenza
di un ordine del giorno firmato dai componenti del gruppo Vallée
d'Aoste Vive-Renouveau.
La parola al Consigliere Crétaz.
Crétaz (UV)
- Grazie, Presidente. Sono da poco presente
in questo Consiglio e affronto per la prima volta una discussione
sul bilancio regionale. Per ognuno di noi come cittadino, prima
ancora che come amministratore, la prima cosa che desta
preoccupazione è che ci sia la certezza delle risorse da destinare
al governo della regione. Questo bilancio ha già conseguito un
primo traguardo, aumentando addirittura una crescita del 3 percento
rispetto alla previsione del 2008. Il relatore Rosset e l'Assessore
Lavoyer hanno già fornito molti dati relativamente alle entrate ed
agli interventi nei vari settori, credo che basti rileggere le loro
relazioni per poter dare un giudizio positivo su questo bilancio.
Ma io vorrei fissare l'attenzione su alcune considerazioni di altro
genere. In primo luogo bisogna prendere atto della tenuta del
bilancio 2009 rispetto alle previsioni 2008, ciò consente di dare
risposte adeguate alla comunità valdostana nel rispetto dei nostri
principi di autogoverno e del programma di legislatura presentato
qui nel luglio 2008. Questo bilancio è il primo della nuova
legislatura ed è la conseguenza di una applicazione del programma
di legislatura e degli impegni che la maggioranza ha preso con i
cittadini. Certamente dobbiamo fare le opportune valutazioni e
dobbiamo considerare che una parte importante del bilancio viene
impegnata in alcuni macrosettori: si pensi al costo del personale
regionale, al costo del personale delle scuole, il cui pagamento
qui è assicurato dalla Regione e non dallo Stato. Nel campo della
sanità sono assai importanti i trasferimenti dalla Regione all'USL,
senza peraltro il trasferimento di situazioni debitorie complesse
della sanità pubblica, come quelle presenti in altre regioni. Sono
giunto in questo Consiglio solo quest'anno e potete immaginare che
non mi sono dimenticato del mio passato da sindaco, sottolineo
quindi con piacere che anche quest'anno è stata assicurata la
certezza delle risorse economiche ai nostri Comuni e che anzi
queste del 2009 saranno superiori rispetto a quelle del 2008.
Infine desidero introdurre una breve considerazione in relazione
allo stato di difficoltà venutosi a creare nel mondo, in Europa, in
Italia e di conseguenza in Valle d'Aosta. Non sappiamo ancora dire
né immaginare quali tempi ci aspetteranno nei mesi a venire,
sottolineo però con forza il fatto che nel bilancio si trovano
segnali importanti relativi alla volontà di affrontare lo stato di
difficoltà di tutto il tessuto economico sociale. Aver mantenuto,
ed in molti casi aumentato, la disponibilità dell'anno scorso,
l'aver cercato di ridurre con successo, malgrado le difficoltà, le
spese correnti, è stato un segnale forte e serio. Inoltre, aver
previsto una posta di 3 milioni di euro per affrontare la crisi è
un fatto assai importante e, al di là della cifra, sottolinea una
volontà operativa forte, che se necessario disporrà su altri
eventuali fabbisogni allo scopo durante le fasi di assestamento di
bilancio. Anche nei vari settori economici e produttivi si trovano
significative scelte, che indicano la volontà di operare per il
mantenimento dei livelli di competitività e di operatività nel
sistema economico territoriale.
Concludo questo breve intervento sottolineando il fatto che se
oggi siamo qui, come in passato, a discutere di bilanci e del
sistema di governo di questa Regione, ciò avviene perché abbiamo
una grande fortuna, quella di vivere in una realtà che ha la
facoltà e l'opportunità di autogovernarsi, grazie alle sue
condizioni di Regione a Statuto speciale. Di questo dobbiamo essere
grati a coloro che hanno lottato per conseguire tutto questo. A noi
resta il dovere di onorare i sacrifici di coloro che ci hanno
lasciato questa eredità, a noi anche il dovere nei confronti dei
valdostani, del nostro popolo, di onorare il mandato che ci hanno
dato, lavorando con serietà e rigore. Ritengo in questo senso che
questo bilancio, anche alla luce dei tempi difficili che ci
apprestiamo ad affrontare, fornisca risposte importanti, induca
tutti noi a riflessioni serie e ad ulteriore attenzione e
responsabilità in scelte, metodi e fini e proponga alla
popolazione,ai nostri cittadini, alla Valle d'Aosta risposte serie
e concrete. Grazie.
Presidente
- La parola al Vicepresidente Chatrian.
Chatrian (VdAV-R)
- Grazie, Presidente. Colleghi, è già
stato detto molto in questa mattinata e anche in questo pomeriggio;
ci troviamo ad affrontare e a vivere un momento politicamente
fondamentale, questo è il primo bilancio del nostro quinquennio, di
questa nuova legislatura. Ripenso con un po' di nostalgia agli anni
passati, in cui avevo l'onore e l'onere di mettere testa e gambe al
piccolo bilancio comunale di Torgnon. Cercavamo di dare risposte
alla quotidianità da una parte, ma dall'altra cercavamo
soprattutto, e ricordo le sfide stimolanti nel definire obiettivi e
strategie, di dare un indirizzo soprattutto politico per il domani,
in un'ottica programmatoria per il lungo termine. Indubbiamente
altri numeri, altre risorse, grandi numeri, complessità maggiore,
risorse importanti, ruolo diverso: ma la determinazione è la stessa
e anche l'entusiasmo.
Oggi abbiamo sentito tante cifre, anche ieri sera dal Presidente
della II Commissione Rosset e dall'Assessore al bilancio abbiamo
sentito cifre importanti, e senza farvi perdere troppo tempo,
qualche dato voglio condividerlo con voi.
Finanza locale: è stato detto ampiamente, più di 250 milioni di
euro; sicurezza sociale: 324 milioni di euro; sviluppo economico:
249 che comprendono tutta una serie di grandi risorse destinate
alle spese correnti; totale spesa del personale fra quella
regionale e le scuole: quasi 300 milioni di euro, è stato detto
dalla collega Patrizia Morelli istruzione e cultura vicino a 200
milioni di euro; e poi espropri, manutenzione stabili, cioè spese
correnti per il funzionamento della macchina, quasi 50 milioni di
euro. Condivido, anche se oggi non è presente, il passaggio
annunciato dal collega Caveri, relativo alla necessità di
smarcarci, in quanto eletti, dal ruolo prettamente ragionieristico
per riappropriarci del ruolo di pianificatori rispetto alle
molteplici esigenze della società valdostana.
Iniziamo a discutere principalmente di regole nuove, da un lato
la finanziaria, definendo lo stato dell'arte e facendo la
fotografia dell'oggi, della nostra società, del nostro sistema
ampiamente citati oggi, per poi cercare di programmare il domani.
Ma la proiezione è indubbiamente la vostra in quanto maggioranza in
Consiglio; siamo consci di essere alla opposizione, ma consapevoli
di avere un ruolo importante. Permettetemi qualche considerazione
sottolineando che i tempi per analizzare questi documenti, che
evidenziano solo grandi capitoli, sono stati troppo limitati per
consentire la riuscita di un lavoro almeno soddisfacente. Forse
sarebbe opportuno rivedere alcune modalità, è stato detto sia dal
collega Rosset che dalla collega Morelli, "per agevolare la
comprensione di chi non è stato titolato a redigere questo
documento così rilevante" che ci troviamo oggi ad analizzare. Un
coordinatore durante le audizioni disse: mi dispiace che sulle
singole voci non abbiate il bilancio di gestione, ma di fatto
l'illustrazione dell'Assessore segue gli obiettivi gestionali.
Penso che questo riassuma tutto, detto da un alto funzionario - il
funzionario della dott.ssa Zublena - nelle audizioni fatte.
Per la politica penso e credo sia il momento più bello questo,
il più emozionante e forse il più forte, momento che deve essere
caratterizzato da nuove idee, da sogni che potrebbero
concretizzarsi; si possono creare veramente le condizioni per far
crescere la Valle d'Aosta dall'imminente domani in maniera
equilibrata, dando a tutti la stessa base di partenza. Nel
programma di governo presentatoci il 1° luglio 2008 dall'allora
candidato presidente tantissimi sono stati gli aggettivi
utilizzati, me lo ricordo bene, come si ricorda il primo giorno di
scuola e ricordo molto bene anche i tanti aggettivi e nomi
utilizzati dal presidente candidato. Con una marcata frequenza si
parlava di efficacia, di efficienza di risposte, di costi della
politica, di tempi, ma si parlava soprattutto di rilancio, quindi
immaginavamo una non continuità perché quando si parla di rilancio
vuol dire che da una parte si fa il punto della situazione,
dall'altra si deve dare quell' "élan" di pragmatismo, di
riorganizzazione, di semplificazione. Tantissime parole, me le
ricordo; ebbene, di tutto questo si vede ben poco, Presidente!
È evidente la mancanza di iniziativa, di pianificazione, questo
bilancio è poco proiettato, come servirebbe, nel futuro e non
risponde alle reali e grandi necessità di questa società, della
evoluzione, dei cambiamenti di questa società. L'impressione è che
questa Valle d'Aosta si sia arenata e gestisca in modo puntuale e
determinato l'urgenza giorno dopo giorno, probabilmente anche in
modo perfetto. Molti settori scricchiolano, come l'agricoltura, che
sta attraversando un periodo di forte crisi, il turismo anch'esso
in difficoltà; qualche idea? Nessuna novità, se non unire al
momento le AIAT in un unico soggetto, senza apportare però quel
nuovo slancio, ma cercando di mantenere assolutamente all'interno
dell'amministrazione regionale tutta la promozione e tutta la
pubblicità. La grande eccezione, l'ha esplicitato molto bene
l'Assessore Lavoyer ieri, è il fondo di 3 milioni di euro per
affrontare la crisi economica. Non ci si interroga sul ruolo del
pubblico in economia e le valenze o le possibilità delle società
controllate e partecipate...
Vorrei soffermarmi con voi sulle conclusioni, sulla relazione
del collega Rosset sulle certezze, sei punti di certezze; la prima
sull'incremento dei 16 milioni di trasferimenti alle comunità
locali, penso che sia semplicemente dovuto all'incremento
dell'IRPEF, blindata in legge, quindi è una conseguenza, nessun
aumento, o meglio un aumento consequenziale; una particolare
attenzione alla sanità, è stato detto, 2,6 milioni del fondo
regionale in più per quanto riguarda le politiche sociali e 2,7
milioni in più per le politiche del lavoro. E poi un anticipo di 10
milioni che conoscevamo già, un anticipo, non un rilancio, in
attesa dello sblocco delle risorse a ciò destinate dallo Stato e
dall'U.E. Purtroppo non ho potuto essere presente al momento in cui
è stata audita l'Assessore Zublena e mi spiace, Presidente; di
questo Assessorato mi chiedo quali siano le intenzioni, qual è il
suo lavoro, quali sono i suoi indirizzi, qual è la sua struttura,
qual è la sua funzione. Sicuramente non si valuta un Assessorato
solo con le poste di bilancio, ma vi assicuro che immaginavo
qualcos'altro, immaginavamo delle poste di bilancio diverse, ma
soprattutto una possibilità di slancio diverso. Un totale di
intervento dell'Assessorato di circa 19,250 milioni di cui più di
18 milioni sono già blindati uno per il trasferimento all'ARPA che
conosciamo, di 5,65 milioni, l'altro di gestione e funzionamento di
1,2 milioni, un altro ancora di 6,5 milioni per le attività di
gestione dei rifiuti, impegni prevalentemente già assunti o
comunque contabili, e infine, l'ultimo di 4,8 milioni, intervento
per la tutela, il recupero e la valorizzazione dell'ambiente, il
tutto viene già esplicitato in quanto questo importo è già
interamente destinato perché va a finanziare i progetti approvati
dalla precedente legislatura. Quindi una blindatura totale vicina
al 100 percento.
Proviamo ad interrogarci sulla opportunità eventuale di pensare
ad una società unica di impianti di risalita, l'economia in questo
momento ha una crescita che tende allo zero, non credo che questa
realtà fra un decennio possa ancora stare in piedi, che futuro può
ancora avere questo sistema?
Siamo preoccupati per le ingenti risorse inserite nel triennale
per il nuovo aeroporto, Presidente. Abbiamo tanti dubbi e ci
auguriamo che i prossimi Consigli regionali non debbano ogni anno
risanare le grandi o piccole perdite, dovute alle scelte errate,
magari un po' sovradimensionate o poco oculate; dovremmo ricordarci
che sono soldi di tutti e non dimenticare della concorrenza
spietata che il pubblico fa ancora al già poco privato che esiste.
Notiamo una piccola o grande continuità, ma poco coraggio e poca
chiarezza su cosa si vuole fare di diverso, di nuovo, di
innovativo, di solido, di equilibrato, di virtuoso e di
performante; si danno piccole ed immediate risposte quotidiane
molto puntuali, si gestisce di gran carriera il giorno per giorno e
poi? E poi lo vedremo.
Analizzata la situazione, pensavo francamente che oggi saremmo
andati oltre; ci aspettavamo quasi una rivoluzione che riuscisse a
banalizzare le difficoltà di questo sistema attuale e ad
individuare percorsi nuovi; ci aspettavamo un'analisi più puntuale
dello stato dell'arte per poi proiettare il tutto. Come accennavo
all'inizio, gli agricoltori sono in difficoltà, i conti non
tornano, i prodotti hanno poco slancio, tutto è reso difficile
dalla mancanza di una rete di marketing. Le materie prime di
trasformazione sono poco redditizie, le conoscerete: i costi di
gestione delle varie aziende sono sempre più alti e la filiera
della produzione di vendita è quasi ingessata, ci sembra che ci sia
poca strategia. Constatiamo poche risorse per il settore turistico,
non riusciamo a capire se questa maggioranza crede nel rilancio di
un sistema turistico valdostano vero e l'imprenditoria sovente è
soffocata dal pubblico, quasi come se il mercato ne fosse drogato.
Ci saranno i tempi per dare risposte e sicuramente ancora una volta
con l'emergenza, perché conviene e rafforza il vero decisionismo.
Ebbene, non ci siamo tanto a nostro avviso, Presidente aspettavamo
altro veramente, rimarchiamo le poche idee, le poche prospettive,
ma soprattutto il debole rilancio, quasi la parte più delicata.
Visto che siete stati legittimati, Lei in particolar modo,
immaginavamo che avreste osato di più, che avreste affrontato le
sfide per il futuro con maggiore dinamicità ed incisività. Notiamo
Presidente una grande staticità, normalità in questo bilancio da
voi proposto, quasi come se questo strumento non fosse degno
dell'importanza che realmente deve e dovrebbe avere.
Noi ci permetteremo, come già annunciato dal nostro capogruppo,
di fare qualche piccola proposta, che sarà chiara e sincera.
Presidente
- La parola alla Consigliera Hélène
Impérial.
Impérial (UV)
- M. le Président, chers collègues,
permettez-moi de partager avec vous quelques réflexions sincères
que j'ai faites pendant la discussion sur le budget prévisionnel
2009 de notre Région pendant les travaux en II Commission.
Réflexions concernant deux thèmes qui me tiennent particulièrement
à cœur: la santé et l'éducation.
La gestion de la santé valdôtaine est touchée du point de vue de
l'organisation par deux problèmes fondamentaux. Il s'agit avant
toute chose d'organiser des services sanitaires en montagne, nous
l'avons dit plusieurs fois, où les coûts pour assurer une
assistance de qualité sont supérieurs de 25 percento par rapport
aux régions de plaine. Ensuite le bassin des usagers relativement à
la population valdôtaine est très réduit et tel en théorie à ne pas
justifier du point de vue économique de prestations de qualité et
bien souvent d'excellence qui apparaissent comme une offre
surdimensionnée par rapport à la demande. En dépit de ces prémisses
la Région Vallée d'Aoste avec une dépense sanitaire courante de
255,5 millions de euros pour l'année 2009 a voulu confirmer et
renforcer un service sanitaire de qualité pour satisfaire l'un des
besoins principaux de sa population, en essayant d'attirer aussi
des patients des régions limitrophes et de remédier, comme cela est
d'ailleurs déjà arrivé dans ces dernières années, à la fuite des
patients vers les agences sanitaires locales d'autres régions. La
faible démographie et notre géographie particulière, nous amènent
tout de même à devoir assurer à nos citoyens un service sanitaire
qui doit offrir des prestations efficaces avec un rayon d'action à
360°. En effet, à part de très rares cas, nous ne pouvons pas nous
appuyer sur des structures hospitalières limitrophes et nous ne
pouvons pas partager certaines fonctions avec d'autres centres
sanitaires dans les environs. Nous vivons dans un pays de montagne
où atteindre les malades dans leurs habitations est plus difficile
et économiquement plus engageant qu'ailleurs. Malgré tout cela,
nous avons le devoir de poursuivre, selon les lignes directrices
qui ont déjà guidé la politique sanitaire de notre région dans la
précédente législature, vers la décentralisation des services sur
le territoire, avec le développement des dispensaires se trouvant
dans notre région. Je pense par exemple au dispensaire de Châtillon
et au futur dispensaire de Nus. En agissant ainsi, l'hôpital
Umberto Parini, qui dans les prochaines années sera finalement
agrandi, dans la continuité de ce qui a été délibéré par le
gouvernement régional dans la précédente législature et en tenant
compte du résultat du référendum de novembre 2007, sera enfin
décongestionné et pourra bénéficier d'une réorganisation des
départements allant de concert avec une rationalisation des
ressources humaines et économiques, et devra assumer l'exclusivité
de la gestion des pathologies aigues.
Je donne un double jugement favorable au sujet de la santé à
cette loi des finances, le premier pour l'effort économique réalisé
afin de maintenir intact, parfois en le développant, ce qui est à
contre-courant de ce qui se passe en Italie, les fameux LEA
(livelli essenziali di assistenza) à travers un transfert à
l'agence sanitaire locale de 230 millions d'euros environ.
Si l'on veut aller dans le spécifique et donner un exemple, dans
notre région nous continuerons à fournir gratuitement le vaccin
contre le papillomavirus, un virus responsable d'une bonne partie
des tumeurs du col de l'utérus pour les filles de 12 et 16 ans,
alors qu'en Italie cette vaccination n'est fournie uniquement
qu'aux filles de 12 ans. Le second jugement favorable est pour
avoir prévu cette année aussi des considérables financements,
environ 1,6 millions d'euros, pour la formation des valdôtains qui
veulent s'approcher aux parcours sanitaires, cours pour devenir
infirmier, technicien en radiologie, obstétricien, technicien de
laboratoire biomédical etc; des valdôtains qui une fois formés
mettent leur professionnalisme acquis à disposition de toute la
communauté valdôtaine.
Permettez-moi encore quelques réflexions en matière d'éducation.
Former un étudiant est évidemment le but principal du système
scolaire et par formation on entend l'apport à l'étudiant des
connaissances et des capacités de base afin d'acquérir un sens
critique fondamental pour mener une vie active dans la société.
Mais aujourd'hui nous sommes en train d'assister à des processus de
réforme scolaire qui, influencés par des choix politiques
d'économie et par les exigences du marché de l'emploi, risquent
parfois de négliger ce genre de formation. L'école, étant le lieu
où se rencontrent des tensions et des dynamiques qui ont une
origine complexe dans notre système social, y compris le phénomène
de ce qu'on appelle en italien le
bullismo
, représente une
ressource fondamentale. L'école est l'institution prédestinée à
maintenir un contact constant et éthiquement structuré avec les
jeunes et les familles. Je cite le Président de la République
Napolitano:
"La scuola non deve separarsi dalla società e deve
far crescere le giovani generazioni nella passione dello studio e
della conoscenza, nella capacità di costruirsi un futuro di lavoro
e di vita familiare e al tempo stesso deve fare crescere nel senso
civico, nella coscienza dei diritti e dei doveri scolpiti nella
Costituzione italiana"
. Cela dit, il devient indispensable de
soutenir et de valoriser le rôle des enseignants, des chefs
d'établissement et de tout le personnel technique et auxiliaire qui
au quotidien et dans l'ombre effectue une action méritoire et très
absorbante pour la réalisation de la fonction éducative, que chaque
institution scolaire autonome est appelée à accomplir dans le tissu
social. Ce sont là les convictions que je partage totalement et qui
ont conduit l'administration régionale à croire en l'opportunité de
rendre stable en 2008 l'emploi de 130 enseignants précaires, de
croire en la promotion de cours de formation pour les enseignants
avec une augmentation conséquente des coûts du personnel
travaillant dans les écoles. Je suis en effet convaincue que dans
le monde de l'école le but de contenir les dépenses ne peut pas
prévaloir comme dans d'autres secteurs. Il faut plutôt s'interroger
sur la nécessité de valoriser ce secteur, en ne négligeant
toutefois pas de s'efforcer de produire des actions visant à une
politique d'économie et de rationalisation, la dépense ayant pour
objectif le maintien de la qualité, de la quantité des services
scolaires offerts à nos jeunes. Je pense par exemple aux écoles à
orientation musicale ou à la valorisation des activités sportives
en général et en particulier comme instrument permettant de toucher
les jeunes handicapés. Cette dépense pourrait apparaître
a
priori
comme une dépense courante que l'administration soutient
seulement en vertu des disponibilités financières plus élevées par
rapport aux autres régions italiennes sans aucun esprit critique.
Je me permets de ne pas être d'accord avec cette vision. Faire des
investissements considérables signifie aussi poser des attentions
spécifiques au processus de planification et de contrôle des
retombées de l'investissement lui-même. J'ai apprécié par exemple
comment cette année pour la première fois l'Assessorat a voulu
adhérer au système d'évaluation OCSE Pisa.
Pour ce qui est de l'abandon scolaire, je tiens à préciser que
d'après les données de la surintendance le taux d'abandon scolaire
en Vallée d'Aoste dans le parcours scolaire obligatoire - jusqu'à
16 ans donc - touche à peu près le 0 pour cent. Je ne répète pas,
quelqu'un les a déjà soulignés, les efforts que l'administration a
fait pour augmenter par rapport aux années précédentes les
dotations pour l'université et pour la fondation Institut Musical
et pour maintenir les contributions aux étudiants universitaires
relatives au droit à l'étude, sans appliquer les paramètres de
l'ISEE ou de l'ISPEU, qui ne tiennent pas compte d'une série de
facteurs économiques qui sont liés au tissu social de notre
région.
Je voudrais enfin rassurer Mme Fontana, je crois que nous ne
vivons aucun
allarmismo
pour ce qui concerne la sécurité
dans les établissements scolaires de notre Vallée. Cela a paru sur
La Stampa du 23 novembre:
"I genitori degli studenti valdostani
in questo ambito possono dormire sonni tranquilli, perché la Valle
si pone a livelli di assoluta eccellenza sotto il profilo dell'
edilizia scolastica ed è fra le quattro regioni italiane dove tutti
gli edifici 100 percento hanno il certificato di agibilità
statica"
. Mais non seulement, vous avez sûrement pu remarquer
que les bâtiments scolaires ont fait l'objet d'un important plan
d'investissement et de remarquable dotation du budget prévisionnel
2009. Donc nombreux sont les défis que notre école devra relever
pour continuer à s'améliorer et s'acquitter de mieux en mieux du
devoir d'éducation et de formation qui lui est confié. Ce sont des
défis ambitieux que notre administration doit affronter avec la
volonté et le sérieux qui la caractérisent depuis toujours. L'école
valdôtaine n'a pas peur d'être confrontée à la société complexe
dans laquelle nous vivons, car elle est forte du soutien d'une
longue tradition d'autonomie et de la solidité de ses racines dans
le tissu culturel et civil de notre territoire.
En cette époque, qui tend à l'uniformisation, nous voulons
maintenir l'identité et le particularisme propre à notre système
scolaire, qui découle de la spécificité linguistique valdôtaine. De
là naissent les efforts économiques pour promouvoir l'enseignement
du français, du patois, de l'allemand Walser dans la vallée du Lys,
mais l'enseignement de l'anglais aussi. Notre école ne craint pas
de se placer dans la perspective d'un grand projet novateur ouvert
sur l'Europe et sur le monde, tout en étant profondément ancrée
dans la civilisation valdôtaine, car cette dernière constitue
depuis longtemps l'une des raisons de son essor et l'une des voies
parcourues par le biais des instruments que notre Statut spécial
nous a donnés.
Presidente
- La parola al Consigliere Donzel.
Donzel (PD)
- Egregio Presidente, care colleghe e cari
colleghi, anch'io mi cimento per la prima volta con l'impegnativa
prova del bilancio regionale. Ho seguito con attenzione ed
interesse il dibattito che si è sviluppato nella giornata, cercando
di trarre insegnamento da tutti gli interventi, e la prima
considerazione, condividendo io pienamente gli interventi dei miei
colleghi del PD, quindi intervenendo alla fine con una piccola
integrazione più politica che tecnica, è finalizzata a fare
chiarezza su un tema che è stato trattato da tutti ma che credo
meriti una puntualizzazione. Innanzitutto la caratterizzazione
della crisi. Perché voglio tornare su questa cosa che sembra banale
a questo punto della discussione? Perché gli atti che abbiamo avuto
a disposizione, la relazione del relatore e il documento
dell'Assessore, fanno dei brevissimi passaggi su questo tema, cioè
il relatore accenna soltanto alla difficile situazione economica in
un breve passaggio, senza approfondire più di tanto.
Già il collega Rigo aveva citato ampiamente i dati della CGIL,
allora mi sono preso qualche dato della CISL tanto per far vedere
che insomma, non citiamo solo quelli della CGIL...Ebbene la CISL
parla i 900.000 posti di lavoro a rischio in Italia, la crisi ha
già colpito 179.552 dipendenti e nella lista ci sono aziende che si
chiamano FIAT, Alitalia, Guzzi, Lucchini, la Riello di Lecco, la
Ratti di Como, l'Elettrolux, Antonio Merloni, Pinifarina,
Carrozzerie Bertone, Granarolo, Campari, Unilever, Natuzzi. E in
cattive acque sono interi distretti economici che erano il fiore
all'occhiello nel nostro paese: la lana a Prato e Biella, la seta a
Como, il calzaturiero nelle Marche, il mobile in Puglia e
Basilicata, l'orafo ad Arezzo. Allora la sensazione è che non sia
falso allarmismo, voglia di seminare terrore e paura fra le persone
dire che c'è una profonda crisi in atto nel nostro paese e che
tocca profondamente il sistema industriale. E purtroppo la crisi
non ha solo un risvolto di tipo economico, ha un grave risvolto
sociale, e quello che mi preoccupa di più è che non è legato
direttamente alla crisi economico finanziaria, è una crisi che
viene da lontano, una crisi sociale che permea il nostro paese da
tempo.
Questo non lo dico io, lo dice il rapporto sulla povertà e
l'esclusione sociale in Italia della Caritas. Si parla di oltre 15
milioni di persone in Italia che ogni giorno devono fronteggiare
pesanti difficoltà economiche con un reddito inferiore a 500 euro
al mese. E ancora sono in aumento, dice la Caritas, più di 200
mila, i frequentatori delle mense Caritas, le categorie a più alto
rischio di povertà sono le famiglie con anziani, soprattutto se non
autosufficienti e quelle con tre o più figli. Sempre la Caritas
(sono parole di Monsignor Vittorio Nozza che ha seguito il
rapporto) invita la politica a riallocare le risorse passando da un
approccio per categorie a un approccio basato sulla persona, la sua
effettiva condizione, i suoi bisogni di protezione e promozione
sociale. Dice sempre Monsignor Vittorio Nozza: la politica quella
vera e non serva del Dio denaro deve fare la sua parte,
riaffermando il bene comune, il bene comune è il primato della
persona umana sui mercati. A dire che c'è una grave crisi in atto
che è ulteriormente aggravata dalla crisi del mercato
internazionale sono in tanti soggetti, allora la domanda che ci
dobbiamo porre è: ma questa cosa tocca la Valle d'Aosta? La crisi
si ferma a Pont-Saint-Martin o entra anche nella Valle? Ci diciamo
che siamo seminatori di paura fra la popolazione?
Credo, e poi spiegherò perché bisogna essere ottimisti, che si
debba fare una fotografia reale della nostra regione, bisogna stare
attenti a minimizzare, sarebbe profondamente sbagliato. Infatti ho
molto condiviso la prima parte dell'intervento del capogruppo della
Stella Alpina, cioè il fatto che bisogna tener conto che anche qui,
seppure in maniera non così grave come altrove, si sente fortemente
la pressione della crisi. Gli altri intervenuti nella mattinata
hanno riconosciuto la gravità, al di là poi dell'atteggiamento da
tenere rispetto alla crisi, della situazione. Diceva l'On. Caveri:
le
ralentissement existe, ce n'est pas seulement une
crise économique, c'est aussi une crise politique
, e poi su
questo concetto voglio tornare perché per noi valdostani è ancora
più importante.
Quindi si tratta di scattare la fotografia della Valle d'Aosta e
qui certo non vediamo schiere di poveri per la strada, che chiedono
l'elemosina, vediamo delle belle abitazioni, vediamo dei villaggi
in cui si interviene con importanti ristrutturazioni, strade che
vengono ammodernate, modernissime stazioni sciistiche, c'è il
casinò, i campi da golf, abbiamo tantissimi servizi (va
riconosciuto), asili nido, le scuole sono soprattutto quelle dei
comuni, le scuole sotto le comunità montane e anche alcune scuole
superiori sono ottimi istituti, c'è una condizione oggettiva che si
può percepire che è positiva, possiamo addirittura arrivare a dire
che in Valle d'Aosta perfino i cacciatori sono degli accaniti
ambientalisti, insomma siamo nell'isola felice. Ma anche qui in
Valle d'Aosta, e non lo dico io, lo dice il rapporto della Caritas,
i poveri sono in aumento, i disoccupati ci sono, i cassaintegrati
ci sono e sono in aumento, e poi ci sono anche gli operai, mi
dispiace dirlo, che vengono messi in ferie, adesso, in questa
stagione, perché non ci sono le commesse. Non risulta nelle
statistiche, ma un certo numero di impiegati è invitato ad andare
in ferie in attesa che il mercato riprenda. Ci sono gli sfrattati,
ci sono giovani precari, certo qualche intervento c'è, lo abbiamo
sentito prima dalla collega Impérial, nella scuola ci sono
interventi importanti, però il precariato esiste eccome anche in
Valle d'Aosta, ma soprattutto esiste una fascia di giovani, e
questo - lo ricordava bene il collega Rigo - è forse il punto più
delicato, ci sono tanti giovani senza un vero progetto di vita e
questo è un grosso interrogativo per la politica. Poi ci sono le
difficoltà dei pensionati, quelli - per dirla con un'espressione
gergale - che con la pensione minima faticano ad arrivare a fine
mese. Questa è una realtà. Va riconosciuto che, usando
l'espressione già usata stamani, il sistema valdostano ha
consentito di rendere meno grave la situazione, di questo va dato
atto, però mi permetto di dire che non dobbiamo sottovalutare la
situazione attuale. Qui penso che non sia sufficiente un bilancio a
decidere di questo, sono convinto che la crisi della Valle d'Aosta
venga da più lontano che da questi ultimi due mesi. Noi non
dobbiamo curare un problema che è legato alla crisi finanziaria,
dobbiamo curare un problema che viene da più lontano: la crisi
della casa da gioco di Saint-Vincent, la crisi della industria in
Valle d'Aosta non è imputabile all'azione di questi sei mesi, ma
sono dei problemi che hanno tempi più lunghi e per certi versi sono
anche più gravi. È possibile che scelte locali possano dare
risposte a questi problemi? Secondo me hanno fatto bene molti ad
evocare un ruolo maggiore dell'U.E. e dello Stato italiano, perché
qui bisogna intervenire decisamente sulle pensioni, sui salari,
sulla macroeconomia. Eppure noi abbiamo il dovere con queste
risorse di non sciuparle e di sfruttarle al massimo, perché in
questa situazione che si viene a creare sicuramente c'è una
riallocazione del benessere; come in un grande gioco economico il
benessere viene riallocato e se in passato chi ha governato questa
regione è riuscito a mettere a disposizione di questa regione
importanti risorse, non è detto che questo sia per sempre. Fanno
bene quelli che sono attenti a legare la questione economica alla
questione politica, il modello valdostano esiste davvero, va difeso
e per difenderlo bisogna guardare avanti su due fronti: quello di
una politica istituzionale e quello di una politica economica.
Quando parlo di politica istituzionale, parlo di essere attenti e
vigilanti sulla questione del federalismo fiscale, perché lì si
giocherà una grossa importante partita. Dobbiamo decidere se lì
saremo attori di primo piano, se sapremo valorizzare ancora una
volta quella che è la nostra autonomia o se ci limiteremo a
difendere il difendibile. E poi una strategia di politica
economica. Occorre guardare avanti e guardare con coraggio e in
questo senso la critica della situazione attuale, che non è
adducibile a una situazione contingente, merita di guardare ad
alcune linee strategiche importanti che sono già state evocate e
che voglio ricordare.
La prima, la più importante è il settore della istruzione. Non
condivido quello che diceva qualcuno stamani, che qui in Valle non
esiste l'eccellenza. Il problema non è l'eccellenza, recentemente
ho conosciuto un ragazzo valdostano che ha studiato in Valle
d'Aosta, fa l'ingegnere in Cina, ci sono dei ricercatori in
Australia o a Londra, in Spagna, ma il problema è di alzare il
livello medio di istruzione e quindi c'è già un indirizzo
dell'amministrazione a lavorare sulla formazione professionale e
sulla istruzione tecnica, ma certo lì ci vuole un impegno a fondo e
crederci a questo sollevare il livello medio di istruzione della
Valle d'Aosta. Quello è strategico, perché come dirò meglio dopo
non è un costo l'istruzione, è un investimento, è la possibilità di
creare sviluppo per il futuro.
L'altro asse strategico è la questione dell'università.
L'università è un volano di sviluppo economico e il rilancio della
città di Aosta; fra le tante idee che sono venute meno per il ruolo
della città di Aosta penso che l'università possa davvero essere
quella grande spinta, dobbiamo crederci fino in fondo. Se qualcuno
pensa che bisogna cambiare strategia rispetto alle scelte della
università, dobbiamo parlarne e decidere insieme quale sia la
scelta migliore, ma crederci. In alcune città europee l'università
è diventato il motore non solo culturale di quelle città, ma anche
economico per la capacità di attrazione che ha avuto di creare
sistema attorno a sé.
L'altra questione è il sostegno alle imprese, perché qui è già
fragile e debole il sistema, quindi per forza dobbiamo fare
l'impossibile per sostenerla, ma favorendo anche la cooperazione,
questa è anche parte della nostra storia. In una realtà piccola
bisogna unire le energie per riuscire a superare le difficoltà e io
credo che in questo campo bisogna avere il coraggio di una scelta
strategica forte. In questo senso credo si esplichi la funzione
della opposizione costruttiva anche nel portare delle linee forti
di proposta. Credo che bisogna fare forti investimenti nella
energia pulita; già si fanno investimenti nel settore
idroelettrico, ma penso che il settore pubblico, la regione debba
investire fortemente nella energia eolica. Ci sono dei paesi che in
questo campo hanno fatto tantissimo in pochissimi anni, l'esempio
della Spagna è il caso più clamoroso in Europa, e questo
consentirebbe alla nostra regione di avere risorse sue proprie, di
costruirsi un potenziale energetico. Sarebbe sì investimento
industriale, ma un investimento industriale in energia pulita ben
si lega all'altro tema fondamentale della nostra regione che è
quello del turismo.
Sul turismo l'unica scelta strategica che dobbiamo percorrere
fino in fondo è quella della qualità del sistema, un sistema che
punti non più su alcune stagioni ma punti ad essere veramente un
fenomeno che riesce a costruirsi sull'intero arco dell'anno. E solo
la qualità può garantire questa possibilità. L'altro elemento che è
stato evocato e che condivido è quello di un forte ruolo in questa
fase da attribuire agli enti locali. È da lì che parte l'amore per
il territorio, il desiderio di renderlo produttivo e vitale, di
attivarsi come comunità.
Infine come ultima questione fondamentale la questione sociale.
Credo che non sia un costo investire nella integrazione sui nuovi
immigrati, avere una società più coesa vuol dire avere una società
che è in grado anche di essere più efficiente dal punto di vista
economico. Non è un costo investire in sostegno alle famiglie:
poter sgravare una famiglia attraverso una serie di servizi quali
asili nido, sostegno agli anziani etc., consente alle persone di
essere più produttive e quindi di svolgere un lavoro e di
interagire nella comunità. Quindi questi non sono costi ma sono da
concepirsi come investimenti. Una società che sia più giusta, più
equa, più solidale è una società in cui si vive meglio, è una
società che è anche in grado di produrre di più, quindi una società
che non sia solo per pochi ricchi e benestanti. Qui vengo anche al
fatto che abbiamo presentato degli emendamenti. Ne abbiamo
presentati non una infinità perché il nostro desiderio non era
quello di fare dell'ostruzionismo, esiste una filosofia dietro
l'arida stesura di questi emendamenti. È la volontà di agire su
alcuni temi, cioè secondo noi l'indirizzo anche per il futuro sarà
di tentare di ridurre il più possibile il prelievo fiscale sulle
famiglie, sarebbe stato interessate (non ci siamo riusciti)
realizzare una riduzione per esempio dell'IRAP per le nuove
imprese, quelle che nate nel 2007 si trovano di colpo a
fronteggiare una durissima crisi economica.
L'altra questione è di allocare più risorse e attenzione alle
famiglie, più formazione, più investimenti per le energie pulite.
Quindi i nostri emendamenti vanno esattamente nella linea di quanto
abbiamo enunciato rispetto alle azioni strategiche che avrebbe
dovuto compiere l'amministrazione. Dice bene la collega Rini,
quando dice:
on n'a pas de baguette magique
, ma su
questo punto vorrei leggere (e non per pedanteria ma perché giudico
importantissimo visto che viene sempre citato) un passo di Keynes
scritto nel 1933 rispetto al fatto che c'è un certo timore nel
toccare i bilanci, nello spostare le cifre. Chi scrive queste cose
è un liberale che è convinto che sia possibile agire con la
politica economica per trasformare la società:
"In quegli anni
ogni manifestazione vitale fu trasformata in una sorta di parodia
dell'incubo del contabile. Invece di utilizzare l'immenso
incremento delle risorse materiali e tecniche per costruire la
città delle meraviglie, si crearono i bassifondi e si pensò che
fosse giusto e ragionevole farlo perché questi, secondo il criterio
della impresa privata, fruttavano mentre la città delle meraviglie
sarebbe stata (si pensava) un atto di follia che avrebbe,
nell'imbecille linguaggio di stile finanziario, ipotecato il
futuro. Ma nessuno può credere oggi che la edificazione di opere
grandi e belle possa impoverire il futuro, a meno che non sia
ossessionato da false analogie tratte da una astratta mentalità
contabile"
.
Cioè noi dobbiamo avere il coraggio di usare il bilancio per
fare delle cose importanti e perché mi rivolgo all'amministrazione
regionale? Perché per essermi confrontato anche con degli
economisti, in Valle d'Aosta è tecnicamente, oggi, impossibile
rilanciare l'economia senza una iniziativa pilota
dell'amministrazione regionale. È talmente importante il ruolo
dell'amministrazione regionale nell'economia, che si è creato un
paradosso: se anche vogliamo più impresa, abbiamo bisogno di una
Regione che creda in questo fatto e investa lei per prima per
creare condizioni di sviluppo.
Ritengo che per il momento 3 milioni di euro messi a
disposizione di questa possibilità di investimento siano né pochi
né tanti, bisognerà capire bene come li utilizziamo. In questo
momento di fronte alle cose che ho detto prima verrebbe da dire
sono pochi, però l'importante è cominciare a investirli bene e poi
verificare, nella prima variazione di bilancio, se, investiti bene
questi 3 milioni, riusciamo a creare condizioni per mettere altre
risorse a disposizione.
Un dato che giudico positivo è quello accennato dal relatore
Andrea Rosset: la necessità di una riforma della finanza pubblica a
livello regionale. Il Consigliere faceva soprattutto riferimento
alla necessità di maggiore trasparenza ma io penso anche, come lo
ha accennato bene il collega Rigo, alla necessità di mettere mano a
come viene costruito il bilancio e quindi a dare a tutti la
possibilità di dare un contributo di idee propositivo nella stesura
di questo bilancio, nel rispetto ognuno della parte che gli
compete.
Presidente
- La parola al Consigliere Prola.
Prola (UV)
- Grazie, Presidente. Anch'io per la prima
volta mi accingo ad esaminare in dettaglio il bilancio regionale e
confermo la mia titubanza ad intervenire a fondo della discussione
generale, dove una serie di concetti sono stati espressi, però il
ruolo che attualmente ricopro mi stimola a fare alcune
considerazioni di ordine generale. Anche io faccio un cenno alla
crisi, mi sembra che sia un momento importante. Qualcuno vede il
crollo dei mercati finanziari di questi ultimi tempi come il più
traumatico evento politico dopo la caduta del muro berlinese. Non
so se è così, però dall'autunno di quest'anno il mondo non è più
come quello di prima. Per anni ci siamo sentiti dire dagli
economisti ultraliberisti che il modello attuale avrebbe portato
sicuramente dei miglioramenti e avrebbe comunque e sempre portato
dei benefici; così non è, le statistiche lo confermano. Il tenore
vita soprattutto della classe media (concordo con quanto diceva
Louvin stamani) è fermo, la voragine fra ricchi e poveri è
aumentata perfino nei paesi economicamente più sviluppati. Anche in
Valle iniziamo a sentirne i contraccolpi, soprattutto nei confronti
economici dei settori più fragili, agricoltura, commercio e
industria. A onor del vero devo dire che sono convinto che le
politiche regionali adottate nel tempo hanno saputo sempre dare
delle risposte chiare, pronte ed efficaci sia nel settore
ambientale che nelle infrastrutture, nel sistema della istruzione e
nelle politiche del lavoro, nelle politiche agricole, nella sanità
e nelle politiche sociali. L'amministrazione regionale in tutti
questi anni è intervenuta in maniera importante nei vari comparti
economici, la holding regionale - come qualcuno sarcasticamente
l'ha chiamata in quest'aula - ha comunque contribuito
sostanzialmente a dare lavoro, creare indotto e mantenere un
livello di qualità della vita soddisfacente. Ora questo modello
costruito necessita un tempo e uno sforzo ancora maggiore. È
necessario attenuare il fattore di disuguaglianza e aiutare le
persone che in questo momento perdono il lavoro. Dobbiamo entrare
in una fase di particolare attenzione ai lavoratori che saranno
colpiti dall'arrivo della crisi che appartengono a quella crescente
fascia di lavoratori che già oggi hanno una retribuzione inferiore
alla media e non hanno conferme del lavoro stesso, ai lavoratori
che rimangono disoccupati, che hanno limiti di età avanzati per il
mondo del lavoro stesso.
Attenzione alla definizione delle priorità per le politiche di
sostegno alle famiglie, che è il vero fulcro della nostra società e
agli indirizzi da adottare nella edilizia pubblica residenziale,
alle difficoltà nel settore industriale che toglierà funzionalità
ai sistemi sociali, provocando tensioni a causa di processi
economici, sociali e di immigrazione non sempre regolati.
Attenzione sì agli investimenti infrastrutturali importanti che
vengono attuati, ma l'ottica di analisi deve essere allargata e non
può essere solo ridotta a semplici calcoli numerici. Cosa creano
gli importanti interventi regionali in termini di occupazione,
stabilità sociale e indotto economico?
Sicuramente i nostri progetti devono essere adeguati alle nostre
condizioni specifiche e alla potenzialità del nostro ambiente
naturale, alle risorse latenti, alla fragilità del nostro
ecosistema, la frammentazione degli insediamenti rende
particolarmente costosa l'organizzazione dei servizi. Abbiamo
l'obbligo di implementare politiche di ricerca, di innovazione e di
formazione professionale in forte connessione con la produzione in
tutti i settori: turismo, artigianato, agricoltura non devono
essere in competizione fra loro, ma devono trovare una integrazione
effettiva complementare per rispondere alle sfide del mercato
globale.
Passando all'esame del bilancio, un aspetto degno di nota che
vorrei sottolineare è il rispetto del patto del stabilità, che mi
pare ormai sia diventato un sistema perverso che attraverso un
meccanismo contabile estremamente rigido, non ci permette di
utilizzare appieno le risorse che abbiamo, incrementando l'avanzo
di amministrazione. E ogni anno che passa ci troviamo sempre più
bloccati nel realizzare gli obiettivi di bilancio e utilizzare le
risorse a disposizione.
Viste le rigidità e i vincoli posti a tutti i livelli, mi pare
ormai inderogabile una forte azione politica a livello statale per
rivedere i meccanismi del patto di stabilità, ma anche a livello
europeo per far capire l'importanza di una politica di coesione
territoriale specifica per la montagna. Sarebbe ora che
l'impostazione della politica economica europea sulla montagna sia
oggetto di discussione politica e non in mano a dei custodi
ortodossi inflessibili dei trattati.
Entrando nel dettaglio, il bilancio si può sicuramente definire
reale e concreto e risponde alle varie problematiche sopra esposte
e fa scelte importanti. Visto il periodo economico poco felice,
considerato che nessuno possiede la sfera di cristallo, non sapendo
quanti e quali saranno i risvolti della crisi economica, non credo
che questo bilancio debba farci sognare, ma deve essere, com'è, un
bilancio attento, solido e prudente.
Vorrei evidenziare alcuni aspetti positivi. Le entrate, abbiamo
già detto, sono in continua crescita, costituiscono l'84 percento
dell'ammontare e io sicuramente ne sono stupito di questo numero.
Le spese correnti migliorano di 1,42 percento, sono 16 milioni di
euro a fronte di aumenti degli acquisti di beni e servizi per 3,6
milioni, a fronte dell'aumento della finanza locale, a fronte
dell'aumento dei costi di personale, a fronte dell'aumento del
costo per la promozione sociale. Negli investimenti troviamo tutti
quegli elementi che confermano la continuità del sistema in cui noi
finora abbiamo investito, in quel modello valdostano che è ed è
stata la garanzia per i cittadini. La finanza locale ha un impegno
importante, 250 milioni, è stato detto; la finanza locale per i
cittadini è quella che viene percepita dai cittadini in maniera più
importante perché sono soldi che vengono direttamente spesi sul
territorio, sono soldi con i quali i cittadini possono controllare
l'organizzazione dell'ente locale, possono controllare
l'erogazione, la qualità dei servizi, possono controllare la
qualità e la tempistica degli investimenti. Vorrei soffermarmi ed
aprire una finestra sull'agricoltura, qualcuno l'ha citato, che
soffre ormai da diverso tempo una congiuntura estremamente
difficile. Enormi sono gli aumenti dei costi di produzione delle
materie prime, solo nell'ultimo anno siamo arrivati al 30-40
percento, il costo di produzione di un quintale di latte è
mediamente superiore del 50 percento rispetto al territorio
nazionale, le difficoltà commerciali del comparto dei formaggi è un
settore che da diversi anni conosce una crisi forte. Mi piace
sottolineare, verificando i dati, che nell'ultimo anno il prezzo
della fontina è aumentato, passando da 8,75 €/kg a 9,25 €/kg,
significa che comunque una azione di marketing è stata fatta.
Questo lo dico perché il comparto dei formaggi ha subito un calo di
vendite del 2 percento, il comparto dei formaggi più titolati come
il grana e il formaggio padano hanno subito un calo dei prezzi che
va da 7,3 a 9 percento, mentre la fontina, ripeto, ha ottenuto un
aumento del 7,3 percento.
La stessa cosa per la carne, i consumi subiscono dei
rallentamenti del 2 percento, le macellazioni subiscono dei
rallentamenti dell'8,4 percento, i prezzi sono stagnanti. Questo è
un quadro generale, ma credo che l'amministrazione con il PSR,
integrato dal POR competitività e dal POR occupazione, e con la
legge 32/2007, abbia definito strategie, priorità e obiettivi da
perseguire nel 2007-2013, quattro assi e 29 azioni o misure.
Tematiche prioritarie contenute nei documenti sono l'ambiente,
l'ammodernamento delle aziende agricole, la trasformazione e la
commercializzazione dei prodotti, i processi di qualità dei
prodotti, le infrastrutture, il ricambio generazionale, i servizi
di assistenza, la conservazione ambientale e tutela del territorio,
i servizi e la diversificazione della qualità della vita.
Nel bilancio troviamo delle poste, 1,35 milioni di euro per il
funzionamento dell'AREA, che è un elemento chiave di raccordo con
l'AGEA, che ha permesso gli anticipi dei quali solo i nostri
agricoltori hanno goduto in tutto il territorio nazionale. Troviamo
importanti risorse per l'acquisto di macchine e attrezzature, per
aumentare le capacità lavorative e la sicurezza sul lavoro.
Troviamo delle poste di 2,25 milioni di euro per migliorare uno dei
fattori di produzione fondamentali qual è l'animale, migliorarne la
performance, la redditività dell'azienda, quindi un investimento
sulla selezione degli animali; interventi di tipo sanitario per
migliorare la garanzia e la salubrità dei prodotti, cogliendo un
duplice obiettivo, il miglioramento delle performance degli animali
e l'aspettativa dei consumatori.
Alcune riflessioni vanno fatte: la revisione della PAC porterà
all'annullamento delle quote di produzione del latte nel 2015,
questo è un elemento negativo per i nostri allevatori e sul quale
dovremo riflettere. Ma la stessa PAC in questo momento credo che
l'Assessore stia discutendo dei premi per quanto riguarda la
qualità dei prodotti.
Nel bilancio troviamo un investimento importante per le rassegne
e concorsi, che sono momenti fondamentali per la promozione
commerciale degli animali, del confronto tecnico per il processo di
selezione. Troviamo 9 milioni di euro per gli interventi di
miglioramento delle aziende cercando di razionalizzare il
management delle stalle e degli alpeggi, cogliendo qui tre aspetti:
il miglioramento dei processi produttivi, il miglioramento del
benessere animale e il miglioramento della qualità della vita degli
operatori. Altri importanti investimenti per quanto riguarda i
miglioramenti fondiari, le opere irrigue, la viabilità rurale, la
sistemazione dei terreni, i riordini fondiari, questo per dare
solidità alle aziende cercando di dotarle di infrastrutture
necessarie a far aumentare la loro capacità di produrre, eliminando
la parcellizzazione spinta che è la debolezza strutturale del
settore. Troviamo 17,8 milioni per il PSR, e qui conosciamo tutti
l'importanza delle compensazioni presenti all'interno del PSR, che
sono interventi decisivi per la sopravvivenza delle nostre aziende,
mentre purtroppo in questo momento dobbiamo ancora procedere con
anticipi. Anche qui ci attendono appuntamenti importanti nel 2009 e
nel 2010, la revisione intermedia del PSR. Sappiamo cosa pensano a
Bruxelles dei nostri premi e delle nostre indennità, visto che i
nostri premi sono i più alti d'Europa, quindi avremo una
discussione importante anche qui.
Abbiamo 5,4 milioni per interventi a favore del settore della
trasformazione, un sostegno importante per le strutture, gli
impianti, le attrezzature produttive. Anche qui cerchiamo di
migliorare i processi produttivi sia in termini qualitativi che
quantitativi a garanzia della tipicità e della qualità
organolettica. Sono risorse messe a disposizione, che non sono
sicuramente la risoluzione di tutti i problemi ma sono una risposta
importante e concreta per mantenere vitale il tessuto agricolo
valdostano, cercando di migliorare la prestazione ambientale e la
qualità dei prodotti e dei servizi attraverso un rapporto integrato
con gli operatori del territorio. Sono finanziate tutte le misure
importanti con strumenti normativi diversi, che con regole e
modalità applicative differenti perseguono gli stessi obiettivi ed
evitano di disperdere risorse cercando di dare maggiore
significatività ed efficacia alle misure stesse. Quindi il bilancio
anche in questo settore risponde in maniera completa alle
strategie, e qui le strategie e gli obiettivi sono definiti e
chiari, le priorità sono chiare, e anche per questo settore il
giudizio è sicuramente positivo.
Presidente
- La parola al Consigliere Agostino.
Agostino (UV)
- Grazie, Presidente. Intervenire adesso
dopo questa valanga di interventi sia della opposizione sia della
maggioranza non è facile, perché tutto è stato masticato,
rimasticato, ridetto gli uni a favore gli altri contro. Voglio
intervenire a favore di questo documento, che sicuramente centra
tutti gli obiettivi, non per niente tutti gli enti locali si
trovano d'accordo. Ho dato un'occhiata soprattutto perché ci sono
degli interventi che vanno a favore del Comune di Aosta, cosa che
mi fa molto piacere. Volevo sottolinearlo questo, diciamo che
innanzitutto il Comune partecipa a un riparto della finanza locale
come qualsiasi altro Comune dell'aumento dell'8 percento in più
rispetto all'anno scorso, il che sono quasi 16 milioni di euro,
quindi il Comune partecipa in proporzione anche a quella
ripartizione in più rispetto allo scorso anno. Fra questi
interventi a favore del Comune di Aosta, c'è la ristrutturazione
della caserma Testafochi, dell'ospedale regionale, il Comune di
Aosta stanzia, per la riqualificazione della città ai sensi della
legge regionale 3/1992, 6 milioni di euro nel 2009, altrettanti nel
2010 e oltre 8 milioni per il 2011. A questi fondi si aggiunge il
finanziamento straordinario di altri 4,5 milioni di euro approvati
nel 2008 con la legge n. 13, sull'assestamento di bilancio; il che
non è poco perché permette alla città di Aosta di trovare dei fondi
per una strada cara soprattutto ai DS, la famosa via fra via
Berthet e via Col du Mont, cioè quella strada che va a lambire
l'arena e quindi taglia fuori l'intero villaggio, pertanto i
cittadini saranno sicuramente contenti. Oltretutto partecipa anche
al ripristino e all'asfaltatura di molte strade con quasi 700 mila
euro. La città di Aosta da oggi al 2011 può attivare investimenti
di riqualificazione per oltre 24 milioni di euro, questo mi fa
piacere, dall'altra parte sento il Consigliere Louvin che ha detto
che è l'unica Regione d'Europa che può permettersi un terzo della
ricchezza prodotta da questa regione. Ma ben venga, ce ne fosse di
più! Sembra quasi una disgrazia, da come lo dice lei, sembra che
sia una disgrazia essere una Regione ricca! Non capisco come mai
questo dovrebbe essere una disgrazia, ha detto bene La Torre: i
valdostani hanno votato questo modello di governo, cioè quello che
c'è da tantissimi anni in Regione, quindi bisogna difendere questo
modello di governo. Altri probabilmente non vedono l'ora che questa
Regione si impoverisca per poter dire: avete visto? Praticamente
impoverendosi vuol dire che questo modello di governo non va più
bene compresi i partiti che la governano da tantissimi anni, cioè
questi Autonomisti, vengono messi in discussione e potrebbero
perdere consenso. Quindi si fa avanti un'altra parte dei partiti,
quasi a godere che la Regione si impoverisca. Questo mi sembra
assurdo!
Questo bilancio va a toccare, oltre che c'è un aumento del 3
percento, sicuramente non andremo a diminuire risorse nei vari
Assessorati, sperando che quello del turismo possa essere
propositivo, che possa dare una piccola svolta a questa
Regione.
Nella cultura spero che l'Assessore Viérin possa in
continuazione aprire castelli al pubblico, questo non farebbe altro
che arricchire questa Regione.
Questo modello addirittura che sento criticare, ma in tutte le
altre Regioni non solo italiane ce lo invidiano perché vedono la
Regione e Aosta primeggiare un po' su tutto, quindi non vedo che
tutto va male, come dice spesso Stévenin, tutto va male Madama la
marchesa, la sento ripetere tantissime volte questa frase, non
capisco come fa...
Ho sentito dal Consigliere Lattanzi che il commercio ad Aosta è
ammazzato, non esiste più; ma non è tutta colpa degli
amministratori che cercano di fare il possibile, ma lo sanno tutti
che non si può tener testa ai grossi centri commerciali, sono loro
in primis
che ammazzano tutto il commercio. Anzi il Comune
di Aosta ha cercato e cerca di fare tantissimo per salvaguardare
quei piccoli negozietti nel centro storico, aiutandoli e facendo un
regolamento e delle leggi apposite per loro. Ma non si può anche
pagargli l'affitto, collega Lattanzi, un pochettino dovrebbero fare
anche loro, perché se non entra nessuno nel negozio, anche se il
Comune di Aosta gli paga l'affitto, va malissimo lo stesso!
Sicuramente mi trovo a favore, anzi favorevolissimo a questo
documento che va a toccare tutti i punti e non ne penalizza neanche
uno. Quindi non ho neanche bisogno di dirlo, il mio voto sarà
favorevole.
Presidente
- La parola al Consigliere Empereur.
Empereur (UV)
- Presidenti, colleghi. Dopo tanti bilanci
comunali, il mio primo bilancio regionale e la mia prima
finanziaria ed essendo probabilmente l'ultimo ad intervenire in
questa discussione generale, mi sono accorto nel tempo di non
essere l'unico. Credo superfluo in questa circostanza sottolineare
l'importanza del momento per un neoconsigliere, per le forze
politiche di maggioranza, per le forze di opposizione, per il
Consiglio Valle come istituzione che svolge appieno la sua funzione
previsionale e programmatoria, per le attese della popolazione che
vuole risposte concrete alle sue necessità, ai suoi bisogni,
qualcuno direbbe ai suoi sogni. Vivo questo mio noviziato con una
certa emozione, una certa curiosità, ma anche con un certo
scetticismo nei confronti della cerimonia di quello che qualcuno in
questo Consiglio ha definito il rito, la cerimonia. E sono qui ad
interrogarmi da questa mattina se sono ancora un concreto
amministratore o già un, sia pure in forma assolutamente acerba, un
uomo politico. Certamente vivo questa esperienza con una
prospettiva diversa, probabilmente più completa ma
contemporaneamente più complessa.
La struttura del bilancio regionale che ci accingiamo a votare è
molto diversa, anche questa più complessa e per noi che proveniamo
dal mondo dei Comuni e che abbiamo maturato in questi anni percorsi
di contabilità analitica, di piani esecutivi di gestione, di
controllo di gestione, appare certamente superata, un po' troppo
articolata, forse anche poco trasparente. A quanti ho sentito dire:
ma è davvero difficile leggere un bilancio! Ben venga dunque la
riforma annunciata dal governo regionale e già ricordata da alcuni
colleghi.
È un bilancio dai grandi numeri, che ho definito con
convinzione, reale, attento alle necessità della nostra Regione,
molto concreto, con certezza di risorse. È un bilancio che ha per
struttura forti elementi di continuità, quindi direi "naturalmente"
senza cambiamenti radicali.
È un bilancio - permettete di ricordarlo - che tiene conto del
programma di legislatura che le forze di maggioranza non troppi
mesi or sono, hanno sottoposto alla popolazione valdostana e che ha
avuto un importante consenso da parte degli elettori. Credo che
tutti abbiano delle idee, e non solo qualcuno, collega Louvin: le
migliori ottengono il consenso della gente e attraverso le leve del
consenso possono poi tradursi in azioni, in progetti, in risposte
concrete alle attese.
È un bilancio che, a mio modo di vedere, mette in risalto
parecchie eccellenze. È proprio convinta, collega Fontana, che non
ci sia nulla di utile e soprattutto nulla di importante? E a questo
proposito vorrei portare alla vostra attenzione, stimati colleghi,
alcune considerazioni che mi stanno particolarmente a cuore. Prima
però, permettetemi di ringraziare gli uffici per la collaborazione,
i colleghi, tutti i colleghi per la mitezza dei toni, e se me lo
permettete il gruppo dell'Union Valdôtaine per il prezioso
contributo al dibattito.
La Valle d'Aosta, con le sue specificità territoriali, la sua
dimensione, le sue caratteristiche storiche e culturali,
rappresenta un sistema complesso ed articolato, nei suoi profili
antropici, culturali, ambientali ed economici, al pari di ogni
territorio montano. Può porsi altresì come possibile luogo e
modello di organizzazione istituzionale, sociale, economica, dei
servizi, come luogo di sperimentazione ed innovazione, come modello
di sviluppo, pur nei limiti delle sue dimensioni. Le politiche
regionali di bilancio ed economiche devono cercare di cogliere le
peculiarità di questo sistema, accompagnarne e favorirne lo
sviluppo, soddisfarne i bisogni e far fronte alle difficoltà che
contraddistinguono l'ambiente montano. In particolare tre elementi
mi pare di poter sottolineare in questo momento, due che
rappresentano degli obiettivi fondamentali, direi strategici, della
nostra azione di governo, ed il terzo di metodo, ma non per questo
meno importante.
Il primo, la persona, la famiglia, la collettività quali
obiettivi centrali dell'azione politica; il secondo, il territorio
e l'ambiente; il terzo la capacità delle istituzioni valdostane di
fare sistema. Tre elementi che ritengo ancora più importanti in una
fase di congiuntura economica estremamente grave e delicata come
quella che stiamo vivendo. Una congiuntura economica negativa, che
investe l'intero pianeta, è stato ricordato, una crisi di
dimensioni importanti, che coinvolge tutti i settori della nostra
società, che crea difficoltà per le imprese, disoccupazione,
difficoltà per le famiglie e gli individui, che vede aumentare la
povertà.
Rispetto a questi tre elementi vorrei sottolineare, ovviamente
senza dimenticare gli altri numerosi settori di intervento e le
linee strategiche che il bilancio e la legge finanziaria
contengono, già analizzati e ampiamente discussi da questo
Consiglio, vorrei sottolineare, dicevo,come il bilancio che stiamo
discutendo e che approveremo contenga numerosi elementi di
positività e consenta di fornire risposte adeguate sia ai bisogni
delle persone sia alle prospettive di sviluppo del nostro
territorio. Certo, è sempre possibile fare meglio o pensare che si
possa fare di più, tuttavia credo non possa non essere evidenziato
quanto i disegni di legge di finanziaria e di bilancio contengono.
Gli individui, le famiglie hanno sempre maggiori difficoltà a
soddisfare i propri bisogni, anche solo quelli primari, ricordavo
che i casi di povertà aumentano e anche nella nostra regione,
seppur in misura minore rispetto alla realtà nazionale, e anche
nella nostra regione si richiede un livello di attenzione adeguato.
In questo senso non si possono non evidenziare le importanti
risorse che il bilancio destina nel triennio a finalità sociali,
sia attraverso interventi a valere direttamente sul bilancio
regionale, sia attraverso il trasferimento di fondi con finalità
specifiche agli enti locali. Tali risorse consentiranno di fornire
aiuto ai soggetti più deboli e in difficoltà, di erogare servizi
indispensabili ai cittadini e alle famiglie. Il fondo per le
politiche sociali si attesta a circa 30 milioni di euro. Crescono
di quasi 1,56 milioni le risorse destinate alle provvidenze
economiche per gli invalidi, i ciechi e i sordomuti, altra misura
importante a sostegno di soggetti socialmente più deboli.
Importanti misure sono inoltre contenute negli interventi inerenti
la finanza locale a favore dei servizi per anziani e della prima
infanzia erogati dagli enti locali, intervento cui sono
complessivamente destinati quasi 28 milioni di euro.
Non bisogna dimenticare gli investimenti in strutture
socio-assistenziali, uno dei fiori all'occhiello del sistema Valle
d'Aosta - ricordato dai colleghi La Torre e Prola - che ammontano a
27,5 milioni nel triennio, di cui circa 7 milioni nel 2009.
L'attenzione alla persona passa sicuramente attraverso il
territorio in cui vive. Il territorio è una risorsa fondamentale
per la nostra regione, quindi conservare ed investire nell'ambiente
e nelle risorse naturali è una linea perseguita anche da questa
programmazione. Ma il territorio può rappresentare un volano per lo
sviluppo economico, la crescita economica può assolutamente
transitare attraverso uno sviluppo attento e sostenibile delle
nostre risorse. Gli investimenti sulle nostre risorse naturali
possono anche rappresentare un'occasione di rilancio delle imprese
e di stimolo dell'economia valdostana.
Scorrendo il bilancio oggi in discussione si potrebbero elencare
numerosi interventi previsti in materia di assetto del territorio
ed in parte è già stato fatto e bene da alcuni amici. Vorrei
ricordare che il settore di intervento assorbe oltre 138 milioni di
euro nel solo 2009, con una crescita non indifferente, pari al 37,7
percento. Mi preme però sottolineare una serie di interventi
assolutamente necessari ed urgenti per la nostra collettività, un
esempio che ritengo illuminante anche nel metodo di azione, che
prima sottolineavo e che sarà oggetto dell'ultima parte di questo
mio breve intervento. Il bilancio, nel triennio, finanzia una prima
fase, importante, del programma pluriennale di interventi per la
realizzazione di infrastrutture idriche, al fine di assicurare
l'attuazione delle azioni di tutela delle qualità delle risorse
idriche, di razionalizzazione degli usi nel settore civile e al
fine di consentire la riorganizzazione dei servizi idrici. Vorrei
ricordare che il programma prevede complessivamente investimenti
per 180 milioni di euro, di cui 120 milioni a carico del bilancio
regionale e 60 milioni a valere su fondi di finanza locale. Con
questo documento di bilancio si stanziano quindi 43 milioni di euro
nel 2009 e complessivamente oltre 80 milioni nel triennio al fine
di dar corpo ad una serie di interventi importanti.
Mi sorge spontanea una domanda: questa non è pianificazione? Non
è questa una scelta strategica? Credo di si. Un esempio, dicevo,
assolutamente apprezzabile nel metodo perché rappresenta un esempio
di creare sistema, che la Regione e gli enti locali hanno saputo
mettere in atto e che caratterizza i rapporti tra i due livelli di
governo ormai da un decennio. La prossima settimana infatti
ricorrerà il decimo anniversario di una norma fondamentale del
sistema delle autonomie locali e di un modo di intendere il sistema
istituzionale Valle d'Aosta: due livelli di governo, Regione e
Comuni, che basandosi sui principi di pari dignità istituzionale e
leale collaborazione operano per lo sviluppo della collettività
valdostana, dando attuazione concreta al principio di
sussidiarietà.
E qui vengo al terzo elemento fondamentale che prima
sottolineavo. Le risposte alla crisi devono arrivare attraverso
un'azione corale delle istituzioni valdostane, quindi non solo la
Regione, ma anche gli enti locali e naturalmente, come ha ben
ricordato il collega Caveri stamani, dalla società valdostana nella
sua interezza. Le collettività locali, nell'applicazione del
principio di sussidiarietà, possono avere un ruolo fondamentale:
esse infatti sono le istituzioni più vicine ai cittadini, che
meglio conoscono i loro bisogni e le loro difficoltà, che meglio
sono in grado di individuare gli ambiti di intervento, che a volte,
direi spesso sono più rapidi nell'azione amministrativa e
operativa, che possono con l'erogazione di servizi fondamentali - e
vorrei sottolineare che sono servizi anche di eccellenza - essere
un punto di riferimento per i cittadini. Sono proprio gli enti
locali che esercitano con competenza quella democrazia di
prossimità che spesso mi piace ricordare. È quindi con
soddisfazione che sottolineo anch'io l'incremento che questo
bilancio destina a favore della finanza locale. Sono risorse che
vanno a sostenere importanti specifici settori di intervento, ma
anche interventi di messa in sicurezza del territorio, importanti
servizi a favore delle imprese e del mondo produttivo, o ancora
importanti interventi di modernizzazione e innovazione. Uno
stanziamento particolare è poi previsto per il Fondo per speciali
programmi di investimento, meglio conosciuto come FOSPI, a sostegno
degli interventi degli enti locali, per oltre 42 milioni di euro,
anche in tal caso con un incremento rispetto alle previsioni
iniziali del 2008, di oltre 4 milioni di euro. Qualcuno nel suo
intervento sottolineava che questa Regione, questo bilancio non
prevede forme di investimento; da un conto molto sommario gli enti
locali nel 2009 potranno fare investimenti per 105 milioni di euro
e devo dire che in loro è anche ben radicata la cultura della
manutenzione. Sono risorse che consentiranno agli enti locali,
nella completa autonomia, di rispondere alle richieste ed ai
bisogni delle loro comunità. Veniva ricordato come unica voce
entusiasta delle audizioni la voce del Presidente del CPEL e veniva
anche sottolineato questo aspetto, naturalmente entusiastico perché
quello è un soggetto di spesa! No, non è un soggetto di spesa! È un
soggetto che eroga servizi importanti sul territorio ed è un
soggetto che fa degli importanti investimenti sul territorio che
sono una buona risposta ai bisogni della gente che sul territorio
vive. Il bilancio vede infatti crescere le risorse attribuite alle
collettività locali senza vincolo di destinazione, confermando una
scelta di autonomia e di responsabilizzazione degli enti locali
effettuata ormai da diversi anni, anticipando di molto i tempi
rispetto agli attuali processi a livello nazionale in materia di
federalismo fiscale. Le autonomie locali hanno conseguito infatti
da anni consapevolezza del ruolo, naturalmente una certa serenità
in merito alle risorse attribuite, che consente loro di programmare
e pianificare i servizi e gli interventi, e allo stesso tempo sono
maggiormente responsabilizzate nell'utilizzo dei fondi. La
responsabilizzazione condivisa e ramificata sul territorio
attraverso gli enti locali, come espressione della democrazia
locale del principio di sussidiarietà sono e restano un caposaldo.
Circostanza per nulla banale visto che in Italia continua
"l'effetto ghigliottina" sulla finanza locale. Questo è un
principio politico di cui riaffermiamo la validità: il federalismo
in Valle d'Aosta non è uno slogan, ma un impegno concretizzato e
reiterato nel corso di questi anni. Mi auguro e ritengo che questa
capacità di fare sistema da parte della Regione e degli enti
locali, di operare nel rispetto e nella fiducia reciproci, si
riveli un atout in grado di consentire di superare i momenti
difficili e di progredire nel percorso di valorizzazione delle
nostre peculiarità. Il nostro obiettivo è chiaro e dichiarato:
vogliamo difendere e far crescere l'autonomia speciale della nostra
Regione e, riprendo un passo del collega Rosset che ieri ha
utilizzato nella sua relazione e che ringrazio,
"difendere e far
crescere l'autonomia speciale della nostra Regione che ci è stata
data in eredità dai nostri padri e di cui dobbiamo essere fieri
interpreti per il bene della nostra Valle e per il futuro del suo
popolo"
. Grazie.
Si dà atto che dalle ore 18,27 presiede il Presidente Alberto
Cerise.
Président
- D'autres qui veulent intervenir?
Je ferme la discussion générale.
La parole à l'Assesseur au budget, aux finances et au
patrimoine, Lavoyer.
Lavoyer (FA)
- Confesso che non è facile il compito di
questo mio intervento così a caldo, dopo una giornata di dibattito
di alto profilo. Questo per me è il ventunesimo bilancio al quale
partecipo come Consigliere e devo dire che raramente vi è stato un
livello di interventi di così alto profilo. Penso che a ciò abbia
contribuito anche il grosso senso di responsabilità che tutti noi
abbiamo trovandoci di fronte a un momento difficile dal punto di
vista economico. La mia replica si baserà prevalentemente sulla
sottolineatura degli spunti più importanti e dei suggerimenti che
sono venuti dai colleghi che oggi sono intervenuti, quindi andrò
per ordine di interventi, iniziando dal collega Lattanzi. Parto
dalle cose che condivido. Condividiamo che l'industria, il turismo,
l'artigianato e l'agricoltura in Valle debbano costituire e
dobbiamo tutti lavorare affinché costituiscano una unica filiera,
cioè che ci sia un rafforzamento di questo nostro modello di
sviluppo che peraltro si basa sull'unica grande vocazione che dal
punto di vista economico la nostra Regione, che è quella turistica.
Quindi l'agricoltura, al di là dell'importanza del settore a se
stante, deve essere prevalentemente legata al mantenimento del
paesaggio, l'industria deve essere piccola, poco inquinante,
l'artigianato deve essere un altro elemento insieme agli aspetti
culturali di completamento della nostra offerta turistica. Da
questo punto di vista condivido in toto questo suggerimento. Devo
anche sottolineare che l'analisi del collega Lattanzi è stata molto
puntuale sulla situazione della crisi socioeconomica a livello
nazionale, per certi versi ci rincuora - guardando in negativo il
suo intervento - sulla bontà (con i suoi limiti) di questo modello
di sviluppo della Valle d'Aosta che è stato da molti richiamato.
Dove sono meno d'accordo è su alcune analisi legate a statistiche
sulla scuola e sulla sanità, peraltro qui rischierei di essere meno
bravo di quanto ha fatto la collega Impérial, perché sono i due
temi che lei con precisione ha toccato, esprimendo un
approfondimento positivo sul bilancio. Ha sottolineato con
competenza perché la sanità costa di più rispetto ad altre realtà,
la sanità di montagna ha detto che costa il 25 percento in più
rispetto alla sanità di pianura. Diventa difficile se non andiamo
ad analizzare con attenzione il modello di sviluppo, che definiamo
quello della montagna viva, mantenere e presidiare, non c'è
un'altra realtà dove il presidio sul territorio sia così diffuso in
tutto l'arco alpino e non possiamo fare una statistica legata solo
ai numeri. Quindi l'analisi fatta sulla sanità e la scuola e sulla
critica di risorse troppo importanti su questi settori non la posso
condividere e sposo in toto quanto ha sottolineato la collega
Impérial. Devo anche sottolineare che se l'analisi va fatta
procapite, anche in caso di federalismo fiscale, che darà alle
Regioni il compito di suddividersi il debito pubblico, la Valle
d'Aosta dovrà avere anche qui una analisi di tipo procapite.
Comunque ritengo che in generale le analisi e le suggestioni del
collega Lattanzi vadano nella direzione molto positiva di indicare
una via di uscita in questo momento di grossa difficoltà.
Sull'intervento della collega Fontana, certamente condividiamo
la sua attenzione - che poi fa parte della sua esperienza
personale, lavorativa - al sociale che per certi versi in questo
bilancio è molto rilevante, almeno dal punto di vista delle cifre.
Certamente tutto si può migliorare, probabilmente i contenuti
quantitativi non sempre rispondono a contenuti qualitativi, ma
ritengo che l'aspetto di un bilancio che sia fortemente equilibrato
- poi lo stesso argomento lo hanno toccato Rigo e Donzel, l'impegno
sullo sviluppo economico ma anche una grande attenzione sul sociale
- sia una cosa di cui dobbiamo tutti tener conto perché
l'equilibrio di sviluppo deve essere il più equo possibile.
Sull'intervento del collega Caveri c'è poco da commentare: è un
intervento di alto profilo, preciso, lucido. La sua è una analisi
che condividiamo, rischierei di ripetere male cose dette bene.
Condivido soprattutto la chiusura del suo intervento, che va nella
direzione di lanciare un messaggio:
que puis-je faire
? cosa
possiamo fare? Quindi una reazione di affrontare il momento di
difficoltà con dei progetti e con una domanda che ci proietta nel
futuro.
Il collega Louvin anche lui ha fatto una analisi lucida, lui
come il collega Caveri conosce molto bene la macchina della
amministrazione regionale, la realtà socio-economica di questa
nostra Regione, quindi l'analisi della situazione esistente è una
analisi che possiamo condividere. L'invecchiamento della
popolazione, il saldo negativo migratorio, la spirale negativa dei
prezzi, delle tariffe, dei mutui, che fanno aumentare le difficoltà
delle famiglie ad arrivare alla terza settimana del mese. L'altro
dato inquietante che condividiamo è che la sofferenza economica non
riguarda più solo le famiglie più deboli, ma comincia ad
interessare anche la classe media dei valdostani. Ed è vero anche
che c'è una frattura generazionale e su questa analisi c'è la
condivisione totale, condivido meno la critica sul fatto che questo
strumento contabile non affronti questo tipo di problematiche. Non
possiamo condividere le affermazioni che questo bilancio esprime
una debole guida politica, che attori di peso come la Finaosta e la
Chambre siano silenti su questo strumento urbanistico, perché c'è
stata una forte concertazione con queste strutture economico
produttive. Non condividiamo neanche la critica sul non
coinvolgimento in Commissione delle parti sociali, ci può essere
stato un disguido di convocazione, ma abbiamo rispettato nella
tempistica procedure che, prendiamo anche atto dei suggerimenti di
Rigo, potranno essere migliorate e dovremo trovare degli strumenti
di confronto e di coinvolgimento maggiori, ma in attesa di una
riforma della struttura contabile e a seguito della abrogazione del
PREFIN, riteniamo che in questa situazione abbiamo rispettato la
tempistica, le procedure e il coinvolgimento, tenuto conto che nel
momento in cui abbiamo iniziato a costruire il bilancio di
previsione per il 2009, la crisi che adesso tutti avvertiamo non
era ancora così percepita. Quindi abbiamo dovuto, anche in fase di
predisposizione, porre dei correttivi, che vanno ben oltre i 3
milioni di euro (questo è un richiamo che è stato fatto da molti)
che abbiamo previsto nei fondi globali. Quella è stata una azione
immediata per dare un segnale di attenzione, ci rendiamo conto che
come hanno detto molti, possono essere tanti o pochi ma è un
segnale di attenzione sul quale potremo attingere quei primi
provvedimenti, che speriamo siano condivisi dal tavolo dei
capigruppo che abbiamo costruito. A breve presenteremo una proposta
di interventi e quello sarà il primo atto concreto, dove potremo
andare con provvedimenti legislativi ad attingere, ma tutto il
bilancio nel suo complesso crea delle opportunità di intervento e
delle possibilità di intervento nei vari settori economici, che
andranno a sostenere gli eventuali provvedimenti che vorremo
insieme costruire.
Vi sono poi degli interventi a sostegno dell'economia che non
necessariamente devono essere identificati con precisione nel
documento contabile, ma sono strumenti di tipo operativo, tipo le
Confidi o la possibilità di utilizzare la finanziaria regionale
come ente fideiussore ed eventuale proroga di rate di mutuo. Ma
questi sono temi aperti che dobbiamo ancora definire e condividere
tutti insieme, nel rispetto anche delle normative europee.
Apprezziamo anche noi la nota positiva, sottolineata dal collega
Louvin, sulla posizione degli enti locali. La posizione del CELVA
non è certo una posizione di maniera ma è una posizione di
sostanza, perché al di là dei contenuti che sono sotto gli occhi di
tutti, basta uscire dalla nostra regione e mi diceva il Presidente
del Consiglio del Comune di Aosta, che ha partecipato alla riunione
dei sindaci a livello nazionale, che per quanto attiene gli enti
locali c'è l'impressione di vivere in un'altra realtà. Avere la
certezza delle risorse per il 2009 che sono ancora più importanti
rispetto a quelle dell'anno precedente e avere la certezza delle
risorse anche per il 2010, questo lo possiamo già affermare perché
il 95 percento dell'IRPEF che viene trasferito agli enti locali fa
riferimento, per il bilancio 2009, alla rendicontazione del 2007 e
per il 2010 farà riferimento alle entrate del 2008. Da una analisi
che è stata fatta dagli uffici, non solo queste entrate hanno un
trend di mantenimento, ma hanno addirittura un trend positivo, e
questo è un altro elemento molto importante per questo modello di
sviluppo. Non so più se Lattanzi o chi altro ha detto: dovremo
cominciare a verificare la possibilità di ridurre i Comuni; quello
non è un problema sul quale possiamo fare un parallelismo tipo le
province, perché proprio su questo modello di sviluppo si è fondata
l'economia della nostra regione, condivisibile o meno. Il fatto di
avere 74 Comuni ci rendiamo conto anche noi che alcuni hanno solo
80 abitanti, prendiamo sempre l'esempio di Rhêmes-Notre-Dame che se
lo metti in un condominio di Aosta certamente costa meno all'ente
pubblico, ma lì veniamo meno alla strutturazione di un modello, di
mantenere il presidio del territorio, certamente costoso perché si
devono dare servizi e mantenere viabilità, scuole, eccetera. È un
dibattito aperto.
Per quanto attiene l'intervento molto articolato del collega
Louvin, direi che al di là di questi aspetti legati alla non
ricezione nello strumento finanziario dell'analisi e delle proposte
che condividiamo, possiamo però condividere l'intervento. Non siamo
d'accordo sul fatto che questo bilancio non abbia le poste per dare
delle risposte precise a quanto è evidenziato come necessità. È
ovvio che - lo sa bene il collega Louvin per i ruoli che a
ricoperto nel governo regionale - non è possibile costruire un
bilancio con una virata a 90°, essendo pur questo il primo bilancio
di legislatura, contiene delle grosse novità che vanno nella
direzione di recepire il programma di legislatura, che dovrà
compiersi nell'arco dei cinque anni. Molti degli interventi
previsti in questo bilancio sono interventi che sono decollati in
anni precedenti e che hanno impegni pluriennali.
La collega Rini dà un giudizio positivo sul sostegno alle
attività economiche, il suo intervento è molto centrato perché va
nella direzione di enfatizzare il settore economico trainante che è
quello del turismo e dello sport. Altrettanto condivisibile anche
se settoriale l'intervento del collega Bieler, che ha centrato il
suo intervento sul ruolo dell'agricoltura, non solo in quanto
settore economico a se stante, ma in quanto settore economico che
bene si interseca con il turismo e con le altre attività economiche
della nostra regione.
Collega Rigo, noi terremo conto dei suggerimenti e cercheremo di
verificare la possibilità di costruire negli anni successivi un
percorso più condiviso di confronto soprattutto con il Consiglio
regionale nella predisposizione del bilancio, questo senza uscire
dalla concretezza e dalle difficoltà oggettive perché il bilancio
non si può costruire mettendo insieme riunioni su riunioni, 35
Consiglieri regionali, ma è uno strumento che ha tutta una serie di
aspetti di tipo tecnico, facciamo tesoro dei suggerimenti, che
vanno nella direzione di cercare di coinvolgere maggiormente tutti
gli attori e le parti sociali che poi contribuiscono al
funzionamento e all'utilizzo della economia della nostra Regione.
Sui fondi di 3 milioni ho già detto: è un fondo indicativo,
soffermarsi in questo momento a dire se sono pochi o tanti, è una
discussione che non ci porta molto avanti.
Il collega Salzone ha fatto un intervento molto centrato quando
dice che questo è un bilancio che possiamo definire di cauto
ottimismo, della ragione. È vero, questo è l'approccio, e mi
riferisco a coloro che hanno criticato la relazione, non troppo
corposa: l'approccio è di un momento di difficoltà dove anche nelle
cose formali bisogna lanciare messaggi di ottimismo da un lato, ma
anche di molto senso di responsabilità della situazione di
difficoltà che stiamo vivendo. Le novità sottolineate dal collega
Salzone sono: un bilancio che sa contrastare questo momento
difficile, un bilancio che ha una grossa attenzione al settore
edile e dei grandi interventi perché lo riteniamo un motore
positivo per l'economia, attenzione alla sanità e politiche
sociali, la certezza delle risorse per gli enti locali e una grossa
attenzione ad Aosta capoluogo. Quindi non possiamo che condividere
i suggerimenti e anche le preoccupazioni del collega Salzone sul
settore dei giovani e delle categorie più deboli.
La collega Morelli ha cercato di sottolineare i contenuti della
relazione prevalentemente legati all'importanza delle risorse. Non
vi era nessuna intenzione di sottolineare con trionfalismo
l'importanza, perché la cifra di pareggio del bilancio è una cifra
importante come importanti sono alcune cifre nei vari settori. Le
posso assicurare che non erano questi i toni che volevamo
trasmettere, nessun trionfalismo ma certamente volevamo dare
contezza e sottolineare con precisione in questo momento di
difficoltà che al di là delle parole ci sono delle situazioni
oggettive positive. Apprezziamo la sottolineatura che il bilancio
ha molta attenzione al settore della cultura per l'aumento delle
risorse a favore delle biblioteche.
Collega Crétaz, bilancio che dà risposte importanti; anche qui
si sottolinea giustamente che i 3 milioni di euro messi nei fondi
globali potranno essere integrati in sede di assestamento di
bilancio.
Condividiamo un po' meno l'ironia del collega Chatrian, quando
parla di un governo regionale che si era presentato con la volontà
di essere efficace, di dare risposte, con la volontà di rilanciare
alcuni settori in difficoltà. Penso che fra queste dichiarazioni di
principio, l'assoluta mancanza di iniziative, di pianificazione, di
cambiamenti come ha sottolineato nel suo intervento, ci sia una via
di mezzo, ci sia una volontà di dare delle risposte che peraltro
penso sia condivisa da tutto il Consiglio perché i contenuti degli
interventi vanno in quella direzione. Anche dai colleghi della
opposizione bisogna sottolineare che il taglio degli interventi è
un taglio costruttivo e non ostruzionistico, quindi guardiamolo
come un documento che non raggiunge tutti gli obiettivi prefissati
anche perché siamo al primo bilancio di legislatura, ma c'è una
volontà di incidere pesantemente nei settori economici e lo sforzo
che è stato fatto nella riduzione delle spese correnti a favore
delle spese di investimento è un primo segnale concreto. La
conclusione sua, cioè che possiamo definire un bilancio di
normalità in un momento di così grande difficoltà, il fatto di
considerare un bilancio normale potrebbe anche essere un successo.
Molto preciso e per certi versi dà risposte anche al collega
Lattanzi l'intervento della collega Impérial, che ha affrontato due
aspetti importanti del bilancio, quelli della sanità e della
educazione. L'analisi è stata fatta molto bene dalla collega, non
riprendo altro che il fatto che la sanità in una regione di
montagna costa il 25 percento in più rispetto...
(interruzione di un Consigliere, fuori microfono)
...ho saltato il collega La Torre... no, adesso arriva,
arriva!
Allora riprendo subito il collega La Torre. Non posso che essere
d'accordo con il mio capogruppo; il suo intervento che è stato
ripreso da molti colleghi va nella direzione di sottolineare che
questo modello di sviluppo valdostano è un modello che in questo
momento dà garanzie a tutti quanti, soprattutto da un punto di
vista economico. Dal punto di vista politico anche il capogruppo
dell'Union ha sottolineato il risultato elettorale che questa
maggioranza e le forze autonomiste che sostengono questo modello
economico, hanno avuto nelle ultime elezioni regionali.
Il collega Zucchi ha detto quanto ho ripreso io: le buone idee
non devono essere condizionate dalla parte politica che le
sostiene. Positivo l'atteggiamento: senza i giochini e i teatrini
della politica, quindi riteniamo che molti dei suggerimenti del
collega Zucchi siano suggerimenti che la maggioranza cercherà di
analizzare soprattutto sul tema dei costi della politica, non
analizzati solo con il semplicistico e propagandistico approccio
della riduzione degli emolumenti dei Consiglieri regionali, ma con
una visione a 360° della problematica.
Collega Rigo, il suo intervento è definito sulla produzione
della ricchezza di destra e qualità sociale di sinistra, io penso
che questo bilancio sia una via di mezzo, che sia un bilancio che
si colloca in una scelta che tiene conto del sostegno alla economia
con una grossa attenzione al sociale.
Il collega Donzel ha descritto in maniera puntuale la crisi
nazionale toccando i settori più importanti, la FIAT e l'Alitalia.
Proprio per questo direi guardiamo senza egoismo alla realtà
valdostana che è una realtà positiva, se la confrontiamo con il
quadro molto preoccupante che lui ha descritto. Certamente non
siamo così sprovveduti da affermare che tutto va bene. Siamo consci
delle difficoltà che abbiamo davanti e con questo atteggiamento
cercheremo di dare gambe a questo strumento finanziario. Mi pare
che più o meno ho ripreso gli interventi di tutti.
Concludo con il collega Agostino che con il suo intervento ha
voluto porre l'accento sull'attenzione che il governo regionale ha
per il capoluogo, proprio per la sua esperienza di ex Consigliere e
Assessore comunale ha centrato molto bene, cercando nelle pieghe
del bilancio di estrapolare tutti gli interventi che vanno nella
direzione di sostenere con interventi e non solo il Comune di
Aosta.
Chiudo con il collega Empereur che ha fatto un'analisi precisa
sul modello di sviluppo della Valle d'Aosta. D'altro canto per la
sua esperienza di Sindaco e di Presidente del CELVA chi meglio di
lui può conoscere questo modello di sviluppo, rappresentato da un
ruolo centrale che diamo agli enti locali? In conclusione ringrazio
tutti i colleghi che con i loro qualificati interventi hanno dato
prestigio ai lavori di questo Consiglio, nel dibattito annualmente
più importante soprattutto per le enormi ricadute che il bilancio
ha su questa regione. Una piccola regione di montagna che saprà
anche in questa fase difficile superare questo momento, lavorando
un po' tutti insieme.
Président
- La parole au Président de la Région,
Rollandin.
Rollandin (UV)
- Merci, M. le Président. Merci au
rapporteur, merci à l'Assesseur qui a déjà donné des réponses
ponctuelles pour toutes les interventions très riches que nous
avons écoutées dans cette journée de débat sur le budget. Merci
pour les suggestions que nous avons écoutées, qui nous permettront
d'améliorer l'action de gouvernement.
Permettez-moi quand même quelques réflexions sur le budget, qui
est un document important pour ce qui est de l'activité d'une
majorité et du Conseil dans son ensemble et donc comme adresse
politique. Le budget a été analysé dans les détails et nous pouvons
dire que c'est un document équilibré, solide, responsable, doué
d'un âme sensible aux plus faibles et démunis sans différence
d'âge, axé et organisé sur un système lié aux collectivités
locales, avec une limite importante: le pacte de stabilité. C'est
un document sur lequel se sont greffés la crise politique et le
débat sur le fédéralisme fiscal. J'ai dit équilibré et les
interventions faites nous portent à dire qu'il n'y a pas de doute
sur le fait qu'il n'y a pas eu des interventions qui ne soient pas
liées à tous les secteurs économiques et culturels de notre région
et en particulier dans le domaine social.
Solide pour le fait que les chiffres nous donnent des garanties
de succès de l'action politique pour l'année prochaine et les
années à venir, pour ce qui est une partie des recettes;
responsable dans le sens qu'il reprend les thèmes qui sont les
points de repère de l'action de la majorité de gouvernement. Ame
sensible aux plus faibles et démunis, je disais; j'ai voulu
remarquer cet aspect, car c'est dans ce sens qu'il y a eu une
intervention toute particulière dans ce budget, pour nous donner
tout de suite des réponses importantes au problème soit des jeunes
que des plus âgés, en n'oubliant pas les démunis, c'est-à-dire les
expulsés du domaine du travail. Axé et organisé sur la liaison
étroite avec les collectivités locales. D'autres ont déjà très bien
dit à ce propos, je voudrais souligner que lors que nous avons
intention de parler d'économie, en Vallée d'Aoste l'économie ça
n'est pas en réduisant ou en limitant la possibilité de travail des
collectivités locales, même de la plus petite Commune, qui est la
cellule de repère de la collectivité locale pour maintenir ce que
nous reconnaissons comme une richesse, c'est-à-dire
l'environnement. Sans ces petites communes, il n'y aurait pas de
possibilité d'avoir quelqu'un qui est à même d'intervenir dans le
plus bref délai le cas où il y a même des urgences. On partage ce
qui a été dit à propos des provinces, mais heureusement dans notre
système nous n'avons pas l'organisation au niveau provençal, et
nous n'avons que la Commune et la Région, en plus des Communautés
de montagne qui sont un système d'organisation entre les Communes.
Donc je crois que le système est partagé dans un sens fédéraliste
des compétences au niveau local.
Je disais limité par le pacte de stabilité. Là a été très bien
dit de la part de plusieurs collègues, en particulier par le
collègue Caveri pour ce qui est des limites de ce système, qui est
en train de faire objet d'un débat sérieux au niveau de l'U.E. Là
c'est un point qui doit être analysé, dans ce moment il y a la
possibilité de le voir avec des facettes un peu différentes que
celles d'il y a quelque temps.
Lorsque nous étions en train de préparer le budget, la crise
n'était pas encore un objet de débat et même le fédéralisme était
encore nuancé, c'était pendant l'été, M. Calderoli était en train
de prévoir une série de débats pour voir s'il était possible de
présenter un projet de fédéralisme fiscal. Les mois de septembre et
octobre nous avons eu un projet de fédéralisme fiscal et justement
on a cru bon de débattre avec intensité le problème concernant le
fédéralisme fiscal, qui a fait aussi l'objet d'un débat d'il y a
quelques jours. Sur ce thème et sur le budget comme toujours on est
préoccupé d'avoir avant tout des recettes suffisantes pour prévoir
par la suite de façon raisonnable leur distribution à travers des
investissements dans les différents secteurs.
Quando si è parlato di investimenti si è fatto molto bene a far
riferimento a quali sono i punti di riferimento degli investimenti
oggi: fonti proprie, tributi. Nel bilancio abbiamo con correttezza
messo un accenno, che poi è uno degli argomenti di novità del
42bis, cioè come poter attivare un modo nuovo di utilizzare quello
che viene impropriamente chiamato avanzo di amministrazione, perché
su questo noi dobbiamo far chiarezza, perché in effetti non è un
avanzo di amministrazione, perché quei fondi sono fondi che non
abbiamo potuto spendere e c'è una differenza sostanziale: non
averli potuti spendere non vuol dire aver avuto un fondo in più o
non utilizzato, perché se io ho un avanzo di amministrazione nel
sistema classico, vuol dire che non ho speso nel modo giusto,
invece non è così. Questo è un dato inequivocabile, e ringrazio i
colleghi, Lattanzi
in primis
che ha precisato che su questo
c'è un dibattito aperto, c'è un emendamento presentato in
Parlamento che va nella direzione di utilizzare nel modo corretto
per gli investimenti questi fondi. E in tal senso siamo lieti che
ci sia una attività parlamentare forte, che possa andare nella
direzione di capire qual è l'importanza di utilizzare questi fondi.
Utilizzarli, ripeto, per investimenti, anche se oggi devono essere
degli investimenti mirati, che potranno essere in alcuni settori
che potranno avere ricadute anche sulla minore spesa a livello
dello Stato. Parlo per quanto riguarda soprattutto le caserme, e lì
c'è un intervento anche a favore dello Stato, parlo per
investimenti nell'ambito della università dove c'è un vantaggio
duplice, o per altre iniziative che sono strettamente collegate.
Quindi su questo credo sia una novità assoluta su cui poter parlare
anche nella direzione che è stata sollecitata da molti. Dice: ma
quali sono gli investimenti? Sicuramente c'è l'esigenza di
investimenti soprattutto in un momento di crisi, ma gli
investimenti vanno prima di tutto nella direzione di investimenti
classici - le grandi opere, le manutenzioni, ho sentito rivalutare
il concetto di manutenzione straordinaria - che sono necessari e
che comportano degli investimenti non secondari, soprattutto
tenendo conto dell'intervento a livello regionale. Ma vorrei anche
sottolineare come nell'ambito degli investimenti oggi si parla
molto di investimento riconosciuto come tale, l'investimento nella
persona; quindi tutto quello che è formazione, anche qui si sta
cercando di escludere a livello di indirizzo l'investimento sulla
persona da quello che è il riconoscimento di questo limite del
patto di stabilità.
Credo che sia giusto fare un accenno in modo particolare ai
fondi comunitari, ai FAS e al Fondo sociale europeo. Sul FAS
dobbiamo dire che c'è un pericolo; in questo momento di difficoltà
noi come Regione abbiamo fatto un piano già approvato, ma per altri
si tolgono questi fondi perché è stato chiaro il governo, ha detto:
dove non si spende utilizziamo i fondi non spesi o in questa fase
40 milioni di euro, che sono previsti nella manovra finanziaria per
la crisi a livello nazionale, vengono presi dai FAS. Noi abbiamo
chiesto che in questa analisi ci sia una attenzione a cosa succede
regione per regione, per non tagliare solo i fondi tagliando a
tutti qualcosa. E questo concetto è passato.
L'altra questione dobbiamo dire che sicuramente è un punto
critico, perché come qualcuno ha detto il casinò non dà più quelle
entrate che erano una volta. Dobbiamo tener conto che questa è una
realtà difficile su cui si sta investendo, ma il recupero delle
entrate non sarà così facile perché stiamo limitando le difficoltà
attuali del sistema gioco, senza contare che si va verso una
liberalizzazione delle case da gioco. Prima o poi arriva; a parte
la corte costituzionale che ha detto: dovete legiferare in merito,
noi ci auguriamo che si vada nella direzione della proposta che è
stata presentata dai due parlamentari, nel senso di avere il buon
senso di avere delle regole nel rispetto di questo. Sotto questo
profilo siamo molto attenti.
Una piccola nota: qualcuno ha detto perché in questo momento non
prendete i soldi alle partecipate? Se noi prendessimo i soldi alle
partecipate, questo andrebbe solo ad aumentare il fondo di avanzo
di amministrazione e andrebbe ad aumentare quel fondo, che oggi è
160 milioni di euro e che salirebbe a 200. Quindi una operazione
assolutamente inutile, mentre a livello di partecipate c'è la
possibilità di investire e di investire direttamente, quindi
by-passare quel concetto che abbiamo appena detto.
L'altra questione delle spese: credo che sia giusto che tutti
abbiano sottolineato il rigore degli interventi nella spesa.
Sicuramente ci sono stati - lo riconosciamo per primi - errori, ci
stiamo attivando affinché in ogni settore ci sia il massimo
controllo, in modo che non succedano più quelle che oggi abbiamo
visto essere alcune difficoltà. Non abbiamo nascosto che su queste
ci sono delle difficoltà, perché come amministrazione ci rendiamo
conto che questi investimenti hanno avuto un effetto negativo, non
hanno avuto l'effetto voluto e su questo non siamo dell'idea che si
debba nascondere nulla. Siamo per risparmiare, a livello
amministrativo, su una serie di spese e Rigo ha detto bene, ha
fatto una serie di elenchi su cui stiamo riflettendo per alcune
spese che sono da eliminare progressivamente. Adesso con tutto il
rispetto non penso che sia il rinfresco fatto alla fine di un
seminario che ci sballi il bilancio regionale, ma capisco lo
spirito con cui è stato detto, di fare attenzione un po' a tutto.
Il discorso di acquisti vari che sono stati fatti, sicuramente nel
tempo con una larghezza non tanto di vedute ma di spesa, che tutti
noi dobbiamo rivedere credo che sia in tutti noi una riflessione da
fare e la stiamo facendo sicuramente. Faremo un confronto anche qui
sulle sedi regionali, condivido molto di quello che è stato detto
sulle sedi regionali, Rigo ha detto sono 150, invece sono molte di
più e credo che il discorso si ponga in termini molto urgenti,
anche per i problemi che potete capire. Stiamo mettendo adesso i
badge per controllare l'attività del personale, un controllo che è
giusto in modo da evitare che ci si debba domandare dov'è la gente.
Anche questo serve per quei controlli che ci siamo detti all'inizio
di legislatura, vanno nella direzione giusta, una revisione delle
modalità di approccio all'aspetto burocratico, dando come obiettivo
principale ai coordinatori di ridurre il più possibile le
procedure, perché riducendo le procedure, riduciamo i tempi e
aumentiamo la disponibilità della banca dati.
Sul problema della crisi, che è stato un punto di riferimento
per tutti gli interventi, credo che con correttezza chi è
intervenuto ha detto tre milioni di euro sono pochi, condivido. Noi
abbiamo messo questi tre milioni di euro all'inizio della
preparazione del documento del bilancio, perché ci fosse l'idea che
siamo pronti a mettere dei fondi a disposizione. Chiaramente oggi
il problema non solo si è allargato, ma si è chiarito nell'ambito
della sua gravità. Come ha detto qualcuno, siamo in stato di
recessione checché se ne dica.
Allora credo che nel metodo ci sia stata la correttezza di
coinvolgere tutte le forze, e intendiamo portare quanto prima,
quindi prima di Natale intendiamo portare all'attenzione della
Commissione competente le risultanze di tutto quello che è emerso
dalle consultazioni che abbiamo fatto, del tavolo tecnico, in modo
da avere da subito una evidenziazione delle misure da adottare.
Prima di Natale portiamo questo alla Commissione competente, in
modo da avere questa disponibilità. Credo che ci sia, sotto questo
profilo, una evidenza che va nella direzione di dire: se vanno bene
gli investimenti, va bene il sostegno delle attività produttive,
sicuramente uno sforzo particolare va fatto per la famiglia.
Il sostegno alla famiglia lo abbiamo visto, sono stati letti dei
dati, sono circa 15mila in Valle d'Aosta i nuovi poveri, e quello
che è chiarissimo è che non esiste più la classe media, non esiste
più a livello nazionale e ancor meno a livello locale e questo
fatto porta ad avere delle difficoltà molto più gravi nell'ambito
di quello che è l'approccio, perché poi nella classe media c'è una
povertà che non viene nemmeno vista o non vuole evidenziarsi,
perché non c'è l'approccio per andare a chiedere. Perchè chi era
già indigente o in uno stato difficile, quello purtroppo è già
abituato ad avere un sostegno, ma per questi non c'è neppure la
motivazione per andare a chiedere, quindi è un problema importante
ma su questo si è investito molto perché nel settore della famiglia
c'è il 10 percento in più nel sociale e quando analizzeremo nel
dettaglio vedremo meglio. Sottolineo che ogni Assessore nell'ambito
del dibattito che ci sarà, avrà modo di rispondere, se richiesto,
ad una serie di quesiti, ma sulla famiglia c'è un intervento
importante e quando dico la famiglia intendo il sostegno ai
giovani, per i quali si sta cercando di attivare un meccanismo che
li possa coinvolgere. Il fatto di creare le premesse perché la
città dei giovani di Aosta non sia solo una questione di Aosta, ma
che sia di tutta la regione, il fatto che ci sia il sostegno di
tutte le associazioni che si stanno attivando per fare qualcosa per
i giovani, va in questa direzione.
Credo che per le persone anziane ci sia un sistema che migliore
non si può, che è l'eccellenza perché un sistema distribuito come
in Valle non esiste da nessuna parte, non voglio spendere una
parola perché qui il discorso è troppo chiaro. C'è nella famiglia
il problema oggi di chi lavora, perché il fatto della cassa
integrazione, per la quale oggi abbiamo dei dati che ci portano a
7-800 cassa integrati, ma domani sono 1000-1200, parlo di quella
ordinaria, poi abbiamo la cassa integrazione straordinaria, vedi il
caso della Tecdis che è l'ultima chance. Quindi c'è una
problematica tutta particolare su cui sono da attivare anche dei
meccanismi che vadano nella direzione di poter prevedere che
nell'ambito di questi settori ci sia una fascia di protezione
regionale, che dia la possibilità per chi aspetta, dopo uno o due
anni, la pensione, di ottenere una forma di lavoro che gli permetta
di arrivare a questo obiettivo.
Due parole sul federalismo fiscale. È un dibattito politico
molto interessante, alcuni hanno fatto degli accenni molto efficaci
sul dibattito a suo tempo fatto, la scuola di federalismo che era
stata a suo tempo efficace, aveva creato delle premesse su questo
tema che allora era poco sentito, mentre oggi tutti ne parlano ma
non so con quale competenza perché non sempre è facile esprimersi
sul federalismo. Poi anche sul federalismo fiscale bisogna capire
con quale aggettivo lo decliniamo perché c'è chi dice federalismo
fiscale solidale e basta, c'è chi dice federalismo fiscale
competitivo. Se così è, come sarà, il discorso cambia perché il
federalismo fiscale competitivo parte da un discorso che va nella
direzione di acuire le reali disponibilità regione per regione,
cosa succede e come si possono gestire le entrate? Questa è la vera
sfida del domani. Qualcuno ha detto che nel bilancio di quest'anno
non c'è traccia; evidentemente non c'è traccia perché non ci sono
ad oggi le condizioni, ma questo dibattito è molto importante. Ora,
se qualcuno va nella direzione di federalismo fiscale, capisco meno
come in una regione con un federalismo fiscale come sarà per tutte
le regioni, sia compatibile il concetto del federalismo con il
reddito garantito per ogni valdostano. Il discorso del reddito
garantito per ogni valdostano va in una direzione che con il
federalismo non ha niente a che vedere, perché può essere un
atteggiamento legato a un impegno perché ognuno abbia un reddito,
ma non che sia un reddito garantito da parte della Regione, cioè
che la Regione garantisce a ogni valdostano un reddito, perché
allora sì che andiamo in una posizione esattamente all'opposto del
discorso che si sta cercando di fare!
Si dice: cerchiamo di fare in modo che i giovani si diano da
fare per non essere degli assistiti, ho sentito dire giustamente
che l'ambizione dei giovani non dovrà essere solo quella di
lavorare in Regione o al casinò. Ma se vogliamo andare in questa
direzione (che è patrimonio comune, questa è una osservazione che
tutti facevamo, cioè purtroppo molti giovani non sono interessati a
buttarsi in esperienze nuove, lavoro autonomo, ad essere collegati
con aziende private, diciamo tutti che ci sono anche qui aziende
che fanno ricorso agli immigrati perché i nostri non vogliono più
fare certi lavori, che è anche un'altra realtà), permettetemi di
dire che il federalismo con il reddito minimo garantito ci sta
stretto. Può essere una filosofia, forse non ho capito con quale
spirito sia stato detto, ma voglio sottolineare che il discorso
merita tutta l'attenzione necessaria. Credo che sia estremamente
corretto nel dibattito pubblico sul federalismo quello che è stato
detto sul debito pubblico, perché è un punto che apre un capitolo
molto importante per la valutazione con cui si andrà a tener conto
del sistema di previdenza, fatto salvo un discorso del sistema di
previdenza, perché quello che manda in tilt il sistema di
previdenza non sono le pensioni, ma sono tutti gli altri interventi
per le casse straordinarie etc. che in un momento di crisi
apriranno un'altra voragine nel sistema. Credo che questo sia
altrettanto importante dirlo. Credo che sia da seguire con la
massima attenzione il dibattito sul federalismo fiscale per
riuscire, come è stato fatto finora, a dimostrare che qualora i
conti siano a posto, cioè quando sono dimostrate le competenze che
ci sono, noi quest'anno - come si vede dal bilancio - assumeremo
nuove competenze in due punti importanti come la motorizzazione e
il catasto - c'è già la legge sul catasto, è stata fatta, non si è
ancora raggiunto l'accordo con il Ministero per quel che riguarda i
costi del trasferimento del personale - e questo va nella direzione
di un sano federalismo dove diciamo: bene assumiamo i fondi,
tenendo conto dei fondi riconosciuti per le spese che dovrà
sostenere in meno lo Stato. Poi sul federalismo avremo tanti altri
modi per intervenire.
Ultima annotazione sul fatto che forse la risposta con questo
bilancio non sia entusiastica, per molti non è traumatica, non è
rivoluzionaria. È una risposta che tiene conto di un aspetto: che
la struttura regionale ha iniziato a funzionare a settembre e in
questi mesi alcuni punti sono stati messi all'ordine del giorno e
hanno fatto oggetto di una discussione importante. Penso
all'accordo Testafochi, credo che sia un aspetto da non
dimenticare. Ma c'è in particolare da sottolineare che questa
volontà di cambiamento va nell'ambito della possibilità di attivare
nel modo migliore una serie di procedure, che oggi - come molti
hanno riconosciuto - sono sonnolenti.
Una serie di proposte che sono state fatte, che hanno già fatto
oggetto di discussione in Consiglio, vanno nella direzione che è
stata affrontata da tutti.
Infine la disponibilità al confronto: l'abbiamo dimostrata su
punti importanti, le Commissioni competenti stanno lavorando bene,
a dimostrazione che la scelta di avere anche dei Presidenti che non
fanno parte della maggioranza è stata una scelta giusta. Adesso per
le politiche del lavoro, altro punto molto importante per
l'utilizzo dei fondi che abbiamo messo, altrimenti se non c'è
questa disponibilità strategica che si andrà a costruire assieme in
questi primi mesi, credo che sia un'altra apertura importante, la
presenza dei Presidenti di Commissione a questo tavolo, come è
stato sottolineato giustamente, va nella direzione di dare peso e
responsabilità a uno strumento che caratterizza e qualifica la
politica strategica della nostra Regione.
Queste brevi note solo per dire che facciamo tesoro degli
stimoli e delle osservazioni importanti dei colleghi, che abbiamo
particolarmente apprezzato; sicuramente faremo il possibile
discutendone in quest'aula il più possibile per analizzare anche
degli strumenti strategici. Fra poco arriverà il piano strategico
per il casinò, arriveranno altri temi importanti che saranno
portati in discussione in Consiglio, che daranno sempre più conto
della volontà credo condivisa da tutto il Consiglio, di andare
nella direzione di rendere sempre più efficace la macchina
amministrativa in accordo con i Comuni. Grazie.
Président
- Je vous rappelle que la Conférence des Chefs
de groupe avait prévu un plan de travail...
La parole au Conseiller Louvin.
Louvin (VdAV-R)
- Merci, M. le Président. Est-ce qu'il
serait possible d'avoir une très courte suspension pour une réunion
des Chefs de groupe, quant à l'organisation des travaux et la suite
du débat? Merci.
Président
- Le Conseil est suspendu et la conférence des
Chefs de groupe est convoquée à la salle ici tout près.
La séance est suspendue de 19 heures 30 jusqu'à 19 heures
39.
Presidente
- Riprendiamo i lavori. La Conferenza dei
Capigruppo che si è adesso riunita, ha fatto una verifica sul
lavoro che c'è ancora da fare. Abbiamo da discutere gli articoli
della legge finanziaria, 54 articoli, 21 emendamenti, 9 articoli
per quanto riguarda la legge sul bilancio e 4 emendamenti, e ci
sono - che è il lavoro più laborioso - le 336 pagine dell'allegato
A. Sono emerse alcune considerazioni: la prima è che in sede di
Commissione sono stati fatti degli approfondimenti, ha detto il
Presidente della giunta che il fatto che ci siano due Commissioni
dove esiste la Presidenza in mano alla opposizione ha consentito di
approfondire meglio il bilancio nel suo insieme.
Per quanto riguarda gli emendamenti, si ritrovano piuttosto
spalmati nell'ambito dell'articolato e questo consente di
fluidificare la discussione; per di più si tratta di emendamenti
che sono tra di loro abbastanza susseguenti, questo consente di
sviluppare meglio il dibattito.
La proposta che è emersa è questa: per evitare di perdere tutto
quel tempo nella lettura delle pagine citando quella cantilena, la
numerazione che è uno stress, e poi fermarsi quando c'è qualche
capitolo che interessa, adesso i vari gruppi individuano le pagine
dove ci sono dei capitoli di loro interesse e domani mattina alla
ripresa dei lavori abbiamo, come Presidenza, queste pagine,
evitiamo l'elencazione monotona delle varie pagine e ci possiamo
fermare dove ci sono richieste di approfondimento.
L'impegno è di dare il massimo tempo possibile alla discussione,
quindi perderci meno in queste forme logorroiche di analisi del
bilancio, consentire un'ampia discussione e concludere i lavori di
approvazione del bilancio entro domani sera. Siamo d'accordo? Ci
vediamo domattina alle 9.
La seduta è tolta.
---
La seduta termina alle ore 19,42.
