Classificazione
TURISMO E INDUSTRIA ALBERGHIERA
Ricettività turistica



Oggetto del Consiglio n. 1280 del 23 giugno 2010 - Resoconto
OGGETTO N. 1280/XIII - Discussione generale e inizio esame
articolato del D.L. n. 88: "Disposizioni urgenti in materia di
strutture, imprese e operatori turistici. Modificazioni di leggi
regionali".
Articolo 1
(Modificazioni alla legge regionale 6 luglio 1984, n.
33)
1. Il comma 4 dell'articolo 6 della legge regionale 6 luglio
1984, n. 33 (Disciplina della classificazione delle aziende
alberghiere), è sostituito dal seguente:
"4. Le singole unità abitative delle residenze
turistico-alberghiere possono essere composte da due o più vani di
cui uno adibito a cucina-pranzo-soggiorno o a cucina-pranzo e gli
altri adibiti, rispettivamente, a pernottamento o a soggiorno e
pernottamento, oppure da un monolocale attrezzato per assolvere a
tutte le predette funzioni.".
2. L'articolo 7bis della l.r. 33/1984 è sostituito dal
seguente:
"Articolo 7bis
(Disposizioni inerenti i villaggi albergo e le residenze
turistico-alberghiere)
1. La proprietà di villaggi albergo e di residenze
turistico-alberghiere, fatta salva la destinazione
turistico-ricettiva dell'intera struttura per l'intero anno, è
frazionabile nel rispetto delle seguenti concorrenti
condizioni:
a) i proprietari possono utilizzare in via esclusiva le
proprie singole unità abitative per non più di 1/12 del periodo di
apertura effettiva dell'intera struttura, secondo le modalità
indicate nella convenzione di cui alla lettera c). Qualora la
convenzione stipulata tra le parti diventi inefficace, per
qualsiasi titolo, l'uso esclusivo dei proprietari delle singole
unità abitative non può essere esercitato sino alla stipulazione di
una nuova convenzione;
b) la gestione della struttura deve essere affidata ad un
unico soggetto che la effettua in modo unitario;
c) la gestione della struttura deve essere disciplinata da
una convenzione, da stipulare prima o contestualmente al rilascio
del titolo abilitativo di tipo edilizio nel caso di nuove
costruzioni o trasformazioni di strutture esistenti e prima del
frazionamento nel caso di villaggi albergo e residenze
turistico-alberghiere esistenti, in assenza della quale l'attività
ricettiva non può essere esercitata. La convenzione, da
trascriversi presso i pubblici registri immobiliari a cura e spese
dei proprietari e di durata minima pari a dieci anni, è stipulata
tra i proprietari e il Comune in conformità ad una convenzione-tipo
approvata con deliberazione della Giunta regionale, d'intesa con il
Consiglio permanente degli enti locali, e deve prevedere:
1) la garanzia da parte dei proprietari delle obbligazioni
assunte dal gestore;
2) la garanzia da parte dei proprietari a non esercitare la
facoltà di cui alla lettera a) in ipotesi di sopravvenuta
inefficacia, per qualsiasi titolo, della convenzione
stipulata;
3) l'esclusione di soggetti terzi dall'esercizio della
facoltà di cui alla lettera a) a favore dei proprietari;
4) l'obbligo di rispettare il vincolo urbanistico di
destinazione alberghiera previsto dagli strumenti di pianificazione
urbanistica sulla proprietà di villaggi albergo e di residenze
turistico-alberghiere;
5) il livello minimo di servizi necessario a qualificare
l'esercizio dell'attività turistico-ricettiva nell'intera
struttura.
2. Fatte salve le sanzioni di cui all'articolo 12, la
violazione di una delle disposizioni di cui al comma 1 e degli
obblighi convenzionalmente assunti comporta, in capo ai proprietari
e al soggetto gestore solidalmente tra loro, l'applicazione di una
sanzione amministrativa pecuniaria del pagamento di una somma di
denaro da euro 25.000 a euro 250.000 per ogni unità abitativa. Nei
casi di recidiva delle predette violazioni, la sanzione è aumentata
sino al doppio.".
Articolo 2
(Modificazione alla legge regionale 29 maggio 1996, n.
11)
1. Il comma 1 dell'articolo 14 della legge regionale 29
maggio 1996, n. 11 (Disciplina delle strutture ricettive
extralberghiere), è sostituito dal seguente:
"1. Sono esercizi di affittacamere le strutture ricettive
nelle quali sono forniti alloggio e, eventualmente, servizi
complementari, con una capacità ricettiva complessiva non superiore
a dodici posti letto e composte da non più di sei camere destinate
ai clienti, delle quali una, configurata come monolocale di
superficie minima pari a metri quadrati 17,50 al netto della
superficie del bagno, può essere dotata di cucina autonoma. Le
camere possono essere ubicate al massimo in tre stabili o in una
porzione di tre stabili, purché distanti non più di 50 metri l'uno
dall'altro.".
Articolo 3
(Modificazioni alla legge regionale 6 aprile 1998, n.
11)
1. La rubrica dell'articolo 90bis della legge regionale 6
aprile 1998, n. 11 (Normativa urbanistica e di pianificazione
territoriale della Valle d'Aosta), è sostituita dalla seguente:
"Ampliamento di esercizi di somministrazione di alimenti e bevande,
di aziende alberghiere e di esercizi di affittacamere".
2. Il comma 1 dell'articolo 90bis della l.r. 11/1998 è
sostituito dal seguente:
"1. Gli esercizi di somministrazione di alimenti e bevande di
cui alla legge regionale 3 gennaio 2006, n. 1 (Disciplina delle
attività di somministrazione di alimenti e bevande. Abrogazione
della legge regionale 10 luglio 1996, n. 13), possono formare
oggetto di ampliamento mediante il mutamento di destinazione d'uso
di volumi preesistenti o interventi che comportino incremento
volumetrico, purché in misura non superiore al 40 per cento del
volume esistente alla data del 31 marzo 2010, nel rispetto dei
requisiti igienico-sanitari, ai sensi della normativa vigente in
materia.".
3. Il comma 2 dell'articolo 90bis della l.r. 11/1998 è
sostituito dal seguente:
"2. Le aziende alberghiere esistenti, come definite
dall'articolo 2, commi 3 e 4, della legge regionale 6 luglio 1984,
n. 33 (Disciplina della classificazione delle aziende alberghiere),
e gli esercizi di affittacamere esistenti, come definiti
dall'articolo 14 della legge regionale 29 maggio 1996, n. 11
(Disciplina delle strutture ricettive extralberghiere), ivi
compresi quelli ricadenti all'interno delle zone territoriali di
tipo A, possono essere ampliati, purché in misura non superiore al
40 per cento del volume esistente alla data del 31 marzo 2010, per
soddisfare esigenze connesse al miglioramento e al potenziamento
dei servizi offerti, all'adeguamento delle condizioni
igienico-sanitarie e funzionali all'efficienza energetica, anche
con aumento della capacità ricettiva. Tale disposizione si applica
anche:
a) alle aziende alberghiere, come definite dall'articolo 2,
commi 3 e 4, della l.r. 33/1984, che, pur avendo ottenuto la
classificazione regionale ai sensi della l.r. 33/1984 medesima e
l'autorizzazione comunale all'esercizio, non siano in attività o la
cui attività sia temporaneamente cessata, purché non ne sia mutata
la destinazione d'uso e purché sia presentato, entro un anno dalla
conclusione dei lavori, un piano di ripresa dell'attività alla
struttura regionale competente in materia di turismo;
b) agli esercizi di affittacamere che, pur avendo ottenuto
l'autorizzazione comunale all'esercizio, non siano in attività o la
cui attività sia temporaneamente cessata, purché non ne sia mutata
la destinazione d'uso e purché sia presentato alla struttura
regionale competente in materia di turismo un piano di ripresa
dell'attività entro un anno dalla conclusione dei lavori;
c) alle strutture in fase di realizzazione, assentite da
concessione edilizia con espressa destinazione ad azienda
alberghiera o di affittacamere, ancorché eventualmente non
ultimate. In tale caso, la concessione edilizia deve essere stata
rilasciata antecedentemente alla data del 31 marzo 2010 e per
volume esistente si intende il volume concessionato.".
4. Dopo il comma 2 dell'articolo 90bis della l.r. 11/1998,
come sostituito dal comma 3, è inserito il seguente:
"2bis. Gli ampliamenti di cui ai commi 1 e 2 possono essere
realizzati una sola volta per ogni unità immobiliare.".
5. Il comma 2 dell'articolo 90ter della l.r. 11/1998 è
sostituito dal seguente:
"2. Nelle residenze turistico-alberghiere di cui all'articolo
2, comma 4, della l.r. 33/1984, oggetto di intervento ai sensi del
comma 1, la proprietà del centro benessere non può essere
frazionata per tutto il periodo di permanenza del vincolo
urbanistico di destinazione alberghiera dell'immobile interessato.
Il vincolo di non frazionabilità è trascritto presso l'ufficio dei
registri immobiliari competente per territorio, a cura e spese
dell'interessato, entro la data di ultimazione dei
lavori.".
6. Dopo l'articolo 90ter della l.r. 11/1998, è inserito il
seguente:
"Articolo 90quater
(Case e appartamenti per vacanze)
1. È consentita la realizzazione di case e appartamenti per
vacanze di cui al Capo VII della l.r. 11/1996, esclusivamente nei
casi di riutilizzo di strutture edilizie esistenti.
2. I Comuni possono individuare le destinazioni d'uso che non
possono essere mutate in case e appartamenti per vacanze. In tal
caso, la deliberazione del Consiglio comunale costituisce modifica
al PRG ai sensi dell'articolo 14, comma 1, lettera c).
3. I mutamenti di destinazione d'uso assentiti ai sensi del
presente articolo non concorrono alla verifica degli equilibri
funzionali stabiliti dal PRG.".
7. Dopo l'articolo 90quater della l.r. 11/1998, come
introdotto dal comma 6, è inserito il seguente:
"Articolo 90quinquies
(Monitoraggio degli interventi di ampliamento)
1. Gli interventi previsti dagli articoli 90bis, commi 1 e 2,
e 90ter, comma 1, sono censiti nella banca dati immobiliare
informatizzata di cui all'articolo 12 della legge regionale 4
agosto 2009, n. 24 (Misure per la semplificazione delle procedure
urbanistiche e la riqualificazione del patrimonio edilizio in Valle
d'Aosta/Vallée d'Aoste. Modificazioni alle leggi regionali 6 aprile
1998, n. 11, e 27 maggio 1994, n. 18), secondo le modalità
stabilite per gli interventi effettuati ai sensi di tale
legge.".
Articolo 4
(Modificazione alla legge regionale 15 marzo 2001, n.
6)
1. L'articolo 10 della legge regionale 15 marzo 2001, n. 6
(Riforma dell'organizzazione turistica regionale. Modificazioni
alla legge regionale 7 giugno 1999, n. 12 (Principi e direttive per
l'esercizio dell'attività commerciale) e abrogazione delle leggi
regionali 29 gennaio 1987, n. 9, 17 febbraio 1989, n. 14, 2 marzo
1992, n. 4, 24 giugno 1992, n. 33, 12 gennaio 1994, n. 1 e 28
luglio 1994, n. 35), è sostituito dal seguente:
"Articolo 10
(Riconoscimento di raggruppamenti di operatori
turistici)
1. La Regione riconosce, per le finalità di cui al Capo IV
della legge regionale 4 settembre 2001, n. 19 (Interventi regionali
a sostegno delle attività turistico-ricettive e commerciali), i
raggruppamenti di operatori turistici, anche temporanei, in
qualsiasi forma costituiti, la cui attività abbia ad oggetto la
realizzazione di progetti di sviluppo turistico e di
promo-commercializzazione dei prodotti e dei servizi offerti dagli
operatori aderenti.
2. Possono chiedere il riconoscimento di cui al comma
1:
a) i raggruppamenti di area territoriale determinati sulla
base dei comprensori turistici individuati dall'Office régional du
tourisme - Ufficio regionale del turismo o i raggruppamenti di
stazione riferiti ai comuni con maggiore valenza turistica,
relativamente e limitatamente a specifiche e strategiche linee di
prodotto, finalizzati alla realizzazione di programmi di attività
funzionali alla valorizzazione dell'offerta e alla promozione e
commercializzazione del prodotto turistico;
b) i raggruppamenti di prodotto, finalizzati allo sviluppo,
alla promozione e alla commercializzazione di uno o più prodotti
turistici su scala regionale.
3. Ai fini del riconoscimento, i raggruppamenti di operatori
turistici di cui al comma 2 devono possedere i requisiti minimi
stabiliti con deliberazione della Giunta regionale, tenendo
conto:
a) per le aggregazioni territoriali, della rappresentatività
numerica delle imprese turistiche dell'area;
b) per le aggregazioni di stazione, della rappresentatività
numerica delle imprese turistiche dell'area considerata e della
particolare significatività della stazione, rispetto al restante
territorio regionale, relativamente al prodotto turistico
considerato;
c) per le aggregazioni di prodotto, del numero di imprese
turistiche aggregate unitamente alla copertura del territorio
regionale interessato dalla linea di prodotto considerato.
4. Il riconoscimento è concesso su istanza del raggruppamento
interessato con provvedimento del dirigente competente in materia
di promozione e marketing turistico e ha validità per un
quinquennio.
5. La struttura regionale competente in materia di promozione
e marketing turistico dispone la revoca del riconoscimento qualora,
dai controlli effettuati, risulti la non veridicità delle
dichiarazioni rese dai raggruppamenti nell'istanza di cui al comma
4 e nel caso in cui siano venuti meno, nel corso del quinquennio, i
requisiti minimi di cui al comma 3.
6. I raggruppamenti riconosciuti sono tenuti a comunicare
alla struttura regionale competente in materia di promozione e
marketing turistico, entro quindici giorni dal loro verificarsi,
ogni intervenuta variazione dei requisiti minimi di cui al comma 3
nonché il loro eventuale scioglimento.
7. La Giunta regionale, con propria deliberazione, definisce
ogni altro adempimento o aspetto, anche procedimentale, relativo al
riconoscimento di cui al presente articolo e alla revoca del
medesimo, ivi compresi le modalità e i termini di presentazione
delle istanze e la documentazione da allegare.
8. La vendita diretta al pubblico da parte dei raggruppamenti
riconosciuti, se limitata ai servizi prodotti dai propri associati,
non è soggetta ad autorizzazione di agenzia di viaggi e
turismo.".
Articolo 5
(Modificazioni alla legge regionale 4 settembre 2001, n.
19)
1. Alla lettera c) del comma 1 dell'articolo 4 della legge
regionale 4 settembre 2001, n. 19 (Interventi regionali a sostegno
delle attività turistico-ricettive e commerciali), dopo la parola:
"ristrutturazione" è inserita la seguente: ", ampliamento".
2. Alla lettera d) del comma 1 dell'articolo 4 della l.r.
19/2001, dopo le parole: "all'attività ricettiva" sono inserite le
seguenti: "e di opere di difesa e messa in sicurezza".
3. La lettera b) del comma 2 dell'articolo 4 della l.r.
19/2001 è sostituita dalla seguente:
"b) acquisto, anche attraverso la cessione di quote
societarie, di:
1) fabbricati o porzioni di fabbricati, limitatamente agli
esercizi alberghieri;
2) terreni funzionali alla realizzazione o all'ampliamento di
strutture alberghiere, limitatamente alla superficie
urbanisticamente necessaria alla realizzazione delle nuove
superfici o dei nuovi volumi;
3) terreni funzionali alla realizzazione di nuovi complessi
ricettivi all'aperto, limitatamente alla superficie occupata dal
complesso da realizzare;
4) terreni e fabbricati facenti parte di complessi ricettivi
all'aperto, già esistenti e classificati ai sensi della normativa
regionale vigente, che rappresentino non meno di un terzo della
superficie del complesso e che includano i fabbricati in cui sono
allocati i servizi generali;
5) terreni e fabbricati facenti parte di complessi ricettivi
all'aperto, già esistenti e classificati ai sensi della normativa
regionale vigente, a condizione che il richiedente sia già
proprietario dei fabbricati in cui sono allocati i servizi generali
e di terreni che rappresentino non meno di un terzo della
superficie del complesso;".
4. Al comma 3 dell'articolo 5 della l.r. 19/2001, le parole:
"dodici mesi" sono sostituite dalle seguenti: "ventiquattro
mesi".
5. Il comma 1 dell'articolo 7 della l.r. 19/2001 è sostituito
dal seguente:
"1. Il limite minimo di spesa ammissibile per poter accedere
ai mutui a tasso agevolato è di euro 100.000 e quello massimo, nel
corso di un triennio, per la stessa struttura, è di euro 10
milioni.".
6. Al comma 1 dell'articolo 9 della l.r. 19/2001, dopo la
parola: "nonché" sono inserite le seguenti: "la realizzazione di
opere di difesa e messa in sicurezza e".
7. La lettera b) del comma 2 dell'articolo 9 della l.r.
19/2001 è sostituita dalla seguente:
"b) acquisto, anche attraverso la cessione di quote
societarie, di:
1) fabbricati o porzioni di fabbricati, limitatamente ai
soggetti di cui all'articolo 8, comma 1, lettere a) e c);
2) terreni funzionali alla realizzazione o all'ampliamento di
strutture per l'esercizio di attività commerciale o di
somministrazione di alimenti e bevande, limitatamente alla
superficie urbanisticamente necessaria alla realizzazione delle
nuove superfici o dei nuovi volumi;".
8. Al comma 3 dell'articolo 10 della l.r. 19/2001, le parole:
"dodici mesi" sono sostituite dalle seguenti: "ventiquattro
mesi".
9. Il comma 1 dell'articolo 12 della l.r. 19/2001 è
sostituito dal seguente:
"1. Il limite minimo di spesa ammissibile per poter accedere
ai mutui a tasso agevolato è di euro 50.000 e quello massimo, nel
corso di un triennio, per la stessa struttura, è di euro 3
milioni.".
10. L'articolo 13 della l.r. 19/2001 è sostituito dal
seguente:
"Articolo 13
(Soggetti beneficiari)
1. Possono beneficiare dei contributi di cui all'articolo 15
i raggruppamenti di operatori turistici riconosciuti ai sensi
dell'articolo 10 della legge regionale 15 marzo 2001, n. 6 (Riforma
dell'organizzazione turistica regionale. Modificazioni alla legge
regionale 7 giugno 1999, n. 12 (Principi e direttive per
l'esercizio dell'attività commerciale) e abrogazione delle leggi
regionali 29 gennaio 1987, n. 9, 17 febbraio 1989, n. 14, 2 marzo
1992, n. 4, 24 giugno 1992, n. 33, 12 gennaio 1994, n. 1 e 28
luglio 1994, n. 35).".
11. L'articolo 14 della l.r. 19/2001 è sostituito dal
seguente:
"Articolo 14
(Iniziative agevolabili)
1. Ai fini di cui all'articolo 15, le iniziative agevolabili
devono riguardare la realizzazione di progetti di sviluppo
turistico, di marketing, di promozione e di commercializzazione di
prodotti turistici. Le iniziative devono essere articolate in
progetti organici nei quali sono indicati, fra l'altro:
a) gli obiettivi da perseguire e i risultati attesi;
b) i mercati di intervento e i segmenti di domanda
interessati;
c) le azioni programmate, la relativa durata e le modalità
del loro svolgimento;
d) i canali di vendita attivati per i propri prodotti
turistici;
e) un dettagliato piano finanziario, corredato
dell'indicazione analitica delle spese per ciascuna linea di
intervento nonché dell'indicazione delle risorse finanziarie
disponibili per l'attuazione del progetto, in aggiunta
all'eventuale contributo regionale.".
12. L'articolo 15 della l.r. 19/2001 è sostituito dal
seguente:
"Articolo 15
(Contributi a fondo perduto)
1. Il limite minimo di spesa ammissibile per poter accedere
ai contributi a fondo perduto è di euro 10.000 e quello massimo è
di euro 135.000. Gli importi sono considerati al netto degli oneri
fiscali.
2. I contributi a fondo perduto sono concessi in regime de
minimis, nel rispetto della normativa comunitaria vigente relativa
all'applicazione degli articoli 107 e 108 del Trattato sul
funzionamento dell'Unione europea agli aiuti di importanza
minore.
3. I contributi sono concessi fino alla misura massima del 50
per cento delle spese ritenute ammissibili.
4. I contributi possono essere erogati anche a titolo di
anticipazione, previa presentazione di apposita fideiussione
bancaria o polizza assicurativa di importo almeno pari alla somma
da erogare.
5. I contributi possono essere concessi con riferimento alle
sole spese da sostenersi nell'anno solare successivo alla
presentazione della domanda.
6. Ai fini della concessione dei contributi, i raggruppamenti
interessati presentano alla struttura regionale competente in
materia di promozione e marketing turistico, a pena di decadenza,
entro il 15 novembre di ogni anno, apposita istanza corredata del
progetto di cui all'articolo 14 e del relativo piano
finanziario.
7. In considerazione delle istanze pervenute, la struttura
regionale competente in materia di promozione e marketing turistico
forma apposite graduatorie, sulla base dei criteri di priorità
stabiliti dalla Giunta regionale con propria deliberazione.
8. La Giunta regionale disciplina, con propria deliberazione,
le spese ammissibili per la concessione dei contributi di cui al
presente Capo, nonché ogni altro adempimento o aspetto, anche
procedimentale, relativo alla concessione e alla revoca dei
predetti contributi, ivi compresa la documentazione di spesa da
esibire al fine dell'erogazione del contributo.".
13. Al comma 5ter dell'articolo 23 della l.r. 19/2001, è
aggiunto, in fine, il seguente periodo: "L'autorizzazione comporta
la non applicazione della sanzione amministrativa pecuniaria di cui
all'articolo 26.".
14. La lettera a) del comma 3 dell'articolo 25 della l.r.
19/2001 è sostituita dalla seguente:
"a) l'ammontare del contributo in conto capitale concesso,
calcolato in misura proporzionale al periodo di mancato utilizzo
del bene agevolato e maggiorato degli interessi calcolati con le
modalità di cui al comma 4;".
Articolo 6
(Modificazione alla legge regionale 4 agosto 2009, n.
24)
1. Il comma 2 dell'articolo 1 della legge regionale 4 agosto
2009, n. 24 (Misure per la semplificazione delle procedure
urbanistiche e la riqualificazione del patrimonio edilizio in Valle
d'Aosta/Vallée d'Aoste. Modificazioni alle leggi regionali 6 aprile
1998, n. 11, e 27 maggio 1994, n. 18), è sostituito dal
seguente:
"2. La presente legge si applica al patrimonio edilizio
destinato agli usi di cui all'articolo 73, comma 2, lettere c), d),
dbis), e), con esclusione di quelli industriali, f), g), con
esclusione di quelli relativi agli esercizi o alle aziende di cui
all'articolo 90bis, commi 1 e 2, della legge regionale 6 aprile
1998, n. 11 (Normativa urbanistica e di pianificazione territoriale
della Valle d'Aosta), ed i) della medesima legge.".
Articolo 7
(Disposizioni transitorie)
1. La deliberazione della Giunta regionale di cui
all'articolo 7bis, comma 1, lettera c), della l.r. 33/1984, come
sostituito dall'articolo 1, comma 2, della presente legge, è
approvata entro sei mesi dalla data di entrata in vigore della
presente legge.
2. I comuni, entro sei mesi dalla data di entrata in vigore
della presente legge, stabiliscono con deliberazione del Consiglio
comunale i criteri, le modalità, le condizioni e i parametri
necessari per l'individuazione degli esercizi di somministrazione
di alimenti e bevande che possono beneficiare degli incrementi
volumetrici di cui all'articolo 90bis, comma 1, della l.r. 11/1998,
come sostituito dall'articolo 3, comma 2, della presente legge.
Nelle more dell'approvazione degli atti comunali, gli esercizi di
somministrazione di alimenti e bevande che intendano realizzare
incrementi volumetrici ai sensi del predetto articolo possono
formulare apposita istanza al Comune interessato corredata di un
elaborato planimetrico e di una relazione che illustri l'intervento
e ne motivi la valenza turistica. Il Comune, entro sessanta giorni
dalla data di presentazione dell'istanza, decide in merito al suo
accoglimento. Il silenzio del Comune, decorso il predetto termine,
equivale a provvedimento di accoglimento dell'istanza.
3. L'articolo 90bis, comma 2bis, della l.r. 11/1998, come
inserito dall'articolo 3, comma 4, della presente legge, si applica
anche alle unità immobiliari che siano già state oggetto di
ampliamento avviato o concluso ai sensi dell'articolo 27 della
legge regionale 24 dicembre 2007, n. 34 (Manutenzione del sistema
normativo regionale. Modificazioni di leggi regionali e altre
disposizioni), o ai sensi dell'articolo 90bis, commi 1 e 2, della
l.r. 11/1998, nel testo introdotto dall'articolo 4, comma 1, della
legge regionale 17 giugno 2009, n. 18 (Disposizioni urgenti in
materia di aree boscate e di ampliamento di esercizi di
somministrazione di alimenti e bevande e di strutture alberghiere e
di realizzazione di centri benessere in alcune tipologie di
strutture ricettive. Modificazioni alla legge regionale 6 aprile
1998, n. 11 (Normativa urbanistica e di pianificazione territoriale
della Valle d'Aosta)), e successivamente modificato dall'articolo
15 della legge regionale 4 agosto 2009, n. 24 (Misure per la
semplificazione delle procedure urbanistiche e la riqualificazione
del patrimonio edilizio in Valle d'Aosta/Vallée d'Aoste.
Modificazioni alle leggi regionali 6 aprile 1998, n. 11, e 27
maggio 1994, n. 18).
4. Le deliberazioni della Giunta regionale di cui
all'articolo 10, commi 3 e 7, della l.r. 6/2001, come sostituito
dall'articolo 4 della presente legge, e di cui all'articolo 15,
comma 8, della l.r. 19/2001, come sostituito dall'articolo 5, comma
12, della presente legge, sono approvate entro sessanta giorni
dalla data di entrata in vigore della presente legge.
5. I decreti di riconoscimento dei consorzi e delle
associazioni di operatori turistici adottati, ai sensi
dell'articolo 10 della l.r. 6/2001, in data antecedente all'entrata
in vigore della presente legge cessano di avere efficacia il 31
ottobre 2010.
6. Per l'anno 2010, l'istanza di cui all'articolo 15, comma
6, della l.r. 19/2001, come sostituito dall'articolo 5, comma 12,
della presente legge, deve essere presentata, a pena di decadenza,
entro il 15 dicembre.
7. Le disposizioni di cui all'articolo 5, commi 1, 2, 3, 4,
5, 6, 7, 8, 9, 13 e 14, della presente legge si applicano anche
alle domande di agevolazione già presentate e per le quali non sia
stato ancora adottato il provvedimento amministrativo di
concessione alla data di entrata in vigore della presente
legge.
8. Il termine di cui al comma 3 dell'articolo 25 della legge
regionale 24 giugno 2002, n. 8 (Disciplina dei complessi ricettivi
all'aperto e norme in materia di turismo itinerante. Abrogazione
della legge regionale 22 luglio 1980, n. 34), già differito ai
sensi dell'articolo 31, comma 8, della legge regionale 20 gennaio
2005, n. 1 (Disposizioni per la manutenzione del sistema normativo
regionale. Modificazioni e abrogazioni di leggi e disposizioni
regionali), è ulteriormente differito al 31 dicembre 2014. Nelle
more dell'adeguamento, e comunque non oltre la predetta data, al
titolare dell'autorizzazione all'esercizio non si applica la
sanzione amministrativa pecuniaria di cui all'articolo 14, comma 2,
della l.r. 8/2002, limitatamente alle violazioni delle disposizioni
di cui all'articolo 3, comma 1, della medesima legge.
Articolo 8
(Abrogazioni)
1. Sono abrogate le seguenti disposizioni:
a) il comma 3 dell'articolo 23 della l.r. 19/2001;
b) l'articolo 46 della legge regionale 15 dicembre 2003, n.
21;
c) gli articoli 33, comma 2, e 38 della legge regionale 5
dicembre 2005, n. 31;
d) il comma 2 dell'articolo 4 della legge regionale
18/2009.
Articolo 9
(Dichiarazione d'urgenza)
1. La presente legge è dichiarata urgente ai sensi
dell'articolo 31, comma terzo, dello Statuto speciale per la Valle
d'Aosta ed entrerà in vigore il giorno successivo a quello della
sua pubblicazione nel Bollettino ufficiale della Regione.
Président
- La parole au Conseiller Louvin, pour motion
d'ordre.
Louvin (ALPE)
- Colleghi, questa mattina abbiamo ricevuto
una serie piuttosto nutrita di emendamenti, a quelli che hanno
presentato le forze di opposizione se n'è aggiunta una lunga serie
e direi di non poco momento presentata dall'Assessore a nome del
Governo.
Ora, noi abbiamo seguito con attenzione non solo i colleghi che
fanno parte della commissione, ma anche chi non ne ha fatto parte,
le discussioni che ci sono state per l'approfondimento di questo
disegno di legge n. 88 e sinceramente ci pare che gli emendamenti
non siano di poco conto e che necessitino di quell'approfondimento
che, per la verità, era già mancato in fase di discussione quando
la richiesta di audizioni ulteriori era stata rigettata. Vorremmo
semplicemente sottolineare come questioni rilevanti come la
frazionabilità, non frazionabilità o ritardata durata dei periodi
per la vigenza di convenzioni e per l'utilizzo delle strutture in
forma unificata, questioni delicate come quelle delle sanzioni
pecuniarie, questioni importanti come la finanziabilità o non
finanziabilità di queste opere, la revocabilità o non revocabilità
dei finanziamenti erogati non si debbano giocare con molta
leggerezza. Qui abbiamo l'impressione che sia necessario e credo
che anche chi ha preso parte l'altra sera ad una serata di
approfondimento che ha proposto l'Assessore Marguerettaz si sia
reso conto che siamo di fronte ad un disegno di legge di notevole
impatto, pertanto vorremmo esprimere l'auspicio, come gruppo
consiliare ALPE, che vi sia un approfondimento ulteriore da parte
della commissione di questo disegno di legge. Formuliamo quindi una
richiesta che in termine regolamentare si chiama sospensiva,
comunque di rinvio alla commissione, affinché siano approfonditi
questi risvolti collegati alle varie proposte emendative che sono
state avanzate e che si ritorni in aula ben consapevoli dei vari
profili che andiamo a votare. Grazie.
Président
- La parole à l'Assesseur au tourisme, aux
sports, au commerce et aux transports, Marguerettaz.
Marguerettaz (UV)
- Riteniamo che questo sia un argomento
che ha avuto nella storia delle nostre proposte un approfondimento
che è andato ben oltre i tempi della commissione, quindi
addirittura in accordo è già stata richiesta una proroga e c'è
stata la possibilità di fare una serie di valutazioni e di
approfondimenti. Sicuramente di approfondimenti se ne possono
ancora fare, non c'è limite rispetto a questo, ma per dire che alla
fine c'è una convergenza. Se lei va a vedere, è vero che ci sono
degli emendamenti, ma addirittura degli emendamenti che convergono
dell'opposizione e del Governo, sono gli stessi; quindi vuol dire
che via via c'è stato un lavoro prezioso da parte di tutti e su
tutta una serie di argomenti addirittura c'è una convergenza.
Riteniamo quindi che questa proposta non sia sostenibile e
chiediamo di discuterlo oggi senza nessun tipo di riproroga, non ci
sarebbe nessun valore aggiunto.
Président
- La parole au Conseiller Donzel.
Donzel (PD)
- Sebbene apprenda adesso di tale questione
del rinvio, intervengo a favore del rinvio, ma per una ragione,
Assessore Marguerettaz; è vero che gli emendamenti che lei presenta
oggi coincidono con gli emendamenti presentati, ma le ricordo che
lei era seduto là in audizione quando la minoranza le faceva
presente le ragioni che c'erano rispetto all'accoglimento di queste
esigenze insieme ad altre che potevano essere condivise, oppure no
e lei diceva:
"ma no, va tutto bene, quello che abbiamo
presentato è la migliore delle situazioni possibili"
. Vorrei
fare un passo ancora indietro rispetto alla questione della mozione
d'ordine e del rinvio che mi coglie impreparato in questo momento,
ma non impreparato al fatto che ci siamo trovati in commissione ad
esprimere un voto su un disegno di legge che tutti giudichiamo
importante, perché tocca il settore nevralgico, vitale
dell'economia valdostana: il turismo, con degli emendamenti
presentati da lei: prendere o lasciare. Cinque minuti prima che
entrasse lei in commissione c'erano perplessità, dubbi, giustamente
è una cosa delicata; arriva lei, presenta due emendamenti, voto di
fiducia e, se facessi parte della maggioranza - ci mancherebbe -,
voterei lealmente a sostegno dell'Assessore, ma non basta,
arriviamo oggi in aula con altri emendamenti.
Dicevamo, visto che questa cosa ha suscitato un dibattito,
certamente c'è stato anche modo di discuterne pubblicamente - e le
va dato atto che c'è stata una discussione pubblica -, ma riusciamo
- non in merito a questa legge che certamente la maggioranza ha i
numeri per votare oggi e approvare - in generale (è una questione
di principio) a studiare, ad approfondire di più, a creare le
condizioni perché non si faccia un voto che a livello nazionale si
chiama voto di fiducia? Il Governo arriva, dice:
"queste sono le
cose"
, la maggioranza le deve votare e chi se ne frega di
quello che ha da dire la minoranza? Se lei si accorge oggi che gli
emendamenti che presenta sono uguali a quelli del PD, che noi
queste cose le avevamo già dette l'altra volta in commissione,
delle due: o lei non è stato attento l'altra volta, o mi fa piacere
che adesso prende coscienza di queste cose, che peraltro il PD non
ha inventato, ma sono le cose che dicevano gli enti locali e le
dicevano lì in commissione, ossia le dicevano due settimane fa in
commissione, quando le dicevamo:
"aspetti a mandare avanti
questo provvedimento, Assessore, perché ci sono dei dubbi"
; poi
si arriva qui, 4 emendamenti: "ragazzi, la partita è giocata e
fatta", ma non è così che si fa una legge! Capisco che c'è un
provvedimento che si chiama d'urgenza, ma non possono essere fatti
tutti d'urgenza, allora se ci fosse un atteggiamento pretestuoso
delle forze di opposizione che arrivano in aula con degli
emendamenti inaccoglibili, posso capire che si dica:
"no, qui si
fa solo perder tempo"
. In realtà, non si fa perdere tempo a
nessuno, perché si vede che le questioni che abbiamo sostenuto
erano questioni che partivano da esigenze di associazioni, di enti
locali, quindi non erano delle cose inventate.
Simbolicamente allora votiamo a favore di questa mozione
d'ordine proposta dal collega per far capire che qualche volta...
visto che è stato il PD a chiedere il rinvio di tale provvedimento
alle Commissioni III e IV congiunte, le quali hanno detto:
"no,
è stato tutto chiarito dagli emendamenti dell'Assessore"
...
invece no, perché questi emendamenti li devo leggere adesso e io
non faccio parte della maggioranza! Prendo quindi atto adesso che
ci sono nuovi emendamenti, emendamenti che non erano a disposizione
dei commissari nell'ultima puntata, quando la commissione ha
espresso il voto favorevole. La commissione quindi ha espresso voto
favorevole senza sapere che c'erano tali emendamenti, questo va
riconosciuto...
(interruzione del Consigliere Comé, fuori microfono)
...no, Comé, lei interverrà per fare la sua parte, però questi
emendamenti non c'erano, avete votato la norma senza tali
emendamenti: questo è un fatto amministrativo, è chiaro, è
così.
Si chiedeva quindi di rinviare proprio perché c'erano dei dubbi
che la legge potesse essere approvata
tout court
in tale
modo: questo si chiama utilizzare un metodo che a livello nazionale
si chiama usare il metodo del voto di fiducia: si vota a colpi di
maggioranza, così, alla cieca.
Presidente
- Ha chiesto di parlare il collega Comé, vi
devo informare che a questo punto cambia il sistema, perché se
parla il collega Comé, può parlare un rappresentante per gruppo. A
questo punto la discussione è aperta ad un rappresentante per
gruppo; non interviene più, collega Comé?
Pongo in votazione la proposta del collega Louvin:
Consiglieri presenti e votanti: 33
Favorevoli: 8
Contrari: 25
Il Consiglio respinge la questione sospensiva testé proposta dal
Consigliere Louvin.
Presidente
- Si passa all'esame del disegno di legge.
La parola al relatore, Consigliere Agostino.
Agostino (UV)
- Merci, M. le Président. Dans l'attente
d'une redéfinition organique, systématique et cordonnée de
l'ensemble de la réglementation sectorielle, le présent projet de
loi comporte des dispositions destinées à apporter une réponse
immédiate aux exigences des sujets qui, à divers titres,
œuvrent dans le domaine du tourisme, mais aussi
à assurer plus de flexibilité dans les modalités de réalisation des
différents types de structures hôtelières et non hôtelières et à
augmenter le niveau de différenciation de l'offre touristique et
hôtelière.
Ce même projet de loi contient également des modifications
importantes de la réglementation relative à la reconnaissance et au
financement des groupements d'opérateurs touristiques qui sont
constitués dans le but d'assurer la promotion et la
commercialisation de l'offre touristique régionale.
Enfin, conformément aux objectifs de la législature, d'autres
dispositions simplifient les procédures actuellement en
vigueur.
Con l'articolo 1 si introducono alcuni significativi elementi di
novità relativamente alle tipologie di aziende alberghiere,
villaggi albergo e RTA (Residenza Turistico Alberghiera). L'intento
è quello di consentire sostegno a queste tipologie di strutture
turistico-ricettive alberghiere anche attraverso fonti di
finanziamento privato.
In particolare, oltre ad una riconfigurazione delle possibilità
di composizione dei vani delle singole unità abitative delle RTA,
viene ammesso, facendo comunque salva la destinazione
turistico-ricettiva dell'intera struttura per l'intero anno, il
frazionamento della proprietà nel rispetto di una serie di
concorrenti condizioni.
Tenendo conto delle peculiari dimensioni dei fabbricati dei
nostri villaggi di montagna, con l'articolo 2 vengono rimodulate le
caratteristiche strutturali della tipologia ricettiva
extralberghiera "Affittacamere". In particolare viene prevista la
possibilità di dotare 1 camera su 6 di cucina autonoma e di
ubicazione delle camere anche in 3 stabili o in una porzione di 3
stabili purché, in analogia a quanto previsto per gli alberghi,
distanti non più di 50 metri l'uno dall'altro.
L'articolo 3 risponde all'esigenza di un miglior coordinamento
tra le disposizioni del cosiddetto "Piano alberghi" (legge
regionale n. 18/2009) e quelle del "Piano casa" (legge regionale n.
24/2009) e alla volontà di estendere il beneficio dell'ampliamento
del 40 percento della struttura esistente ad un maggior numero di
tipologie di aziende.
In particolare:
- viene sostituito il comma 2 dell'articolo 90ter della legge
regionale n. 11/1998, al fine di mantenere il divieto di
frazionamento della proprietà dei volumi da destinare a centro
benessere delle RTA: ciò risulta necessario poiché l'articolo 7bis
della legge regionale n. 33/1984, come sostituito dall'articolo 1
del presente disegno di legge, ammette il frazionamento della
proprietà dei villaggi albergo e delle RTA;
- è nuovamente autorizzata la possibilità di mettere in atto
destinazioni per case ed appartamenti per vacanze, che era stata
sospesa con l'introduzione dell'articolo 46 della legge regionale
n. 21/2003. È da ritenere che la reintroduzione di tale possibilità
consentirà un potenziamento dell'offerta turistico-ricettiva
extralberghiera soprattutto nei comuni a scarsa valenza turistica
permettendo la nascita di piccole economie e il recupero del
patrimonio edilizio inutilizzato;
- viene disposto che la costruzione di nuovi villaggi albergo o
residenze turistico-alberghiere a proprietà frazionata non concorra
alla verifica degli equilibri funzionali stabiliti dal PRG.
L'articolo 4 sostituisce l'articolo 10 della legge regionale n.
6/2001, dettando nuove disposizioni in ordine al riconoscimento di
aggregazioni di operatori turistici quali i consorzi e le
associazioni. Rispetto all'impostazione precedente, il nuovo
impianto prevede un'organizzazione dell'offerta turistica regionale
coerente con le indicazioni contenute nel Piano strategico di
marketing turistico per il triennio 2010-2012, secondo il quale per
incontrare e soddisfare una domanda sempre più specializzata e di
tipo motivazionale occorre strutturare l'offerta turistica
regionale in prodotti turistici su scala regionale.
Con l'articolo 5, sono apportate numerose modificazioni ed
integrazioni alla legge regionale n. 19/2001, ovvero la normativa
che disciplina il sostegno finanziario della Regione, attraverso
contributi in conto capitale e finanziamenti a tasso agevolato, a
favore delle imprese che operano nel settore commerciale e
turistico-ricettivo e dei consorzi degli operatori turistici.
L'intento è quello di ammodernare e semplificare il sistema di
concessione delle agevolazioni. In particolare, si segnala quanto
segue:
- viene estesa, analogamente a quanto recentemente introdotto
per il settore industriale ed artigianale, l'ammissione ad
agevolazione, solamente per i contributi in conto capitale in
regime
de minimis
, delle spese sostenute nei 24 mesi
precedenti la presentazione della domanda, mentre la disposizione
vigente ammette solo quelle sostenute nei 12 mesi precedenti. Tale
semplificazione vale sia per il settore turistico-ricettivo, sia
per quello commerciale;
- tenuto conto degli importi degli investimenti osservati nel
settore turistico-ricettivo, si è ritenuto opportuno elevare gli
importi minimo e massimo di spesa ammissibile per poter accedere ai
mutui a tasso agevolato: quello minimo passa da euro 25.822 ad euro
100.000 e quello massimo da euro 5.164.568 ad euro 10.000.000;
- tenuto conto degli importi degli investimenti osservati nel
settore commerciale, si è ritenuto opportuno elevare gli importi
minimo e massimo di spesa ammissibile per poter accedere ai mutui a
tasso agevolato: quello minimo passa da euro 25.822 ad euro 50.000
e quello massimo da euro 2.582.284 ad euro 3.000.000;
- viene esplicitato il principio in base al quale, nel caso in
cui la Giunta regionale conceda all'impresa beneficiaria,
sussistendone le condizioni, l'autorizzazione all'alienazione o al
mutamento di destinazione dei beni agevolati tramite la legge
regionale n. 19/2001, viene applicata la sanzione amministrativa
pecuniaria di cui all'articolo 26, ferma restando la restituzione
dell'agevolazione percepita oltre agli interessi,
- viene introdotto il principio secondo cui, in caso di revoca
dell'agevolazione, l'ammontare del contributo da restituire è
calcolato in proporzione al periodo di mancato utilizzo del bene
agevolato rispetto ai periodi obbligatori previsti dalla legge (5
anni per i beni mobili e 15 anni per le opere e i lavori) e non
nella misura intera originariamente concessa come previsto dalla
norma vigente.
Con l'articolo 6 viene sostituito il comma 2 dell'articolo 1
della legge regionale n. 24/2009, cosiddetta "Piano Casa", al fine
di esplicitare con più chiarezza il suo ambito di applicazione e di
renderla coerente con le modificazioni apportate con la presente
legge all'articolo 90bis della legge regionale n. 11/1998.
Con l'articolo 7 sono previste alcune norme transitorie tra le
quali si ritiene opportuno mettere in evidenza:
- la deliberazione della Giunta regionale con la quale verrà
approvato il modello di convenzione-tipo che disciplinerà i
rapporti tra i Comuni ed i proprietari delle unità abitative dei
villaggi albergo e delle RTA a proprietà frazionata dovrà essere
adottata entro 6 mesi dalla data di entrata in vigore della
presente legge;
- le disposizioni di maggior favore previste dall'articolo 5
della presente legge, con cui si modifica la legge regionale n.
19/2001, relativa al sostegno finanziario della Regione a favore
del settore turistico e commerciale, si applicano anche alle
domande in corso d'istruttoria;
- è previsto l'ulteriore differimento al 31 dicembre 2014 del
termine per far rimuovere, da parte dei titolari dei campeggi
esistenti, le roulottes non idonee alla circolazione che sostano
all'interno dei campeggi medesimi. Sapete quante ce ne sono di
queste: un mare!
Con l'articolo 8 sono apportate alcune abrogazioni. In
particolare viene abrogato il comma 3 dall'articolo 23 della legge
regionale n. 19/2001, il quale prevede, laddove vi siano
agevolazioni per investimenti immobiliari, l'obbligo di
trascrizione presso il pubblico registro immobiliare del vincolo di
destinazione gravante su tali beni, a cura e spese del soggetto
beneficiario. Con l'eliminazione di tale obbligo, oltre ad una
semplificazione della procedura e alla conseguente riduzione dei
tempi per l'erogazione dell'agevolazione prevista in tali casi,
viene meno anche un onere posto a carico delle imprese richiedenti
che mediamente ammonta a circa 1.000 euro.
Enfin il est à considérer que dans un contexte économique et
social global très critique comme la situation actuelle, cette
mesure législative introduit des opportunités significatives pour
les opérateurs économiques de notre région, qui vont dans la
direction d'une plus grande simplification des rapports
bureaucratiques entre nos entrepreneurs et l'administration
publique et, dans le même temps, d'un assouplissement de l'activité
de contrôle des fonctionnaires, avec une réduction conséquente des
délais de satisfaction des besoins. Merci à tous pour votre
patience.
Président
- La discussion est ouverte.
La parole à la Conseillère Carmela Fontana.
Fontana (PD)
- La promozione del turismo è un tema
complesso, più volte affrontato negli ultimi anni e oggi ci
troviamo a discutere un ennesimo testo di legge non
sufficientemente valutato in commissione, ma che lascia tanti
dubbi. Abbiamo sentito dire dai rappresentanti delle categorie che
non è una legge urgente e che vi è solo l'esigenza di ritoccare
l'organizzazione turistica regionale, mentre le residenze
turistico-alberghiere ed il relativo frazionamento della proprietà
non sono sentite come un problema prioritario. Le categorie che si
occupano di recettività alberghiera dicono che ci sono già troppi
posti letto non occupati, per cui prima bisognerebbe lavorare per
cercare di riempire i posti letto vuoti e successivamente crearne
dei nuovi. Oggi non si può più parlare di località turistiche come
elemento principale dell'attrazione turistica, poiché la gente
sceglie le località in base a quello che queste sono in grado di
offrire. Se questo concetto è riconosciuto dagli operatori
turistici, la diretta conseguenza è che tutti dovrebbero muoversi
nella stessa direzione per favorire lo sviluppo di un'area a
vocazione turistica, affinché si possano offrire giuste risposte
alle crescenti domande di vacanza. Affinché la località
acquisiscano nuovo interesse, è dunque necessaria una coerente
pianificazione della strategia di sviluppo turistica e la capacità
progettuale e strategica. Ancora una volta invece emergono le
carenze ed i limiti del legislatore regionale che, invece di
puntare ad una riorganizzazione organica dell'intero settore
turistico, si limita a guardare il comparto da un limitato punto di
vista, un esempio è stata la creazione dell'ufficio centralizzato.
Sul territorio il disagio e la rassegnazione sono palpabili e
segnati dall'assoluta mancanza di coinvolgimento
dell'organizzazione delle animazioni estive, con il risultato che a
livello locale non c'è più una regia, ma ognuno fa quello che
vuole.
Il rischio è che anche con questo nuovo disegno di legge in
materia di strutture ricettive si creino nuovi motivi di frizione
fra gli operatori e l'Amministrazione regionale. In questo caso la
difficoltà e la possibile rincorsa alla speculazione edilizia
metterebbero in ginocchio un settore già sottoutilizzato. Hanno
ragione gli operatori a lamentarsi del rischio di crescita di
questa tipologia di nuovi posti letto, che andranno ad inquinare il
mercato della ricettività locale, senza dare continuità al
servizio, con il rischio di trasformare a breve termine le
strutture in edilizia residenziale privata senza alcuna garanzia di
qualità. Sono molte le Regioni che hanno deliberato nel recente
passato sulla stessa materia, ma nessuna ha inserito nella
normativa disposizioni così rischiose sulla frazionabilità della
proprietà, saremmo i primi a codificare questo rischio. Si
promuovono ancora i comprensori, invece di promuovere i segmenti di
mercato mettendo insieme le energie di tutti.
Detto questo, però, non si può dire che, per favorire il turismo
rurale o il turismo in generale, si debbano liberalizzare i posti
letto in strutture alternative a quelle alberghiere, fornendo la
possibilità di aggirare in breve tempo l'ostacolo ed il vincolo,
per ritrovarsi poi con nuovi volumi riconvertiti in edilizia
privata, che andranno ad aumentare i letti freddi, come direbbero
in Svizzera e proprio nella vicina Svizzera, anzi nel vicino
Vallese, si sta combattendo una battaglia significativa fra privati
ed amministrazioni locali, perché i sindaci si sono accorti che
questi letti freddi - ossia le seconde case - sono un peso per la
comunità. Se c'è bisogno di posti letto alberghieri o extra
alberghieri, quindi non si vada ad incrementare nuove volumetrie,
ma prima si sfrutti l'esistente; qualcosa del genere, secondo noi,
doveva essere preso in considerazione e invece non c'è nulla.
Stanno facendo la loro comparsa i cosiddetti "alberghi diffusi",
questo significa che se c'è una struttura alberghiera che non ha
posti letto sufficienti, si può appoggiare a camere che gravitano
nei paraggi messe a disposizione da privati per completare
l'offerta turistica, oppure più privati si mettono insieme per
creare una serie di posti letto, centralizzando alcuni servizi
comuni in un'unica sede per creare nuove disponibilità senza andare
ad incrementare la speculazione edilizia, sfruttando le strutture
esistenti.
Chiudendo vorrei soltanto richiamare la vostra attenzione su
alcuni elementi oggettivi che sono stati richiamati dal Presidente
dell'Associazione valdostana alberghiera, ossia i dati sulla
presenza di posti letto negli alberghi valdostani e sulla loro
occupazione. Relativamente alle presenze nel 2009, sono state
3.133.889, meno l'1,3 percento rispetto al 2008, quando erano state
3.175.089, lo 0,1 rispetto al 2007; dunque c'è un
trend
in
calo, seppure di poco, che ci ha portato in due anni a perdere più
di 40.000 pernottamenti, che significano più di 3.000.000 di euro
in meno nelle casse degli operatori economici locali. Non serve
esprimere sempre ottimismo a tutti i costi, bisogna essere realisti
e dire le cose come stanno; il turismo in Valle d'Aosta è in
difficoltà e non se ne esce con provvedimenti come quello che si
sta discutendo.
Altro dato citato dagli albergatori è quello dell'occupazione
dei posti letto; si è detto che i posti letto a disposizione dei
turisti sono occupati al 25 per cento della loro potenzialità ed in
particolare gli alberghi sono occupati al 34 per cento, le
residenze turistiche alberghiere al 33 per cento, gli affittacamere
al 18 per cento, gli agriturismo al 12 per cento. È chiaro che con
questi dati non c'è bisogno di nuovi posti letto, prima si pensi a
riempire quel 70 per cento di posti letto che restano vuoti.
C'è bisogno di intervenire su altri elementi della nostra
organizzazione turistica, promuovendo lo sviluppo, la
qualificazione del comparto attraverso il miglioramento della
qualità e fruibilità del servizio in loco; invece abbiamo scoperto
dalle audizioni del Direttore dell'Ufficio del turismo che non c'è
nulla di organicamente realizzato in questa filiera, che dovrebbe
mettere l'utente al centro della nostra attenzione. Mancano
informazioni centralizzate, ma manca soprattutto la possibilità di
vendere per intero il prodotto Valle d'Aosta. Se un cliente si reca
ad uno sportello delle ex AIAT, deve uscire con la prenotazione,
non doversi sbrogliare da solo; ancora oggi invece è peggiorata la
situazione, gli sportelli fanno solo una parte del loro lavoro, la
preoccupazione più grande è che non ci siano le idee chiare su cosa
si vuole veramente fare in un campo turistico in Valle d'Aosta.
Grazie.
Président
- La parole au Conseiller Prola.
Prola (UV)
- Grazie, Presidente. Alcune brevi
considerazioni su questo testo in esame, visto che mi ha
interessato parecchio nella discussione in commissione, che ha
avuto un confronto abbastanza approfondito e sottolineerei anche il
fatto che ormai questo testo è all'attenzione dei commissari da tre
mesi. Da allora abbiamo avuto le audizioni a più riprese
dell'Assessore competente, degli enti locali, del Direttore
dell'Ufficio regionale del turismo, dell'Associazione albergatori e
dei rappresentanti dei consorzi turistici, dell'Associazione degli
agenti immobiliari e dell'Associazione residenze turistiche
alberghiere valdostane. Vi è soprattutto da rilevare la forte
contrarietà dell'Associazione albergatori, perplessità che nascono,
a loro avviso, dall'applicazione della modifica dell'articolo 7bis,
che concede la possibilità di frazionare le residenze turistiche
alberghiere, le singole unità abitative per 1/12 del periodo di
apertura effettiva, vi è il timore per le eventuali derive
speculative che nascono da questa possibilità. Secondo loro, questa
frazionabilità, questa possibilità di alienare delle parti delle
proprietà non farà altro che alimentare un fenomeno speculativo e
successivamente alimentare il fenomeno delle seconde case. È ovvio
che in alcuni comprensori e alcune località turistiche di primo
piano la differenza che si crea fra i costi di realizzazione
dell'immobile e la realizzazione delle vendite delle singole unità
abitative è un valore importante, quindi sono dei valori che
possono far temere alcune speculazioni edilizie.
L'altro aspetto sottolineato dagli albergatori riguardava la
gestione unitaria, l'introduzione di questa possibilità solleva
seri dubbi sulle garanzie per la gestione unitaria, con perplessità
sui controlli in quanto è impossibile andare a controllare e
verificare che la gestione unitaria venga fatta e che con questi
controlli non si possono evitare rischi di speculazione. Al
contrario invece abbiamo registrato pareri e posizioni favorevoli
da parte delle associazioni delle RTA e da parte della Federazione
agenti immobiliari.
L'Assessore ha infine recepito parecchie osservazioni, fatte nel
corso delle varie audizioni, e ha cercato attraverso una serie di
emendamenti di chiarire il più possibile tutti i dubbi emersi;
questo portando venerdì una serie di emendamenti in commissione che
cercavano di chiarire tutti i dubbi che erano emersi in questi mesi
di discussione.
Dall'approvazione del testo in commissione ad oggi c'è stata
un'altra discussione, ma vi ricordo che in sede di commissione
consiliare i due Presidenti ci avevano chiaramente detto che il
testo era migliorabile dalla commissione alla seduta del Consiglio.
In effetti, attraverso gli emendamenti che sono stati portati oggi
in aula crediamo di aver migliorato notevolmente il testo e aver
dissolto dubbi, ampliato vincoli e garanzie per dare sicurezza ed
evitare possibili distorsioni nell'applicazione della legge. Al
contrario in questi tre mesi di discussione non abbiamo avuto
nessun tipo di emendamento da parte dell'opposizione e ci troviamo
oggi in aula gli emendamenti della commissione, avendo solo visto
dei comunicati stampa ed è questo che vorrei sottolineare.
Innanzitutto condivido la filosofia e le motivazioni che hanno
sollecitato il Governo regionale a modificare quanto era previsto
precedentemente; siamo in un momento economico pesante, con diverse
criticità che gravano sulle aziende alberghiere, liquidità
finanziaria, situazione debitoria pesante, insolvenze che al
momento sono attenuate per l'effetto dei provvedimenti anticrisi,
situazioni stagnanti dove è estremamente difficile vedere
imprenditori che si permettono di effettuare investimenti
importanti quali costruire nuovi alberghi. Siamo di fronte ad un
sistema globale che si evolve rapidamente, con dinamiche turistiche
che cambiano in maniera radicale e obbligano le aziende turistiche
ad una sfida globale, continua e ad un confronto esasperato con
altre realtà turistiche che godono di strumenti e offerte
diversificate.
Con questo testo di legge si offre un'opportunità in più, non si
offre la soluzione, ma si offre una leva finanziaria diversa con la
possibilità di avere un bene reale che garantisca l'investimento; è
chiaro che la novità incute timore, ma noi dobbiamo dare risposte,
dare elementi di natura finanziaria nuovi e diversi, attrarre
risorse per facilitare gli investimenti, dare la possibilità agli
investitori di avere liquidità per non caricarli nella gestione
ordinaria della propria azienda di una situazione debitoria
soffocante. È vero che abbiamo vissuto precedentemente situazioni
deviate, per cui è stato introdotto il blocco della non
frazionabilità, ma con le dovute garanzie che pensiamo di aver
messo pensiamo di evitare questi problemi.
Con gli emendamenti presentati in commissione dall'Assessore
abbiamo chiarito alcuni passaggi sulla convenzione che andrà a
garantire l'unitarietà della gestione alberghiera: la convenzione
deve essere stipulata fra i proprietari e il Comune, con durata
ventennale, è lo strumento che permetterà di gestire la struttura
che deve essere affidata ad un unico soggetto con registrazione nei
pubblici registri immobiliari. Convenzione nella quale dovrà essere
definito il livello minimo di qualità dell'offerta alberghiera e
del servizio che viene offerto; una convenzione che avrà una tutela
pubblica sugli impegni che il proprietario dovrà assumersi sotto la
propria solidale responsabilità. Senza questo strumento un immobile
non potrà essere utilizzato, l'unica destinazione è quella
alberghiera e lo strumento urbanistico tutela tale destinazione.
Attraverso l'emendamento presentato oggi la costruzione di RTA
frazionate non concorrono appunto anche agli equilibri
funzionali.
L'impianto sanzionatorio ha delle condizioni direi pesanti e
riguardano unicamente l'obbligo della gestione unitaria. La
sanzione, direi pesante ed efficace, è a tutela del vincolo reale
di destinazione e credo anche con effetti deterrenti e punitivi,
perché può arrivare ad 1.250.000 euro. La sanzione non riguarda
chiaramente la destinazione d'uso, che è garantita dal vincolo
urbanistico. Qui vi sono le sanzioni penali previste dall'attuale
normativa urbanistica nel caso non venisse rispettato. Chi acquista
quindi ha un vincolo di carattere reale, che è la destinazione
alberghiera con durata ventennale che ci garantisce l'obiettivo per
il quale viene autorizzato il frazionamento.
Per quanto riguarda l'aspetto del riconoscimento delle
aggregazioni di operatori turistici, dove sono previste due
distinte tipologie: una costituita dai raggruppamenti di area
territoriale e l'altra su raggruppamenti di prodotto, a me sembra -
come detto dal direttore dell'Ufficio del turismo - estremamente
funzionale dire che raggruppiamo i consorzi in enti un po' più
grandi, che perlomeno possano rispettare i comprensori turistici
individuati dall'Office régional du tourisme. È necessario che,
almeno dal punto di vista dell'organizzazione, anche i consorzi
siano comprensori perlomeno turistici e non ripartizioni
amministrative, perché dal piano di marketing che l'Assessorato ha
commissionato vengono già rilevate queste aree come significative
dal punto di vista turistico e che l'alternativa a questo sia una
grande stazione sciistica. È quindi sicuramente positivo il fatto
che i consorzi possano associarsi e raggrupparsi e che la loro
priorità - perché oggi è di questo che si tratta - debba essere la
commercializzazione, perché alla Valle d'Aosta manca un grande
motore di commercializzazione.
Relativamente al
club
di prodotto, quest'ultimo è in
evoluzione, il turismo sta cambiando, si sta passando da un turismo
di destinazione ad un turismo di motivazione, ossia vado in quel
posto per fare qualcosa: strada del vino, trekking,
tours
gastronomici, eccetera. È questo il motivo per cui sono nati i
club
di prodotto, quindi non c'è più la fedeltà in alcuni
casi al luogo, ma la fedeltà è l'interesse per il contenuto. Il
disegno di legge quindi permette ai club di prodotto, come
d'altronde anche ai consorzi, la possibilità di avere dei progetti
finanziati proprio a riguardo di prodotti di sviluppo e di
marketing. Sono privati, quindi hanno tutto l'interesse a
promuovere e commercializzare le proprie attività, ma sono uniti da
un unico obiettivo che non è il turista generale, ma è quel tipo di
turista che vuole quel tipo di soggiorno.
Concludo confermando dopo questi tre mesi di discussione e di
approfondito confronto il mio convinto voto positivo a tale
iniziativa.
Président
- La parole au Vice-président Chatrian.
Chatrian (ALPE)
- Grazie, Presidente. Ho ascoltato
attentamente l'intervento del collega Prola e abbiamo cercato come
gruppo in questi tre mesi di entrare in merito a questo
provvedimento, un provvedimento che - mi scuserà il collega - è
stato licenziato dal Governo regionale, per cui ci siamo trovati
tale provvedimento in commissione sul tavolo e ci siamo permessi di
iniziare un percorso di confronto, come giustamente è stato detto;
ma la base di partenza era diversa. In questi tre mesi abbiamo
partecipato attivamente in commissione, abbiamo chiesto più volte
gli incontri con gli attori principali, anche l'ultima volta prima
del voto abbiamo chiesto - forse una richiesta naturale - di audire
chi rappresenta gli attori che ad oggi gestiscono, che sono
proprietari di questi beni.
Il provvedimento è stato integrato e migliorato. L'urbanistica
pianifica il domani, l'urbanistica è quello strumento interessante,
dinamico che disegna il futuro delle nostre località. I risultati o
i punti di forza non si vedono subito, ma sovente si vedono subito
i punti di debolezza e il
compte rendu
si fa dopo 10-15-30
anni. È da quando sono molto piccolo che a tutti i livelli si sente
parlare sempre di seconde case, di posti letto caldi, di posti
letto freddi, di difficoltà, del fatto che siamo a ridosso di due
grandi centri: Torino e Milano, sul fatto che non abbiamo dei
soggiorni che durano una settimana, ma abbiamo soggiorni di una
giornata. Sovente tutto questo è legato ad una programmazione di
tipo urbanistico, che i nostri Comuni hanno saputo fare su strade
diverse, su indicazioni diverse o su indirizzi diversi e i
risultati si vedono forse a livello territoriale, a livello di
rispetto del nostro territorio, a livello di vivibilità e anche a
livello di architettura reale, architettura che possa far capire
quando questi edifici sono stati restaurati, architettura che possa
essere capita nel momento in cui questa zonizzazione è stata
realizzata.
In un momento difficile come questo, dove a tutti i livelli il
settore turistico è il motore non solo della nostra Regione, ma di
quasi tutte le Regioni italiane, è difficile essere competitivi, e
nello stesso tempo attrarre l'interesse del futuro potenziale
ospite e soprattutto disegnare il nostro territorio. Oggi noi
presentiamo qui degli emendamenti, perché auspicavamo un'inversione
di tendenza già in commissione; così non è stato, legittimo, ci
mancherebbe!
Noi riteniamo questo provvedimento dannoso dal punto di vista
turistico e urbanistico. Solo 4 anni fa in quest'aula si decideva
per ovvi motivi di inserire la possibilità di non frazionare queste
RTA, cito solo un passaggio molto delicato:
"Abbiamo previsto
nel disegno di legge un articolato che vuole andare ad arginare un
fenomeno non accettabile..."
e mi fermo. Scusate, colleghi, se
noi siamo preoccupati, è che tutte queste migliorie che voi oggi
avete portato sul tavolo, nonostante le migliorie fatte in
commissione, non ci rassicurano, perché ci sembra che non sia
sufficiente mettere dietro ad un rilancio dell'economia un
provvedimento così delicato, che va a mettere in discussione
probabilmente un sistema urbanistico, un sistema di equilibrio che
si è creato sul nostro territorio, un sistema pericoloso che si sta
creando e che tutti continuiamo a denunciare cercando di invertire
la tendenza.
Cosa abbiamo cercato di produrre? Perché non è sufficiente dire:
"non siamo d'accordo"
, non è sufficiente chiedere la
soppressione dell'articolo 7bis, anche se per noi è il
provvedimento numero uno, perché condividiamo una serie di impianti
inseriti in questo disegno di legge, che vanno a creare le
condizioni per fare delle nuove azioni a livello turistico. Abbiamo
cercato di presentare in subordine un emendamento che va a ridare
competenze alle amministrazioni comunali. Il Presidente Rollandin
lo scorso anno, quando parlavamo di altri provvedimenti, utilizzò
questo termine:
"le scelte urbanistiche spettano alle
amministrazioni comunali; favorire al massimo il patrimonio
immobiliare esistente è il primo nostro auspicio"
. Lo
condividiamo totalmente e su questo vorrei soffermarmi un attimo,
perché non siamo abituati a criticare tanto per criticare, siamo
abituati a criticare nel momento in cui non siamo d'accordo, perché
il provvedimento è pericoloso e dannoso, siamo abituati a mettere
sul tavolo qualche proposta che condividiamo e faccio un esempio.
Su questo provvedimento c'è la nuova apertura delle case
appartamenti per vacanze, provvedimento criticato nel 2003,
bloccato in una finanziaria nel 2003, oggi ce lo troviamo sul
tavolo, ma a condizione che siano gli enti locali, i Comuni a
decidere se trasformarle in case appartamenti per vacanze o non
trasformarle. Noi oggi, Presidente, in maniera
franche
le
diciamo che crediamo nell'autonomia comunale e soprattutto
nell'autonomia comunale urbanistica, perché è l'ente territoriale
più vicino alla nostra popolazione, alle nostre vallate,
soprattutto a quei Comuni a vocazione turistica, dove sappiamo che
i valori immobiliari sono alle stelle. Ecco perché in questo
provvedimento noi chiediamo che siano i Comuni a decidere se quel
PUD (piano urbanistico di dettaglio), se quelle zonizzazioni nuove
devono o non devono essere sacrificate in questo momento così
delicato, dove non possiamo permetterci di far fare delle
speculazioni edilizie, dove crediamo in un turismo che in questi
ultimi 10-15 anni ha faticato e i numeri ce lo dicono. Quest'anno
abbiamo perso di nuovo quote di mercato a livello di stagione
invernale; conti alla mano, abbiamo perso il 6 per cento di quota
di mercato e i nostri cugini di primo grado o di secondo grado
hanno mantenuto, se non incrementato. Facciamo una piccola analisi,
questo è lo stato dell'arte ad oggi; il nostro dubbio, Presidente,
è che tale provvedimento vada in un'altra direzione da quella da
noi auspicata: quella del puro e mero prospetto immobiliaristico,
che non darebbe quel plusvalore alle nostre località, soprattutto
al nostro territorio.
Mi sembra di capire che la maggioranza abbia già deciso, questo
provvedimento deve andare avanti con la possibilità di frazionare
tali RTA; noi oggi - ecco perché anche il collega Louvin chiedeva
di riportare il tutto in commissione - abbiamo portato questo
provvedimento in subordine, perché noi saremmo per la soppressione
dell'articolo 7bis, ma vogliamo essere costruttivi fino in fondo.
Diciamo che c'è la volontà di delegare ai singoli Comuni questo
importante provvedimento, che va a squilibrare questi piani
urbanistici con tutto il rispetto di Pontey o di Saint-Marcel, come
è stato fatto per le CAV. È stato detto al CELVA e in questo
Consiglio che il problema vero reale erano le grandi stazioni, dove
il dio denaro è alle stelle, a livello commerciale, a livello di
valore. Presidente, forse la nostra preoccupazione è legittima!
Chiediamo che ci si possa fermare un momento e riteniamo che queste
modifiche così decantate dal collega poc'anzi non siano così
interessanti e che possano aiutare in questo momento tale economia.
Presidente, tali migliorie sono deboli, poi possiamo andare al bar
e dire che qualcosa è stato fatto, avere la coscienza a posto e
dire che qualcosa è stato migliorato; a nostro avviso, queste
migliorie non portano nulla di buono su tale provvedimento.
Chiediamo veramente di analizzare fino in fondo e per una volta,
dopo due anni di legislatura, credere nei Comuni, credere
all'autonomia comunale vera, perché saranno loro a decidere e a
spiegare ai propri cittadini perché si è seguita
quell'
adresse
, piuttosto che un'altra.
Mi sono soffermato sull'articolo 7bis, perché riteniamo che sia
l'articolo più delicato, quell'articolo che va ad incidere una
modifica forse insanabile e che fra 20 anni le nostre località
avranno perso qualità,
charme
, servizi, competitività, però
sarà stata fatta una convenzione con il Comune di 20 anni al posto
di 10, non li abbiamo fatti conteggiare negli equilibri
funzionali... non liberalizzano nuove seconde case, ma
probabilmente non hanno dato quelle potenzialità che le località si
sarebbero meritate visto che possiamo delegare ai nostri Comuni
queste scelte così delicate ed importanti. Come è stato fatto
d'altronde per le case appartamenti per vacanze, come è stato fatto
anche su altri atti. Grazie.
Président
- La parole au Conseiller Caveri.
Caveri (UV)
- Grazie, Presidente. Sicuramente il tema che
stiamo approfondendo questo pomeriggio è estremamente delicato,
direi quasi che se dovessimo parlare della questione alberghiera,
dovremmo arrenderci e ammettere una collettiva sconfitta, perché
analizzando Comune per Comune il numero dei posti letto vedremmo
come in molti comuni dove 20-30 anni fa c'erano delle strutture
alberghiere queste si sono ridotte al lumicino e sono addirittura
scomparse. Da alcuni anni a questa parte anche un certo entusiasmo
di apertura di nuove strutture si è ridimensionato di fronte ad una
crisi del turismo montano, che non è una responsabilità che grava
solo sulla nostra testa, ma è un'evoluzione del mercato
particolarmente difficile, anche se ritengo che non si debba essere
pessimisti, perché l'andamento del turismo è sempre non facilmente
prevedibile e potrebbero esserci degli elementi positivi.
Oggi mi occuperò solo della questione RTA e CAV, di due
tipologie di strutture turistiche che sono molto importanti.
Chiunque abbia parlato - so che negli incontri pubblici è stato
rimarcato questo aspetto - con degli esperti sa perfettamente che
la struttura alberghiera tradizionale è in crisi, sia le case
appartamenti per vacanze, sia le residenze turistico-alberghiere
corrispondono a dei
desiderata
del turismo di oggi, quindi
la necessità di avere strutture di questo genere è una necessità
imprescindibile. Dall'altra parte, però, dobbiamo riconoscere che
alcuni anni fa ci fu una specie di campanello d'allarme; da qui la
decisione draconiana di bloccare le CAV, una decisione difficile da
assumere, ma che derivava dal fatto che si stavano trasformando le
CAV in seconde case. Talvolta i turisti dicono:
"ma voi ce
l'avete con le seconde case, quindi ce l'avete con noi"
. Noi
non ce l'abbiamo con loro, ma sappiamo che in una località
turistica ci devono essere dei posti letto alberghieri, perché sono
quelli che garantiscono, anche a fronte della difficoltà di mettere
in circolazione le seconde case come strutture turistiche vere e
proprie, reddito, la redditività in un sistema che in Valle d'Aosta
è reso ancora più complesso dal fatto che le persone che ruotano
sono poi quelle che fanno fare i fatturati agli impianti di
risalita nel corso della settimana, sapendo dei rischi di deficit
di queste strutture. Le RTA oggi sono una cinquantina e già alcuni
anni fa si è registrato un fenomeno redditiero di cui dobbiamo
prendere atto, ossia, a fronte di una larga maggioranza di persone
che adoperavano le RTA con quella vocazione alberghiera che aveva
fatto sì che gli alberghi e le RTA corrispondessero perfettamente,
purtroppo abbiamo visto che una piccola minoranza però un po'
crescente aveva lentamente trasformato le RTA in seconde case,
questo era stato certificato in alcuni casi nel corso di ispezioni
degli ispettori dell'Assessorato del turismo, con difficoltà di
poter intervenire e con una logica di cornuti e mazziati, perché le
RTA nella maggior parte delle località consentivano di sbloccare i
cosiddetti "equilibri funzionali" e quindi a seconde case
ulteriormente seconde case. Questo non solo con aspetti negativi
per il turismo, ma anche con aspetti negativi per il dispendio del
territorio, che sappiamo quant'è prezioso da noi. La frazionabilità
è, da questo punto di vista, una soluzione che è stata decisa dal
Governo regionale, che mi ha visto in un primo tempo molto
sospettoso, perché si andava in una direzione diversa da quella che
io stesso, quando ero Assessore al turismo e successivamente
Presidente, avevo intrapreso. Devo dire che, quando qualcuno era
venuto da me a dirmi:
"la frazionabilità..."
, ho risposto:
"no"
.
In realtà, se uno osserva cosa è capitato in questi anni, la
possibilità di avere dei trucchi attraverso la costituzione di
società e atti notarili faceva sì che, in realtà, entravano dalla
finestra le questioni di frazionabilità a cui oggi consentiamo, con
una serie di misure di controllo, di entrare dalla porta. Lo dico
con dispiacere, perché la questione della frazionabilità o meno
delle RTA è un tema che è stato affrontato dalla giustizia
amministrativa in tutt'Italia, che ha visto un pronunciamento
conclusivo della Cassazione, ha visto legislazioni regionali o
delle Province autonome molto contraddittorie sulla materia. In
termini generali credo sia stato bene che si sia aperto un
dibattito molto vivace, anche la nascita di nuove associazioni pro
a fronte di vecchie associazioni contro... si è suscitato un
dibattito su quel rischio di fallimento che ho voluto adombrare
all'inizio, ossia il fatto che in quest'aula si è continuato a
dire:
"basta con i letti freddi, vogliamo i letti caldi"
e i
letti freddi invece negli anni sono aumentati. È sufficiente fare
un giro nelle maggiori località della Valle d'Aosta e sappiamo bene
che ruotano attorno a tali questioni degli interessi
pesantissimi!
Non credo che nella mia Verrès natia ci sia un problema di
questo genere, ma in una serie di località della Valle d'Aosta...
ci sono anche qui persone che hanno fatto i Sindaci di lungo corso
e sanno che in alcune località della Valle d'Aosta l'equivalente di
un prato, come questa
moquette
davanti alla mia postazione,
se diventa costruibile e posso costruirci delle seconde case, la
questione è estremamente appetibile. Non voglio diventare paladino
della frazionabilità, perché sono partito da una posizione critica
e credo che ci siano oggi tutti gli elementi che sono stati
segnalati dal collega Prola e che eviterò di ripetere: le sanzioni,
il "no" agli equilibri funzionali, la questione della non
finanziabilità, dai 10 ai 20 anni della convenzione, insomma una
rete protettiva che ci consente oggi di affrontare questo tema
senza tabù e con una certa tranquillità, ma esistono due elementi
sui quali ritengo che il Consiglio debba essere molto vigilante: la
prima questione è l'applicazione della legge. Noi fra un anno e
mezzo in questa legislatura avremo la consapevolezza e la
possibilità di verificare cosa ha sortito tale legge e il
legislatore per fortuna... ho sentito qualcuno dire:
"fra 20
anni vedremo le conseguenze della legge"
, ma io credo che fra 1
o 2 anni avremo la possibilità di vederlo, siamo persone
responsabili, se i recinti che abbiamo creato attorno alla
frazionabilità risulteranno non sufficienti, dovremo come
legislatori consapevoli intervenire nuovamente.
La seconda questione: qui mi rivolgo in particolare
all'Assessore Marguerettaz, perché questa è una responsabilità
caratteristica del suo Assessorato, credo che si debba consentire
agli ispettori di svolgere il loro lavoro con coscienza e con la
grande professionalità che hanno sempre dimostrato, perché il
lavoro delle ispezioni è un lavoro fondamentale. Devo dire che,
quando dovevano essere i Comuni a vigilare sulle CAV, abbiamo avuto
alcune delusioni in barba al nostro
animus
federalista;
questo deriva dal fatto che probabilmente nei Comuni le
professionalità così specifiche non ci sono, quindi era difficile
chiedere ai Comuni di poter esercitare quello che i nostri
ispettori regionali hanno maturato nel tempo, perché vi assicuro
che in certi casi era per gli ispettori una guerra guardie e ladri,
in cui si andava a vedere se gli spazi comuni erano veramente
rimasti comuni, si andava magari a distanza di alcuni mesi per
vedere se gli oggetti personali nelle camere delle RTA erano gli
stessi che si erano trovati alcuni mesi prima, ossia un piccolo
lavoro di
intelligence
che non è un lavoro poliziesco,
intendiamoci bene. Non è che noi oggi mettiamo sul banco degli
imputati tutti quelli che hanno fatto le RTA, molti dei quali sono
contentissimi del loro lavoro di RTA: mettiamo sul banco degli
imputati gli immobiliaristi che fingono di fare delle RTA e fanno
delle seconde case: esercizio legittimo non fosse che nel fare la
struttura alberghiera, al di là degli equilibri funzionali, ci sono
alcuni vantaggi di tipo urbanistico, perché qui togliamo i
finanziamenti, ma esistono alcuni vantaggi.
Credo allora che si debba nelle cose avere la misura. Oggi il
Governo regionale chiede anche alla propria maggioranza una fiducia
su un argomento delicatissimo, in cui la cosa migliore in un caso
del genere è chiudersi gli occhi, per me sarebbe stato più facile e
forse anche più popolare alzarmi e dire:
"voto contro la
frazionabilità"
. Nel momento in cui mi si dice, anche sulla
base di una discussione che è avvenuta, che esistono dei paletti
che sono stati piantati per fare in maniera che il recinto sia ben
definito, credo che oggi possiamo assumerci questa responsabilità.
I legislatori, che sia un disegno di legge della Giunta o una
proposta di legge dei consiglieri, non sono mai infallibili;
ripeto: questa è una guerra fra guardie e ladri, perché la legge
prima sulla non frazionabilità teoricamente era perfetta, poi ci
sono stati una serie di approfondimenti giuridici che hanno portato
alla costruzione di scatole, scatolette e scatoline che
consentivano di gabbare il povero legislatore sottoscritto. Credo
che, da questo punto di vista, la serietà delle ispezioni, una
grande capacità di dialogo fra la Regione e i Comuni e una verifica
puntuale anche da parte nostra fra uno o due anni in commissione
per poter esaminare questo dossier ci possano oggi da un certo
punto di vista rassicurare.
Président
- La parole au Conseiller Donzel.
Donzel (PD)
- Egregio Presidente, cari colleghi, siccome
prima ho sollevato una questione di metodo e in qualche modo
giustamente qualcuno ha ritenuto opportuno ribadire quanto abbia
lavorato la maggioranza e quanto poco abbia contribuito la
minoranza, è chiaro che queste cose che arrivano comunque
all'esterno, perché sappiamo che il Consiglio regionale è seguito
da alcune persone, dà l'impressione della solita minoranza che non
ha voglia di lavorare, che cerca di mettere i bastoni fra le ruote,
che impedisce ad una maggioranza produttiva di svolgere la propria
attività in commissione. Vorrei dire che abbiamo sempre usato un
tono estremamente pacato in commissione e vorrei ricordare che ci
sono degli aspetti tecnici che alle volte siamo obbligati ad usare,
perché non scompariamo del tutto, visto che se non arriviamo in
Consiglio regionale neanche con un piccolo emendamento, giustamente
la stampa dice:
"questi non hanno fatto nulla, hanno battuto la
fiacca"
e non ci dà neanche due righe sui giornali. È ovvio
allora che alle volte tendiamo a non presentare ufficialmente un
emendamento, perché se l'emendamento è bocciato in commissione, non
può essere ripresentato, paro paro, in aula. Facciamo un esempio
concreto? Se presentavamo l'emendamento di allungare a 20 anni la
durata della convenzione, questo veniva bocciato in commissione e
poi spiegherò meglio perché. Oggi lo presenta l'Assessore, è
Vangelo, ma noi avevamo chiesto che venisse allungato il periodo
della convenzione.
Ora naturalmente siete tutti qui, potete darmi del bugiardo,
visto che la parte della commissione riguardante l'incontro con
l'Assessore non era registrata, ma io mi assumo le responsabilità
di quello che dico e ribadisco che in quella sede l'Assessore ci
tranquillizzava dicendo che la convenzione di 10 anni andava
benissimo, perché, proprio in relazione a quanto diceva oggi
Caveri, possiamo mettere anche 20 anni, ma ci sono tutti i
meccanismi per... Se qualcuno vuole non rispettare correttamente la
legge, far saltare il meccanismo della convenzione, rendere
inutilizzata questa RTA per anni... e alla fine entriamo in un
conflitto fra diritto privato del singolo che è diventato
proprietario di questa parte frazionabile e poi andiamo a vedere,
anche qui ci sono pareri contrastanti, poi se qualcuno ha anche qui
un Vangelo che garantisce che il diritto del singolo privato che ha
acquistato una parte... non possa utilizzare il suo immobile,
perché non è presente da 3-4 anni una convenzione... noi questi
pareri assoluti, questi Vangeli non li abbiamo. Abbiamo dei dubbi,
delle ipotesi, lo stesso CELVA è stato molto attento a questo
aspetto e ha puntualizzato in una nota:
"L'assemblea del
Comitato permanente degli enti locali evidenzia inoltre la
necessità che la convenzione preveda l'obbligo di trascrizione nel
rogito dei vincoli e delle sanzioni amministrative"
, come a
dire: questa è una partita delicata. Non intervengo allora adesso
nel merito della questione, ma nel metodo: come potevamo noi
sapere, al momento del voto in commissione, che l'Assessore oggi
avrebbe emendato in questo modo la legge? È impossibile per noi! È
per quello che chiediamo, per quanto possibile, perché abbiamo
sempre votato a favore, se potete verificare su alcuni emendamenti
cosiddetti "tecnici" che gli Assessori portano all'ultimo momento
in aula, perché ci sono verifiche tecniche... quindi l'Assessore
che arriva in aula con 3-4 emendamenti di tipo tecnico, perché
dice:
"altrimenti questa cosa è inapplicabile"
, ci
mancherebbe, li votiamo e li accogliamo, ma qui sono emendamenti
nel merito! Dico allora che abbiamo fatto bene a fare anche dei
comunicati stampa su tale questione, perché hanno sortito l'effetto
che la stessa maggioranza ha ritenuto giusto di lavorare fino
all'ultimo giorno, ma non si può eccepire sul fatto che è stata
bocciata una richiesta di rinvio su questioni che adesso vengono
assunte dalla maggioranza stessa, ossia la maggioranza non può fare
la maggioranza e l'opposizione; vi chiediamo di fare la
maggioranza. Lasciateci almeno il ruolo della minoranza, non fate
tutto voi!
Non fate - l'ho già denunciato l'altra volta sulla legge che
riguardava gli animali predatori - che ci sia un pezzo di
maggioranza che fa la maggioranza, due o tre che fanno
l'opposizione e tutti quanti fate il gioco delle parti, quindi
tutti sono contenti. Ce n'è uno che ha sostenuto le ragioni degli
albergatori, l'altro che ha sostenuto le ragioni della RTA, la
maggioranza rappresenta tutta la società valdostana e l'opposizione
si metta pure da parte, tanto fate tutto voi, maggioranza e
minoranza. Lasciateci almeno fare la minoranza, ossia vi chiedo,
per cortesia, lasciateci fare almeno la minoranza! Lo dico in modo
un po' ironico, ci sarà permesso obiettare su alcune cose o
altrimenti veniamo rullati? Chiedevamo su queste cose un minimo di
spazio e di riconoscimento al fatto che non è vero che non abbiamo
fatto la nostra parte, l'abbiamo fatta. Ovviamente abbiamo
insistito, anzi siamo stati corretti in commissione, perché abbiamo
detto che molti aspetti di questo disegno di legge sono
interessanti, uno dei punti nodali era la questione della
frazionabilità, perché, dal nostro punto di interpretazione, poi è
stato ripetuto all'infinito, c'è un problema di sviluppo del
turismo in Valle d'Aosta che incontra delle difficoltà. Bisogna
capire se queste difficoltà sono legate solo alle strutture
ricettive o se c'è un problema più generale di qualità dei servizi
ed ecco che in alcuni provvedimenti c'era un senso, perché si
cercava di favorire gli alberghi che si ampliavano per dare più
qualità dei servizi, adesso si torna ad una logica di più posti per
la Valle d'Aosta. Perché non siamo così sciocchi e impreparati,
sappiamo bene che c'è un problema di ingenti investimenti su
impianti a fune, che non hanno quella risposta numerica di utenza
che è necessaria per garantire qualità delle piste straordinaria,
perché bisogna dirle queste cose, ossia abbiamo delle stazioni
sciistiche, ad esempio Pila, che conosco, per me è una stazione
sciistica ineccepibile dal punto di vista della qualità del
servizio, della pista, degli impianti e così immagino tante altre
stazioni sciistiche; è chiaro che, per garantire qualità, ci vuole
più utenza. Il ragionamento allora è: questa è la strada per
garantire più utenza? Riteniamo che il concetto della
frazionabilità di per sé non sia la strada, perché il turismo
valdostano dia quella qualità maggiore, dia quell'attrattività
maggiore e risponda a queste esigenze. Lo abbiamo detto con
trasparenza, abbiamo fatto una battaglia in commissione, in questa
battaglia ci siamo trovati minoritari, però prendo atto con
soddisfazione oggi, ma lo rivendico anche al ruolo della minoranza,
ossia non lo rivendico tutto al PD, compreso l'ALPE e il PdL,
rivendico il fatto che abbiamo almeno insistito sulla necessità di
mettere dei paletti, ma questi paletti non sono stati accolti in
commissione, questi paletti ci arrivano adesso all'ultimo istante e
come facevamo noi a saperlo? Non potevamo saperlo, quindi è chiaro
che c'è una difficoltà dello spiegare determinati voti in
commissione rispetto ad un voto che può arrivare in aula.
Su queste cose rivendico il fatto che, quando chiediamo di poter
approfondire di più in commissione, non venga preso in modo
superficiale, perché - ripeto - gli emendamenti che fa oggi
l'Assessore sono in alcuni casi sostanziali e a dirlo non siamo
solo noi, lo ha detto lo stesso Consigliere Caveri, che ritiene che
nuovi paletti sono stati introdotti; allora vuol dire che il voto
in commissione era un voto che non rispecchiava il testo finale che
viene proposto oggi in aula, pertanto avevamo ragione a chiedere
ulteriori approfondimenti in quella sede. Questa è una cosa che
rivendico, altrimenti non c'è chiarezza. L'altra cosa che ci tengo
a dire è che siamo stati ripresi formalmente, perché in commissione
non arriviamo con gli emendamenti, li portiamo all'ultimo minuto e
poi qui arriva il Governo regionale con gli emendamenti all'ultimo
minuto! Se si chiede correttezza, trasparenza, coerenza alla
minoranza, allora l'esempio lo deve dare la maggioranza!
Président
- Est-ce qu'il y a d'autres conseillers qui
souhaitent intervenir? Je peux fermer la discussion générale? La
discussion générale est fermée.
La parole à l'Assesseur au tourisme, aux sports, au commerce et
aux transports, Marguerettaz.
Marguerettaz (UV)
- Merci, M. le Président. Intanto
sicuramente un ringraziamento a tutti coloro che sono intervenuti
in questi tre mesi di discussione. Questo argomento è stato
dibattuto, analizzato e c'è l'umiltà del Governo regionale nel dire
che non possediamo la sfera di cristallo, quindi il futuro non
siamo in grado di leggerlo. Si fanno dei tentativi, il collega
Caveri ha detto ci sono delle situazioni contingenti che ti portano
a legiferare, c'è la lettura nel tempo di quegli effetti e ci sono
degli scenari che mutano. Oggi siamo di fronte ad una situazione di
difficoltà in generale, c'è una crisi ma, rispetto ai dati
generali, ritengo che la nostra proposta non sia così scadente, ma
non è scadente neanche nei numeri.
Noi nel 2009 siamo cresciuti dal punto di vista degli arrivi del
2 per cento e, dal punto di vista delle presenze, abbiamo avuto un
calo dell'1 per cento, quando delle Regioni a noi vicine, ad
esempio quella di Chamonix, ha misurato dei decrementi a 2 cifre;
le città d'arte hanno perso in alcuni casi del 20-25 per cento,
questo è il dato. Noi abbiamo una situazione, ma non perché si
vuole rivendicare al Governo, si vuole semplicemente dire che,
nella logica dei piccoli numeri, il nostro modello turistico regge.
Non abbiamo degli entusiasmi, ma regge, abbiamo una situazione,
grazie a tutti, che sta dando dei risultati interessanti. Siccome
la collega Fontana mi parla dell'
Office
... queste cose che
lei ha palpato io non le ho trovate nel territorio, ha usato questo
termine:
"è palpabile la situazione di disagio"
. Io non ho
palpato nessun disagio, l'unica cosa che ho visto è che delle
proposte dell'
Office
sono andate su Canale 5 come
modello.
L'operazione che stiamo facendo con l'Assessorato
dell'agricoltura di concerto con l'
Office
ci ha permesso di
andare senza pagare nulla a livello nazionale e, da quel punto di
vista, sono le manifestazioni che organizza l'
Office
. Sono
andato a Courmayeur e ad un certo punto hanno dovuto chiudere,
perché le prenotazioni avevano superato la capienza e così hanno
iniziato a prenotare negli altri locali: 12 locali. È un esempio
particolare, ma per dire che, se agiamo sulle particolarità, siamo
molto attrattivi. Se è vero questo, è vero anche che ci sono delle
esigenze che cambiano. Ci sono delle necessità e qui vi consiglio
di vedere anche dal punto di vista delle proposte alberghiere,
coloro che hanno l'albergo e la RTA, sempre in una logica di
gestione unitaria, quali sono i prodotti che vengono richiesti:
sono richieste le RTA, di questo c'è da tenere conto. Sembra che
questo provvedimento introduca le RTA, le RTA sono nell'ambito
della nostra legge 33 costruibili oggi, tant'è che degli
albergatori di grande prestigio non hanno ampliato i loro alberghi,
ma hanno costruito delle RTA a completamento della loro offerta
turistica. Rispetto a questo, anche nei confronti dei colleghi
della maggioranza, che ringrazio, ho detto: quanti alberghi nuovi
avete visto in costruzione? O piuttosto tanti alberghi che sono
superati, hanno delle difficoltà, che sopravvivono grazie ai
provvedimenti dell'Amministrazione regionale, che in questo momento
ha fatto una sospensione dei mutui, ha creato una situazione per
poter andare più avanti, ma oggi questa è la situazione. Dobbiamo
allora guardarci attorno, non fare niente per noi sarebbe un grosso
problema.
Rispetto a questo tema, condivido il ragionamento del collega
Chatrian: dobbiamo immaginare i Comuni come coloro che hanno voce
in capitolo nell'ambito della programmazione e delle attività sul
loro territorio. Dissento sulla soluzione che dà, perché la
soluzione c'è già nel disegno di legge, nel senso che abbiamo
introdotto nell'ambito delle CAV (case appartamenti vacanze) un
vincolo, in modo tale da consentire all'ente locale di
pronunciarsi, quindi, qualora vi siano degli immobili che devono
essere convertiti, che il Comune non gradisce vengano convertiti,
delibera e pone una limitazione. Voi mi chiedete se prevediamo
questo anche per le RTA. Io vi dico che è già previsto: oggi le RTA
possono essere costruite, a proprietà indivisa oggi le puoi
costruire; se le vuoi frazionare, devi fare una convenzione di 20
anni con il Comune. Se il Comune non gradisce, ha lo strumento
della convenzione di 20 anni, è quello lo strumento! Non è quindi
che siamo stati ciechi nel non prevedere l'intervento del Comune,
abbiamo solo detto che c'è una convenzione tipo, ma nulla vieta che
nell'ambito della convenzione ci siano altri elementi, quali i
giorni di apertura, i servizi minimi alberghieri... sono tutti
declinati! Il Comune quindi non è un terzo che rimane alla
finestra, ma ha la convenzione di 20 anni, che è propedeutica al
frazionamento, per cui se tu non hai la convenzione, il
frazionamento non lo fai. Per quelle di nuova costruzione all'atto
della concessione edilizia devi avere la convenzione se vuoi
frazionarle, senza convenzione non frazioni; per quelle che
vogliono essere trasformate, se vuoi frazionare... ma già oggi
l'albergo è trasformabile in RTA, a proprietà unica ovviamente e
questo vale per gli equilibri funzionali, vale per tutto, quindi,
da questo punto di vista, ho condiviso totalmente il ragionamento;
il problema è che noi lo abbiamo previsto, è scritto, da questo
punto di vista, non c'è nessuna concessione, è il Comune sovrano
nell'ambito della cosa.
Sugli emendamenti, sicuramente ci sono degli elementi di novità,
ma quando in commissione abbiamo parlato di 10 o di 20 anni... io
ho fatto delle affermazioni, ma guardiamo anche gli emendamenti di
oggi. Ho semplicemente detto che una profondità temporale di 20
anni è difficilmente sostenibile; allora oggi cosa abbiamo fatto?
Abbiamo messo una profondità di 20 anni con un passo al termine di
10 anni che consente alle parti di rinegoziare le condizioni
economiche. Questo è andato incontro ai dubbi che c'erano da parte
dei commissari, degli albergatori che chiedevano:
"ma allora
dopo i 10 anni succede qualcosa?"
. Abbiamo detto che non
succede niente, perché non cambia la destinazione urbanistica ma,
per evitare qualsiasi dubbio, scriviamo pure 20 anni e nell'ambito
di questo emendamento è stato inserito... l'emendamento n. 2, che
chiarisce qual era il ragionamento, quindi non c'era una volontà di
contenere, ma così si dà una maggiore chiarezza. Così come
nell'ambito della legge n. 19 voi sapete benissimo che il prendere
dei contributi e vendere poi quanto finanziato con risorse
pubbliche ti comporta l'applicazione di una sanzione. Rispetto a
questo, onde definire la situazione, abbiamo voluto esplicitarlo,
probabilmente qualche giurista sopraffino potrebbe dire:
"è
pleonastico,
avete detto delle cose che potevate anche non
dire"
, ma per evitare qualsiasi fraintendimento e d'accordo
nell'ambito della discussione scriviamo.... anche per evitare che
qualcuno possa essere indotto in errore. Sicuramente le cose
sostanziali sono che abbiamo inasprito le sanzioni, però è un dato
numerico, il nostro ragionamento era stato introdotto da 25.000,
250.000 e raddoppiabile.
Rispetto alle considerazioni, qualcuno ci ha fatto notare:
"guardate, se ci sono degli investimenti molto importanti,
potrebbe essere contenuta la sanzione"
. Abbiamo controdedotto
che la sanzione non è un condono, non sana, non cambia la
destinazione; per fare un parallelo, se ho un limite di velocità a
130 all'ora, quando vado a 150 all'ora, prendo una sanzione, ma
quella sanzione non mi dà il diritto di procedere a 150 all'ora,
perché la volta dopo vengo nuovamente sanzionato; quindi, non
mutando la destinazione urbanistica, la sanzione non sana, è
ripetibile, avevamo scritto il doppio. Al fine di meglio
rappresentare, anche con un dialogo che c'è, qua nessuno è sordo,
perché nessuno vuole mettersi delle medagliette, qua se facciamo il
bene, facciamo il bene di tutti... dice:
"siamo ancora più
rigorosi"
. Questo non ci deve comportare delle discussioni per
dei mesi... la sanzione, anziché un limite, ne ha un altro e
abbiamo introdotto anche dei criteri, affinché successivamente un
regolamento vada ad individuare una declinazione in virtù della
gravità. Tutto questo per dirvi che le osservazioni non sono cadute
nel vuoto, abbiamo fatto una discussione positiva e ringrazio
tutti, anche perché i toni sono molto positivi.
Non vorrei che questo provvedimento monopolizzasse la
discussione e mi ha fatto piacere che in varie parti sia stato
evidenziato che nelle disposizioni ci sono altre situazioni che
sono decisamente positive: il fatto di avere le CAV o
les
chambres d'hôtes
che possono recuperare più parti di immobili
nei nostri villaggi, perché oggi abbiamo delle piccole porzioni,
allora per fare le 6 camere, quando vado a recuperare 2 o 3
immobili, faccio una cosa positiva, vado a valorizzare questa
microricettività. Le CAV almeno avrò 20 Comuni che mi hanno
sollecitato affinché le CAV vengano riaperte. Per dirvi che
nell'ambito di questo provvedimento abbiamo raccordato con la
collega Zublena, che ringrazio, il coordinamento con il piano casa
e abbiamo introdotto in un articolo il monitoraggio. Caveri ha
detto che dobbiamo monitorare, abbiamo anche lo strumento: tutti i
provvedimenti verranno monitorati e inseriti. Tanto per darvi un
numero, ad oggi il cosiddetto "piano alberghi" ha già dato una
trentina di immobili che hanno beneficiato per mettere a posto le
loro volumetrie, per mettere a posto i centri benessere, le s.p.a.,
stiamo andando nella direzione di migliorare la nostra offerta e
chi ha degli strumenti, che può farlo, gli abbiamo dato un grosso
atout
. Da questo punto di vista, vi ringrazio e vi chiedo di
dare un po' di fiducia a tale provvedimento e di votarlo con
convinzione.
Président
- La parole au Président de la Région,
Rollandin.
Rollandin (UV)
- Grazie, Presidente. Brevissimo, credo
che il dibattito abbia dato la possibilità di capire di cosa si
volesse parlare, in che termini e con quali prospettive.
Vorrei ricordare, in particolare, al collega Donzel che ha messo
l'accento sul cosa si fa, perché, maggioranza, minoranza, qual è il
ruolo; credo che in quest'aula ci sia sempre stato un confronto
leale e corretto che ha tenuto in considerazione tutti gli
interventi, quelle che sono le prospettive, quelli che sono gli
effetti migliorativi che possono essere colti; quindi, da questo
punto di vista, con il massimo rispetto di tutte le proposte.
Vorrei anche dire che in particolare la vicenda della legge, non
solo sulle RTA, ma anche sulle CAV e
les
chambres
d'hôtes
, nel suo insieme, è stata vissuta come: chi era pro
albergatori e chi era contro, tant'è che da parte di molti... non
ho detto che attribuisco questo al collega Donzel, dico che è stato
vissuto, siccome c'è stata una presa di posizione forte da parte
dell'Associazione degli albergatori, si è rischiato di arrivare a
questo fra chi era per gli albergatori e chi era contro. La verità
è molto più semplice: è che non si è contro gli albergatori o
contro chi vuole oggi tenere in considerazione questa attività
importante, ma si è per la costruzione di strutture alberghiere.
Questo è dimostrato dal fatto che, tutto sommato, questa
discussione va nella logica di dire che purtroppo le condizioni
ottimali, su cui si era partiti per fare addirittura i mega hôtel e
i grandi investimenti, tranne casi rarissimi, non ci sono, non ci
sono finanziamenti adeguati. Qual era l'alternativa? Era trovare la
modalità per dire:
"otteniamo il risultato di avere una funzione
alberghiera con una regolamentazione della proprietà diversa"
.
Rischio di qualcuno... ma è una speculazione per fare in modo che
parto come albergo, il giorno dopo ho già frazionato e utilizzato
in modo dissennato, come ha detto qualcuno portando ad esempio le
RTA, non queste di cui parliamo, ma quelle di prima che sono state
utilizzate in modo improprio, allora lì sono nati i problemi.
Quando si fa un provvedimento, si fa con delle regole facendo di
tutto per farle rispettare; qui si tratta di avere un intervento
finanziario per costruire una struttura alberghiera, perché di
questo si tratta, che sicuramente avrà una parte frazionata, ma per
chi va in quell'albergo, che il proprietario sia A o B, non
interessa, anche perché l'utilizzo di questa struttura, a
differenza di altre, è regolamentata. Questo è il ruolo. Siccome è
necessario trovare i fondi, tant'è che abbiamo anche tolto dalla
legge n. 19 la parte del finanziamento delle RTA, da quella legge
che finanziava gli alberghi, perché dall'altra parte gli
albergatori erano preoccupati di dire:
"ma se mettiamo i fondi
su questa, l'eventuale costruzione di un albergo potrebbe essere
svantaggiata da tale operazione, cosa che non è possibile
fare"
.
Ultimo punto sul ruolo dei Comuni. Condividiamo l'attenzione
verso la funzione dei Comuni sotto tutti i profili, ne abbiamo
tenuto conto, ma in questo caso a livello di Comuni la più grande
operazione che ci toccherà fare, Comuni e Regione insieme, sarà
quella di valorizzare l'esistente, i cosiddetti "letti freddi
esistenti", ossia gli appartamenti esistenti nella nostra regione,
se utilizzati bene, darebbero già una possibilità molto alta di
recuperare l'ospitalità, tant'è che già adesso, come impostazione
delle AIAT, abbiamo la possibilità che gestisca anche la parte
delle strutture ricettive, gli appartamenti e quindi posti letto in
modo adeguato. Sicuramente bisognerà immaginare che anche nei
nostri Comuni ci sia un'attenzione a strutture che abbiano la
possibilità di essere messe in rete in modo decente, cosa che oggi
non è. Questo sarà il problema di domani, nel senso che se vogliamo
utilizzare al meglio l'esistente, il nostro sforzo sarà in quella
direzione, valorizzare un patrimonio inutilizzato. Questo è il vero
danno che abbiamo nei nostri comuni: patrimonio inutilizzato,
tant'è che anche nei criteri che andremo a discutere con i Comuni,
sulle modalità di finanziamento, si andrà a censire il patrimonio
esistente, non solo le stanze utilizzate e questa è la sfida che ci
aspetta per il domani.
Riteniamo che questa legge risolva un problema reale, mantenendo
l'obiettivo di aumentare i posti letto alberghieri con regole
ferree, con la possibilità di evitare trucchi e trucchetti, che già
esistevano, e dare la possibilità di valutare questi aspetti a
livello comunale, perché alla fine chi decide è il Comune; su
questo riteniamo di aver fatto un passo avanti importante, anche
nella logica di risolvere le situazioni che oggi la crisi ha
accentuato. Grazie.
Presidente
- Adesso apriamo la discussione articolo per
articolo.
La parola al Consigliere Lattanzi sull'articolo 1.
Lattanzi (PdL)
- Grazie, Presidente. Il nostro gruppo non
ha avuto il piacere di condividere le ultime fasi del lavoro che ha
portato agli emendamenti di cui stiamo parlando, sulle quali si è
posta una sorta di questione di fiducia, quindi ci asterremo dal
commentare la metodologia che, a nostro avviso, poteva essere
ottimizzata in tempi diversi.
Voteremo a favore di questo provvedimento, perché dobbiamo
essere coerenti con la nostra proposta politica, che è orientata a
favorire la creazione di valore economico in questa regione. Questa
legge, con i suoi difetti, come tutte le leggi hanno e avranno
nella loro applicazione e che in questa fase crea delle
preoccupazioni che sono oggetto forse della poca conoscenza del
mercato del turismo e, se vogliamo, anche di una psicologica
resistenza al cambiamento, che è un cambiamento di mente, che non
fa comprendere appieno l'opportunità che questa legge può...
soprattutto per gli albergatori, perché oggi magari l'albergatore
che è preoccupato è quello che ha problemi in albergo, perché la
metà delle camere sono per tutto l'anno vuote, comincia a pensare
che può avere un turista diverso magari con una forma diversa. I
cambiamenti hanno colpito questo mercato in maniera molto veloce,
forse siamo le ultime fra le località montane ad accelerare questo
processo. È sufficiente fare un paragone con le nostre località
turistiche diciamo
competitor
per comprendere che siamo in
questo senso con un
gap
da recuperare; credo che questa
legge possa innestare un turbo e permettere di aumentare l'offerta
turistica, ma soprattutto creare un aumento patrimoniale del valore
degli immobili per gli albergatori, perché albergatori sono,
albergatori dovranno rimanere e residenza turistico-alberghiera e
quindi a valore aggiunto dovrà rimanere.
Detto questo, le paure delle speculazioni ci sono, non ci
saranno leggi che fermeranno i delinquenti e i truffatori, ma
addirittura l'allungamento del vincolo di 20 anni lo troviamo
perfino troppo, perché, dalle esperienze che abbiamo potuto pescare
nel nostro gruppo, abbiamo una visione che un vincolo di 20 anni
può creare quel recinto, come dice Caveri, di garanzia, ma
credeteci nel mercato del turismo sono vincoli che poi rimarranno
sul groppone di chi oggi si oppone. Detto questo, è
iper-garantista, per noi perfino troppo garantista, votiamo a
favore di un provvedimento che crea valore, speriamo occupazione e
che porti turisti in Valle d'Aosta.
Presidente
- La parola al Consigliere Louvin.
Louvin (ALPE)
- Presidente, colleghi, passano gli anni e
perdo l'abitudine e forse anche il desiderio di ammantare troppo
gli interventi e di fare troppo "velo" con esercizi di stile. Mi
aiuta ad uscire da questa condizione deteriore la schiettezza con
la quale il collega Lattanzi ha posto la questione che mi pare
essere al cuore della discussione di oggi, perché c'è un approccio
vagamente ipocrita sulla questione alberghiera e in particolare
delle RTA e della loro frazionabilità, mentre sappiamo, vediamo e
tocchiamo come la realtà sia un'altra ben distinta fra chi le RTA
le fa, le gestisce, ne ha un onesto e sano profitto che deriva da
un'attività di tipo ricettivo e chi invece le inventa, le fraziona
per fare quella crescita di patrimonio, che non è patrimonio
alberghiero, ma è patrimonio immobiliare.
Il cuore della Valle d'Aosta da decenni è la politica del
mattone e ai margini della politica del mattone vive o in qualche
caso sopravvive una categoria alberghiera che combatte, contrasta
tali logiche. Questa è la ragione per la quale non mi sono sentito
"fulminato sulla via di Damasco" dal cambiamento di ragionamento
fra il 2005 e il momento successivo, quando sono state respinte le
prime spallate della
lobby
del mattone. Sarebbe stato
diciamolo molto più onesto e molto più efficace spogliarsi di
qualche ipocrisia o ambiguità, sanare magari con un provvedimento
ad hoc le situazioni purulente che avevamo in alcuni molto ben
identificati Comuni della Valle d'Aosta, il collega Caveri in un
suo intervento all'epoca ne indicò quattro e se quattro situazioni
conclamate si diceva allora esistevano in Valle d'Aosta, si poteva
intervenire con un provvedimento retroattivo e stoppare la
situazione. Molto più pericoloso pare al nostro gruppo una
situazione in cui invece i recinti vengono aperti, seppure si dice
con tanti paletti. Se questi sono paletti, se queste sono
preoccupazioni che devono portare ad una serie di cautele, Signori,
stiamo mettendo un preservativo bucato, perché questo non impedirà
assolutamente le operazioni, le apre! Questo dà la certezza che il
mercato immobiliare, che non è un mercato distante, è un mercato
molto trasparente... scrive sui siti Internet:
"In Val di
Gressoney lo sviluppo edilizio di queste zone è molto basso,
infatti costruiscono prevalentemente residenze
turistico-alberghiere"
, sono cose di pochi mesi fa.
A proposito della Valtournenche, in particolare qui si cita
Cervinia, dicendo che per un buon usato si spendono cifre medie di
6.000 euro al metro quadro, non ci sono molte nuove costruzioni e
quelle in corso sono residenze turistico-alberghiere. Qui non è che
si sta facendo il turismo, qui sappiamo cosa sta arrivando, è
onesto dircelo qui e, rispetto a questa onestà, siamo perché si sia
chiari e risolutivi. La nostra richiesta, che è esplicitata
nell'emendamento n. 2 a questo articolo, è che si possa avere una
soppressione di questo concetto di frazionabilità. Alcuni nostri
comuni sono stati puntuali, il Comune di Ayas nelle sue norme
tecniche di attuazione dice:
"nel caso delle RTA la proprietà di
ogni struttura non può essere frazionata, il certificato di
abitabilità deve essere rilasciato per la struttura nella sua
interezza"
, con questa legge il concetto di non frazionabilità
è superato. La Provincia autonoma di Trento è stata assolutamente
diamantina, ha detto non solo che non sono frazionabili, si scrive
nel registro tabulare e la sanzione è pari al valore di
quell'immobile che si è realizzato, non una sanzione non dico
risibile, ma comunque molto inferiore a quella che è la soglia di
rischio e il differenziale di interesse in campo. Noi abbiamo
questa impressione e lo dobbiamo dire con molta schiettezza che qui
andremo ad avere una situazione in cui mille maniglie saranno
offerte sul terreno, ve lo preannuncio già, me lo permetterete di
avere la sfrontatezza di darlo come legale, maniglie che saranno
legate alle convenzioni. Le convenzioni saranno la
planche
inclinée bien savonnée
sulla quale scivoleranno i pochi Comuni
che cercheranno di resistere, perché avranno un contenzioso
spaventoso. Li inchioderanno i proprietari con un contenzioso a
pioggia che metterà in ginocchio i Comuni che tenteranno di fare
argine su questo terreno con mille eccezioni, molte delle quali
facilmente prevedibili. Sono convinto di questo, mi prenderò fra
qualche anno sicuramente tutte le derisioni del caso, ma sono
convinto che faremo tale registrazione. Siccome l'abbiamo già
fatta, la si fece quando ci fu la vicenda di Pila negli anni '70,
la si fece negli anni '90 con la legge sui grandi alberghi e io
ricordo quello che si disse in quest'aula a proposito dei grandi
alberghi e sappiamo tutti come sono i grandi alberghi in questo
momento, che allora costarono sangue e che ancora sono costati
1.500.000 di perdita per l'Amministrazione regionale su una sola
vicenda di queste... non vorrei che domani si dicesse:
"ma anche
quella volta non avevano capito bene"
. No, avevano capito, ma
non con questo stiamo dicendo che siete tutti degli speculatori,
stiamo dicendo che tenete le porte aperte e questo ci dispiace,
perché avremmo preferito non solo a presidio della sana categoria
alberghiera, quella che lo fa veramente, ma a presidio di un nostro
concetto del territorio, che è bene fruibile e limitato, e che non
è disponibile oltre misura per essere ancora ulteriormente
aggredito, che almeno si dicesse che è giunto il momento in cui si
rafforzano i presidi e non si indeboliscono.
Questo è il succo del nostro concetto e non vorremmo neanche,
Assessore Marguerettaz, che, attraverso determinati emendamenti, si
potesse dire:
"vedete, li obblighiamo anche a restituire il
finanziamento che hanno avuto"
, ma come li obblighiamo a
restituire il finanziamento che hanno avuto se smembrano una RTA?
Ma gli facciamo anche da banca allora! Gli permettiamo di coprire
adesso quella parte di investimento che non riescono a trovare nel
mercato privato, di chi si vuole accreditare per avere già adesso e
lo fa con le controscritture e lo fa con le scritture private non
registrate, e lo sappiamo bene, di avere oggi il finanziamento
regionale e di restituire con calma quando l'affare va a buon fine.
A noi non piace questo sistema, ci permetterete di dirlo con molta
franchezza. Non dirò altro perché è intervenuto e interverrà, se
necessario, ancora molto bene come ha fatto durante tutto il lavoro
in commissione il collega Chatrian, ma questo è il nodo centrale
che abbiamo di fronte, è la ragione per la quale non seguiamo tale
idea di una leva finanziaria diversa, di un bene reale che
garantisce l'investimento. Si torna sempre su questi concetti e
questo non valorizza i letti freddi, ma li aumenterà, perché
saranno nuovamente degli appartamenti già in uso privato, che
rimarranno vuoti, che rimarranno fittiziamente affittabili a cifre
esorbitanti, perché nessuno impedirà di chiedere 500 o 1.000 euro
al giorno per la propria unità immobiliare, invece questo avverrà
perché non la si vorrà lasciare usare da altri nel frattempo. È una
salvaguardia che il privato, che è portato ad ottimizzare il suo di
interesse, fa e tutto questo drenerà verso la Valle d'Aosta
clientela peggiore, mentre le Regioni alpine che avranno fatto una
buona salvaguardia del loro territorio, che avranno limitato le
seconde case, vedranno crescere la qualità delle persone, dei
gruppi, della clientela che le verrà a frequentare. Questo
succederà nell'arco orientale delle Alpi, questo succederà a nord
della Valle d'Aosta nei cantoni elvetici, mi dispiace che questo
non succeda in Valle d'Aosta, che si appiattirà sui livelli del
Piemonte come Regione che ha il maggior numero di seconde case e
deterremo ancora una volta un triste primato. Grazie.
Président
- La parole au Conseiller Donzel.
Donzel (PD)
- Fermo restando che, per quanto riguarda il
nostro gruppo, non è assolutamente condivisibile il principio della
frazionabilità, ci siamo battuti e troviamo conforto nel fatto che
almeno ci si è resi conto che questa cosa è un problema e si
interviene almeno con la logica dei paletti. Se questi paletti
siano sufficienti o no, abbiamo un atteggiamento in cui vediamo una
società che non è una società, che, come dire, mettiamo i paletti
tanto poi i paletti non li rispetta nessuno, perché sono
affermazioni molto gravi che vengono fatte qui, soprattutto da chi
vota a favore di una legge minimizzando il ruolo che possono avere
sanzioni e limitazioni. Penso che queste siano cose serie, ci siamo
battuti perché siano state introdotte nella legge, quindi riteniamo
che questa cosa sia un fatto positivo, ma, come ha detto lo stesso
Presidente, qui c'è un problema di qualità del turismo in Valle
d'Aosta, non solo della quantità. Mi sembra che ancora una volta,
non riuscendo a realizzare mega alberghi, andando in crisi anche il
turismo d'
élite
, si cerchino nuove strade senza fare quel
lavoro di cura, di tutela e di crescita del turismo complessivo
della Valle d'Aosta. Quando si dice in quest'aula:
"dovremo
verificare che i Comuni diano una qualità di servizi..."
,
eccetera, questo è il vero problema della Valle d'Aosta, noi
abbiamo delle situazioni di persone che affittano appartamenti che
sono assolutamente fuori mercato.
Per quanto riguarda il nostro atteggiamento rispetto a questo
provvedimento, rimane la contrarietà sulla frazionabilità, mentre
ci asterremo su altre parti, ma quello che diciamo è che
aspetteremo questo Governo regionale in fase di bilancio, per
vedere dove verranno fatti gli investimenti nel settore turistico,
perché non possiamo immaginare che lo sforzo enorme che stanno
facendo gli albergatori - per "albergatori" intendo anche quelli
che hanno RTA a titolo di proprietà totale - per fare turismo e
qualità del servizio in Valle d'Aosta... che si vedano globalmente
ridurre le risorse, perché c'è la crisi economica. È proprio in
questo momento che dobbiamo intervenire, il turismo rimane l'unico
settore in cui davvero possiamo fare la differenza, perché lo
abbiamo visto stamani anche quando parliamo di danni in
agricoltura, ci viene detto:
"ma sì ci sono già tante leggi, c'è
già tutto che funziona"
, ossia non andiamo a valutare che lì
sta morendo l'agricoltura; sul settore industriale non dico più
nulla, perché c'è la perdita costante di posti di lavoro; c'è
rimasto il turismo ed è una cosa che dobbiamo coccolare e vedremo
in sede di legge finanziaria regionale dove andranno a finire gli
investimenti e se punteremo sul potenziare la qualità del turismo
valdostano.
Presidente
- Siamo all'articolo 1 sul quale ci sono 5
emendamenti. Io devo capire cosa facciamo, nel senso che possiamo
anche mettere in discussione l'articolo 1, ma poi andiamo avanti o
si rinvia a domani mattina? Va tutto bene ma, anziché discutere
dell'articolo 1, si sono fatte le dichiarazioni di voto, è chiaro
che alla fine ci si trova in questa situazione, perché poi ci sono
state dichiarazioni di voto sui
generis
, a parte quella di
Lattanzi... Mi pare di capire che la maggioranza del Consiglio è
per rinviare a domani. Siete d'accordo di discutere almeno
l'articolo 1?
(interruzione di alcuni consiglieri, fuori microfono)
Va bene, il Consiglio è sospeso e i lavori riprenderanno domani
mattina.
La séance est levée.
---
La séance se termine à vingt heures et deux minutes.
