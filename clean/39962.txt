Classificazione
CONSIGLIO REGIONALE
Attività consiliare d'aula
GIUNTA REGIONALE



Oggetto del Consiglio n. 2956 del 13 ottobre 2017 - Resoconto
OGGETTO N. 2956/XIV - Discussione generale sull'elezione del
Presidente della Regione e degli Assessori regionali ai sensi degli
articoli 2 e 4 della legge regionale 7 agosto 2007, n. 21.
Rosset (Presidente) -
Possiamo procedere quindi con il
punto n. 1 all'ordine del giorno.
Il Consiglio regionale, con atto n. 2954 in data 11 ottobre
2017, ha preso atto delle dimissioni rassegnate dal signor
Pierluigi Marquis dalla carica di Presidente della Regione; ha
preso atto che la Giunta rimane in carica per l'ordinaria
amministrazione, fatta salva l'adozione degli atti indifferibili e
urgenti, e che la carica di Presidente della Regione sia assunta
dal Vicepresidente e, infine, ha preso atto che alle elezioni del
nuovo Presidente della nuova Giunta si proceda entro sessanta
giorni con le modalità di cui agli articoli 2 e 4 nella legge n.
21/2007. L'articolo 2 della legge 7 agosto 2007, n. 21
(Disposizioni in materia di modalità di elezione del Presidente
della Regione e degli Assessori, di presentazione e di approvazione
della mozione di sfiducia e di scioglimento del Consiglio
regionale) e l'articolo 8 del Regolamento interno per il
funzionamento del Consiglio regionale prevedono che il Presidente
della Regione sia eletto dal Consiglio regionale fra i suoi
componenti; che il candidato alla carica di Presidente della
Regione illustri al Consiglio regionale il programma di governo,
proponga il numero e l'articolazione degli Assessorati e i
nominativi dei componenti della Giunta, indicando fra essi il
Vicepresidente e, infine, prevedono che l'elezione del Presidente
della Regione si effettui a scrutinio segreto a maggioranza
assoluta dei Consiglieri assegnati.
C'è qualcuno che propone la candidatura del Consigliere alla
carica di Presidente della Regione? Ha chiesto la parola il
Consigliere Perron; ne ha facoltà.
Perron (UV) -
Nell'illustrare questa proposta, che
presento ovviamente a nome dell'Union Valdôtaine, dell'Union
Valdôtaine Progressiste, del Partito Democratico Sinistra-VdA e
dell'Edelweiss Popolare Autonomista Valdostano, ritengo sia utile
tornare, certamente non ai sette mesi della Giunta Marquis, ma alla
penultima seduta di questa Assemblea, perché in quella sede avevamo
sollecitato, presentando anche una risoluzione in tal senso, un
gesto di responsabilità e di coscienza da parte del Presidente
della Regione.
Dans cette phase nous prenions acte d'une situation politique de
crise caractérisée par l'ouverture d'une crise gouvernementale. Le
tout était aussi caractérisé par un manque de projets politiques et
également par un manque de partage des dossiers les plus
importants. De ce fait nous avons invité le Président de la Région
à prendre acte de l'absence d'une majorité politique qui soutenait
son Gouvernement, et donc, avec sens de responsabilité
institutionnelle, on l'a invité à présenter ses démissions afin de
permettre une issue rapide de la crise politique.
L'avevamo riscontrato: per effetto dello scenario che si era
aperto, la maggioranza non disponeva più dei numeri in aula, così
come poi l'approvazione della risoluzione stessa ha dimostrato. Era
evidente a tutti che non c'erano più le condizioni per quella
proposta politica di continuare a governare e amministrare la
Regione. C'è stato un documento ufficiale del Consiglio regionale,
votato da ventidue Consiglieri, che ha sancito che non esisteva più
la condizione politica perché si potesse continuare. Quell'atto di
maturità che in quella fase noi chiedevamo non c'è stato, anche per
ragioni di opportunità che a noi sono sembrate deboli (penso alla
visita del Premier Gentiloni, che non era ufficiale, ma era una
visita in occasione dell'incontro con i partecipanti alla "Scuola
della democrazia"). Ci è stato chiesto di seguire i percorsi della
legge: abbiamo lavorato e abbiamo depositato la mozione di sfiducia
costruttiva. Nel mentre sono sopraggiunte le dimissioni, quindi il
cambio di procedura all'interno dell'aula. Questo è il senso della
proposta che mi accingo a fare per dare alla Valle d'Aosta un
Governo regionale in grado di governare, pienamente legittimato da
una sua maggioranza.
Union Valdôtaine, UVP, PD, EPAV presentano oggi una nuova
proposta politica. Questa proposta è il frutto di negoziazioni tra
forze che hanno lavorato in questo periodo in modo trasparente,
alla luce del sole, cercando di coinvolgere anche altre forze
politiche che hanno invece seguito percorsi diversi. Abbiamo
lavorato ad un progetto in cui il futuro è il vero orizzonte che si
intende sviluppare. È un progetto che inizia ora e che guarda ai
prossimi anni in una prospettiva di salvaguardia dell'Autonomia,
nella consapevolezza che la stessa non sia scontata e, soprattutto,
che i rapporti con lo Stato siano un fronte tale da meritare un
presidio costante anche da parte di chi governa la Valle.
Oggi assistiamo nuovamente ad un dibattito tra centralismo e
autonomismo. Ieri, in occasione dell'incontro con i colleghi di
Bolzano, abbiamo potuto constatare come questo tema largamente
condiviso, sia tornato alla ribalta. Per noi oggi, guardando alla
Valle d'Aosta, è assolutamente necessaria l'unione delle forze
unioniste, autonomiste e di centrosinistra in una difesa delle
prerogative statutarie della nostra Regione.
Union Valdôtaine, UVP, PD, EPAV saranno sin da subito fortemente
impegnate a lavorare per ristabilire un'equa ripartizione nei
confronti dello Stato che non penalizzi la Valle d'Aosta rispetto
alle altre Regioni a Statuto speciale, per fare in modo che la
Valle d'Aosta, per quanto possibile, disponga di risorse e che
queste siano utilmente impiegate nella nostra regione per favorire
la crescita, il benessere e lo sviluppo economico.
Les forces politiques, conscientes que ces thèmes demandent une
action de longue haleine, en présentant aujourd'hui un projet
politique nouveau, novateur, projeté vers le futur, affirment de
vouloir mener ensemble, dans les années à venir et à travers le
rassemblement des forces unionistes et autonomistes, "toutes les
actions politiques et administratives" nécessaires pour atteindre
des résultats utiles à relancer le système Vallée d'Aoste. À cet
égard, elles en sont convaincues déjà dans l'immédiat, à partir
d'aujourd'hui. Voilà le sens de cette proposition faite
aujourd'hui: de créer ces conditions.
Partiamo dall'analisi della situazione attuale. Noi vogliamo
cambiare questo quadro con la presentazione di questo progetto. Il
progetto che presentiamo oggi è a medio-lungo termine, ma vogliamo
che prenda corpo oggi. È il progetto politico che noi ci impegniamo
a presentare alle elezioni politiche e che proporremo al vaglio
degli elettori in occasione delle scadenze elettorali per le
elezioni regionali; vogliamo che prenda corpo oggi, ma è certamente
a lungo termine. Tale progetto si propone di rinnovare anche il
sistema di gestione della cosa pubblica, quindi le forze politiche
intendono agire lavorando e trovando criteri di condivisione, di
trasparenza, di una verifica costante dell'azione politica e
amministrativa.
Abbiamo constatato - lo sottolineo ancora - che esisteva una
mancanza di progettualità, di condivisione, di coesione di quella
che ormai credo possiamo definire "ex maggioranza", condizione
necessaria e imprescindibile per realizzare un programma di
governo. Oggi noi presentiamo questa proposta e ci assumiamo la
responsabilità di proporre un Governo che, in un brevissimo lasso
di tempo, lavorerà per cercare di dare le risposte necessarie alle
aspettative della comunità valdostana in occasione dei problemi più
urgenti.
Oggi presentiamo una nuova forza politica ad una Giunta che noi
abbiamo definito e che per certi aspetti si autodefiniva "di
emergenza", che si richiamava ad un nuovo metodo, del quale non
abbiamo capito molto. Noi oggi vogliamo proporre un progetto
politico nuovo, che crediamo forte anche nel messaggio ai
valdostani, di un raggruppamento di forze che hanno condiviso i
principi forti del federalismo, del rafforzamento dell'autonomia e
dell'autogoverno. Sono peraltro portatrici di un programma di
governo contenuto nella mozione programmatica che il candidato
Presidente illustrerà. Aggiungo - perché è un valore di tipo
politico - che la Giunta che proponiamo prevede lo stesso numero di
componenti dell'ultima. Questo lo riteniamo un segnale importante
in favore della collettività, un segnale politico di attenzione che
la politica intende dare. Oggi siamo soddisfatti per essere
riusciti a lavorare, a sviluppare e a raggruppare forze politiche
intorno ad un progetto che si fonda come caposaldo sul bene più
prezioso di cui la nostra Regione disponga: l'autonomia.
Dans cette période nous avons travaillé pour essayer d'unir les
forces politiques qui se reconnaissent dans les principes de
l'autonomie, pour essayer - selon notre façon de voir - de mettre
même de l'ordre dans l'aire autonomiste. Nous avons travaillé pour
dépasser cette fragmentation qui existe également aussi
aujourd'hui, dans cette salle - parce que je crois que cette
fragmentation ne représente pas une valeur pour la politique
valdôtaine - en essayant de dépasser cette logique qui a
caractérisé cette législature de mur contenu. Aujourd'hui nous
constatons la nécessité d'une prise de conscience forte des
difficultés que notre Région traverse. Nous avons démontré une
volonté commune, chacun en faisant des pas en arrière pour en faire
peut-être en avant, de dépasser les divisions, de réfléchir sur les
perspectives en travaillant pour unir et pour réunir, pour mettre
ensemble plutôt que de continuer à nous partager. Voilà ce que nous
avons mis du point de vue politique comme priorité pour le futur:
non pas de parler de nous ou des forces politiques que nous
représentons, mais de voir ce qui est le mieux pour la Vallée
d'Aoste toute entière. Je crois que l'avenir de la Vallée d'Aoste
et le futur de la communauté est vraiment l'enjeu sur lequel toute
la politique doit, d'ici aux échéances, viser.
Voilà le sens du projet politique que l'Union Valdôtaine,
l'Union Valdôtaine Progressiste, le Parti Démocratique et l'EPAV
présentent aujourd'hui.
Je propose, à la charge de Président de la Région, le collègue
Conseiller Laurent Viérin.
Presidente -
Il Consigliere Perron propone quindi la
candidatura del Consigliere Laurent Viérin alla carica di
Presidente della Regione. Chiederei pertanto al candidato di
illustrare il programma di governo e di indicare l'articolazione
degli Assessorati, nonché il nome degli Assessori secondo la
proposta. Ha chiesto la parola il Consigliere Viérin; ne ha
facoltà.
Viérin (UVP) -
Avant l'été, nous avions lancé - comme il
a été rappelé non seulement par le collègue Perron, mais lors de
l'avant-dernier Conseil - un projet qui, à notre avis, est
ambitieux. Il s'agit d'un projet politique qui avait l'objectif de
dépasser les divisions, les personnalismes, qui avait un regard
vers l'avenir, conscients que ce qui existait en termes
d'administration n'était pas un projet politique. La tentative a
été celle de séparer l'action administrative du débat politique qui
devait prendre l'été pour construire un projet afin de donner une
certitude à la communauté valdôtaine, et pour donner un terme
d'indication - cela découlait aussi de la loi électorale que la
grande partie de ce Conseil a approuvée - c'est-à-dire un
pourcentage qui pouvait souhaiter une gouvernabilité, ce qui a été
une des limites de cette législature, pour avoir la possibilité de
gouverner en terme de nombres et d'effacer les conséquentes crises
que cette législature a vu. C'est un regard vers l'avenir pour
essayer d'affronter la crise - non seulement la crise économique de
ces dernières années et actuelle, mais aussi la crise des valeurs,
vis-à-vis des thèmes de l'autonomie - et le retour du
centralisme.
Dans ces dernières semaines on a eu la possibilité d'écouter les
interventions d'éminents représentants de la presse nationale qui,
dans des Régions autonomes, ont attaqué, d'une façon violente, les
autonomies, en oubliant que notre autonomie a des racines
culturelles et idéales au-delà des facteurs géographiques et de la
banalisation en ce moment du retour au centralisme. Les thèmes à
l'attention des débats internationaux en sont la preuve, pour
réaffirmer que le centralisme doit éviter les dérives régionales.
Bien, nous avions et nous avons la nécessité, aujourd'hui, de
ressembler les sensibilités qui ont en commun cette envie de
relancer notre autonomie, le sens de se sentir Valdôtains, le sens
de défendre des principes quotidiens, mais pour défendre des
principes il faut se reconnaître dans des principes. Le projet
politique qui découlait d'une conférence de presse et qui avait
lancé un autre projet politique, légitime, a accéléré cette envie
que nous avions de ressembler. La volonté est celle de ressembler
les sensibilités autonomistes, unionistes, progressistes, avec un
périmètre qui, dans notre idée - nous l'avions dit ici avant l'été
- en quelque sorte aurait pu reconstituer une aire politique et de
travailler pour reconstituer celle qu'on a appelé la "diaspora
unioniste", car il s'agit d'une diaspora. Une fois fixé le
périmètre, nous avons regardé autour de ce périmètre pour resserrer
des alliances qui ont eu l'objectif de créer la "Maison des
autonomistes" ; donc des sensibilités communes, avec des ADN
différenciés, mais unies pour résoudre les problèmes de notre
communauté.
Nous avons lancé ce projet non seulement pour le lancer, nous y
avons cru, nous avons travaillé pendant trois mois, nous avons pris
tout l'été, car il y avait aussi une pause politique qui donnait la
possibilité de se confronter d'une façon sereine sur ces thèmes et
nous avons assidûment travaillé pour ressembler. À la fin le
rassemblement a vu l'adhésion de deux forces politiques de la
diaspora, quand même du panorama unioniste: l'Union Valdôtaine et
l'Union Valdôtaine Progressiste. Une troisième force a abandonné et
quelqu'un avait déjà abandonné auparavant; quelqu'un qui, par
ailleurs, avait déjà exprimé des perplexités. Nous avons ouvert la
phase des alliances - le collègue Perron l'a rappelé - et avec EPAV
et PD-Sinistra-VdA nous avons travaillé aux contenus, avant de
parler de personnes, avant de parler de responsabilités ou de
charges de responsabilité; nous avons travaillé sur des contenus,
car cela a été rappelé dans les premières réunions, quand au-delà
du périmètre du rassemblement, les alliés se sont assis et ils ont
dit vouloir débattre sur les contenus. On a donc commencé à
débattre et un programme a vu la naissance de certains thèmes; bien
évidemment il s'agit de thèmes qui affrontent la fin de cette
législature et qui ont, quand même, une envergure qui laisse des
traces dans l'avenir, au-delà de l'évolution de ce projet
politique.
Aujourd'hui nous devons des remerciements à ceux qui ont cru,
travaillé et construit ce projet, car ce n'était pas la
banalisation d'un slogan lancé avant l'été, mais c'était un travail
sérieux, donc nous demandons du respect pour ce travail du point de
vue politique. Nous avons uni ceux qui avaient envie de travailler
pour changer un climat, qui malheureusement dans ces jours n'est
pas bon. C'est pour cela qu'on a travaillé pour unir et non pas
pour diviser, pour éviter et dépasser les personnalismes, pour
bâtir et pour construire. Aujourd'hui nous sommes devant cette
communauté pour présenter d'une façon transparente une alliance,
des contenus et des personnes qui incarneront les domaines qu'il
faut assumer en terme de responsabilité; nous avons avant tout
regardé ce qui nous unissait et cela est un message clair, que nous
lançons aussi pour l'avenir.
Questo progetto vede quindi queste quattro forze unite, con
idee, programmi, progetti, condivisione di intenti e di temi. Siamo
pronti ad affrontare le sfide del futuro, partendo dai rapporti con
lo Stato e con l'Europa. Le questioni finanziarie, che si
tradurranno poi in un bilancio - prima ancora in un DEFR - sono
urgenti, effettivamente certi quesiti devono avere una risposta,
perché oggi ancora non è stata data, e noi crediamo sia
urgentissimo avere delle risposte su questi temi.
Le forze e le energie che abbiamo messo in campo, al di là dei
rapporti verso l'esterno, hanno cercato di modellare degli
obiettivi e delle prospettive; chiaramente degli obiettivi urgenti
di fine legislatura, per poi lasciare traccia su tematiche che
comunque bisogna affrontare, al di là delle urgenze, perché è
importantissimo avere delle visioni magari anche sfumate, ma comuni
sui grandi temi. Altrimenti è l'immobilismo.
Vorrei ringraziare le forze politiche e le persone che hanno
lavorato per questo progetto con convinzione, con determinazione e
che hanno saputo lasciare da parte le divisioni guardando ciò che
univa piuttosto che ciò che divideva. Ho apprezzato molto le parole
di alcuni che, nei giorni scorsi, sugli organi di informazione,
hanno rilanciato questi temi, convinti, come siamo noi tutti, che
sia veramente giunto il momento di fare fronte comune e di
ritrovarci su ideali che ci accomunano. Ringrazio tutti, perché
abbiamo saputo trovare delle sintesi non facili, intense, e devo
ringraziare per i passi fatti avanti, ma anche per quelli
indietro.
Riprendo le parole del rappresentante di ALPE, Alexis Vallet,
messe in campo nelle prime riunioni del
Rassemblement
; mi
erano piaciute molto e le avevamo condivise: "fare tutti un passo
indietro per poterne fare due in avanti". Ci dispiace poi che
questo non sia avvenuto fino in fondo, perché noi ci credevamo e
continuiamo a crederci. Ringrazio quindi veramente per i passi
indietro che hanno permesso l'evoluzione di questo progetto, perché
questi passi anche personali hanno fatto evolvere tale
progetto.
Oggi noi vi sottoponiamo i contenuti, che sono stati
distribuiti, che vi leggerò, e vi presenterò anche l'organizzazione
degli Assessorati (le competenze ricalcano quelle che già oggi sono
incardinate nelle persone che rappresentano il Governo
regionale).
Rapporti con lo Stato e con l'Europa: prevediamo un
rafforzamento dei rapporti con lo Stato e con l'Europa anche
attraverso l'individuazione e l'implementazione di idonee strutture
tecniche e politiche in seno all'Amministrazione regionale. Negli
anni le strutture degli Affari europei si sono principalmente
concentrate, anche per la mole di lavoro, sulle questioni inerenti
i progetti europei. Noi vorremmo e vogliamo che si riesca in modo
trasversale, soprattutto attraverso gli Assessorati, che per
responsabilità hanno dei raccordi importanti nei confronti
dell'Europa (penso ai temi ambientali, delle politiche agricole,
piuttosto che dell'energia), a rafforzare i rapporti che abbiamo in
interlocuzione con l'Europa. Chiaramente i rapporti finanziari sono
stati enunciati e saranno una delle prime sfide da affrontare per
uscire da questa
impasse
.
L'accessibilità: l'abbiamo riassunta principalmente partendo dal
problema ferrovia. In questi giorni ci sono dei dibattiti in corso,
che proseguono e che in questi ultimi mesi sono stati portati
all'attenzione non solo di questo Consiglio con l'approvazione di
certi atti. Poi ci sono i collegamenti intervallivi di cui si è
tanto discusso. Abbiamo passato un'estate sugli organi di
informazione a vedere chi era a favore e chi era contro i
collegamenti intervallivi. Noi crediamo che, nell'accingerci a
costruire un bilancio, bisogna avere le idee chiare sui
collegamenti intervallivi. Questo era uno dei principali motivi su
cui legittimamente c'erano sensibilità diametralmente opposte. Per
quanto riguarda la ferrovia, noi crediamo sia importante andare a
lavorare sulla definizione degli accordi con RFI, sullo sviluppo e
sull'incentivazione della mobilità elettrica, in ottemperanza alla
legge regionale n. 22/2016, lavorare al piano strategico dei
trasporti, andare rapidamente a chiudere la questione della
valutazione in ordine ai collegamenti intervallivi e agire per
intervenire a sostegno del completamento dei
domaines
skiables
.
Sviluppo economico e del lavoro: le politiche giovanili per
l'impiego e il piano dei cantieri forestali saranno i temi che noi
affronteremo, perché il lavoro crediamo sia (e rimanga) una delle
urgenze della nostra comunità. Ci sarà quindi un ampiamento e un
rilancio dei cantieri forestali con la riapertura della graduatoria
finalizzata a nuove assunzioni, una graduatoria in trasparenza, con
regole precise nel momento in cui questa viene aperta, con un
ampliamento in prospettiva per l'anno prossimo: almeno 120 giornate
lavorative, togliendo il limite di età e la clausola sociale.
Abbiamo poi un tema importante sulla valorizzazione dei terreni
agricoli e forestali abbandonati e sottoutilizzati. Pensiamo ad uno
studio di modelli e misure finalizzate all'affermazione di
un'attività agricola e forestale, che sappia valorizzare
l'ambiente, il paesaggio quale elemento essenziale del modello di
sviluppo della nostra comunità e del nostro territorio. Ciò
nell'ottica del rilancio di una
green economy
virtuosa, che
sappia coniugare l'agricoltura, il turismo e altre attività
economiche, con ricadute anche sul territorio che possano produrre
reddito per una professione (quella dell'imprenditore agricolo),
che può essere sia reddito che extra reddito, proprio per andare ad
ovviare a queste coltivazioni oggi spesso abbandonate. Si pensa poi
di rafforzare i principi e le azioni contenute nella legge
regionale n. 8/2016 in materia di promozione degli investimenti, al
fine di accertare in modo concreto e sussidiario l'attrattività e
la competitività del sistema economico della Valle d'Aosta,
concorrendo alla realizzazione della strategia europea per una
crescita intelligente, sostenibile e inclusiva.
Per quanto riguarda la parte di
welfare
, si lavorerà a
misure di sostegno alla natalità (importante elemento di novità),
alla famiglia e alle persone con disabilità, nonché a un migliore
accesso alle cure per tempi (riduzione delle liste d'attesa) e alla
logistica (potenziamento dei servizi sanitari sul territorio). Vi
saranno interventi per: ridurre gli oneri a carico delle famiglie
per la frequenza dei servizi per la prima infanzia; garantire un
progetto di vita personalizzato alle persone con disabilità, anche
nella fase del "dopo di noi"; aumentare l'efficientamento
dell'organizzazione dei servizi per gli anziani attraverso la
razionalizzazione e l'unificazione della gestione; valorizzare le
competenze in possesso dei giovani laureati e laureandi in
discipline sanitarie e sociali, migliorare l'accesso dei cittadini
alle cure attraverso il potenziamento dei servizi sanitari sul
territorio (poliambulatori e medicina di gruppo) e la riduzione dei
tempi di attesa (che è complementare all'implementazione dei
servizi sul territorio); sbloccare l'assunzione della scelta
definitiva sul futuro presidio ospedaliero e sviluppare reti
cliniche interregionali nell'ambito del neo approvato accordo di
confine con la vicina Regione Piemonte, in particolare per le
patologie tempo-dipendenti e l'alta specializzazione
chirurgica.
Prosecuzione del rilancio del settore agricolo e piano
strategico straordinario in merito all'uso razionale delle acque: è
un tema che quest'estate è stato
à la une
. Oggi abbiamo la
necessità di lavorare sulle nostre acque, soprattutto implementando
l'intervento sul territorio, affinché questo patrimonio non sia
dissipato. Pensiamo ai
rus
, agli impianti irrigui, ai
bacini, a tutto ciò che oggi può essere un intervento razionale su
questa tematica, che tra l'altro ha rilievi anche a livello
nazionale e internazionale (la famosa questione del costo
ambientale delle acque).
Rilancio del settore edilizio e tutela del territorio: si pensa
di sostenere e rafforzare questo settore favorendo l'accesso al
credito e valorizzando l'imprenditoria locale; di intervenire sul
patrimonio edilizio scolastico in termini di sicurezza e
adeguamento normativo; di prevenire e mitigare il rischio
idrogeologico (è chiaro che questi sono temi che abbiamo riassunto
in quelle che poi saranno azioni maggiormente sviluppate e
puntuali); di difendere il territorio con la revisione e
l'attualizzazione dei piani comunali e territoriali di protezione
civile.
Abbiamo poi la questione di CVA (altro argomento
à la une
in questo Consiglio): prosieguo dell'
iter
di valutazione
della quotazione in Borsa e sviluppo delle politiche energetiche
che da queste decisioni discenderanno.
Abbiamo la questione dell'Università, oggetto di dibattito che
ci ha fatto riassumere in adeguati finanziamenti per la
realizzazione del piano triennale di sviluppo. Come ci è stato
evidenziato dai membri delle Commissioni, in termini di audizioni e
di prospettiva è una problematica, e la vogliamo risolvere.
Sull'ospedale abbiamo già detto.
Un punto non compreso nella mozione di sfiducia, ma che fa parte
di ciò che riassume una trasversalità dei punti, è chiaramente la
questione degli enti locali. Noi vogliamo interrogarci su tale
questione, assieme ovviamente alle realtà territoriali, per
rilanciare e rimodellare il sistema dell'autonomia valdostana,
affinché ci possa essere una condivisione nella costruzione di un
modello che possa - chiaramente una volta risolta anche la
questione finanziaria, che in termini di contenuti e di certezza va
risolta - aprire una fase, un tavolo di confronto, affinché il
sistema degli enti locali possa vedere uno sviluppo fattivo, di
rilancio, (anche perché un paradigma di un certo periodo storico
continuava e ha continuato ad essere applicato in un momento di
evoluzione), anche in vista delle riforme, non solo della nostra
comunità, ma in generale nell'architettura del nostro territorio.
Profondamente convinti che siamo federalisti e rivendichiamo il
federalismo nei confronti di Roma e dell'Europa, e che dobbiamo
essere attenti anche ad avere un federalismo valdostano che tuteli,
in termini di perequazione, dal più piccolo al più grande dei
nostri Comuni a livello di opportunità.
L'articolazione degli Assessorati si svilupperà attraverso le
persone che cercherò di enunciare, dopo aver però detto come gli
Assessorati vengono ripartiti: Assessorat du tourisme, des sports,
du commerce et des transports; Assessorat de l'agriculture et des
ressources naturelles; Assessorat des activités productives, de
l'énergie, des politiques du travail et de l'environnement;
Assessorat du budget, des finances, du patrimoine et des sociétés à
participation régionale; Assessorat de l'éducation et de la
culture; Assessorat de la santé, du bien-être et des politiques
sociales; Assessorat des ouvrages publics, de la protection des
sols et du logement public. Cela en ce qui concerne l'architecture
administrative de notre proposition.
Pour ce qui est de l'Assessorat du tourisme, des sports, du
commerce et des transports on propose le collègue Aurelio
Marguerettaz; pour ce qui est de l'Assessorat de l'agriculture et
des ressources naturelles on propose le collègue Alessandro Nogara;
pour ce qui est de l'Assessorat des activités productives, de
l'énergie, des politiques du travail et de l'environnement on
propose le collègue Jean-Pierre Guichardaz; pour ce qui est de
l'Assessorat du budget, des finances, du patrimoine et des sociétés
à participation régionale on propose le collègue Ego Perron; pour
ce qui est de l'Assessorat de l'éducation et de la culture on
propose la collègue Emily Rini; pour ce qui est de l'Assessorat de
la santé, du bien-être et des politiques sociales on propose le
collègue Luigi Bertschy; pour ce qui est de l'Assessorat des
ouvrages publics, de la protection des sols et du logement public
on propose le collègue Mauro Baccega. Enfin, on propose d'attribuer
la charge de Vice-président à la collègue Emily Rini.
Voilà, mes collègues, notre projet et ses contenus, ce que nous
soumettons à l'attention de ce Conseil. Nous pouvons vous assurer
que nous déploierons toutes nos énergies et toutes nos forces pour
développer ce projet et les thèmes que nous vous soumettons, ainsi
que pour œuvrer en faveur de la communauté
valdôtaine, que nous aimons avec toutes nos énergies.
Président -
On va ouvrir le débat. Il y a des requêtes
d'intervention?
Riformulo la domanda: in merito alla relazione testé presentata
dal candidato Presidente, ci sono richieste di intervento? Ha
chiesto la parola la Consigliera Morelli; ne ha facoltà.
Morelli (ALPE) -
Credo che in questa legislatura avremo
proprio visto tutto. Mi sembra una situazione un po' surreale
questa che stiamo vivendo oggi, con il candidato Presidente di un
nuovo Governo che illustra il suo programma circondato dai colleghi
della maggioranza, della Giunta uscente. Veramente credo sia
l'ennesimo paradosso di questa legislatura, sicuramente i cittadini
valdostani non gradiranno. Questa è stata una legislatura
travagliatissima.
Penso non sia superfluo ricordare alcuni passaggi essenziali,
anche per chi ci ascolta e ci segue. È una legislatura cominciata
nel luglio 2013, con un risultato inedito e pericoloso (ci siamo
poi resi conto durante la legislatura di quanto fosse pericoloso).
Il responso delle urne, grazie ad una legge sicuramente poco
efficace e poco lungimirante, ha consegnato la nostra Regione ad
una maggioranza di 18 Consiglieri e ad una minoranza di 17. Sin da
subito è parso chiaro che sarebbe stato un quinquennio difficile e
travagliato, perché una maggioranza che si regge su un solo voto di
vantaggio e non è totalmente composta da persone più che convinte,
più che solide, più che motivate, è una maggioranza che
forzatamente poi va a scontare i "mal di pancia", le scontentezze,
magari anche il ruolo di qualche fomentatore o sobillatore.
Viceversa - io torno a quell'inizio di legislatura - una minoranza
di 17 Consiglieri compatta, come lo è stata la nostra nel primo
anno di legislatura, è una potenza. Lo abbiamo dimostrato nel primo
anno di legislatura, con un lavoro di squadra sinergico, culminato
poi nel documento programmatico della
Renaissance
.
Lasciatemelo ricordare questo documento aperto ai contributi di
tutti, che sembrava anche aver raccolto consensi tra le file della
maggioranza. È stata una pia illusione, perché un anno dopo
l'inizio della legislatura, il 10 giugno - sono andata a cercarmi
gli atti - dopo 70 giorni di crisi dovuta alle dimissioni della
prima Giunta Rollandin, è nata la seconda Giunta Rollandin con un
rimpasto interno, che probabilmente è andato a chetare gli
irrequieti e con qualche cambio di poltrona ha fatto rientrare
tutti nei ranghi.
Cionondimeno - lasciatemelo dire - l'esperienza della
Renaissance
rimane per me forse il momento di politica più
alto di questa legislatura, perché è stato il risultato di un
lavoro corale, dove la minoranza non si è limitata a fare
opposizione, ma dove c'è stato un lavoro propositivo, che poi non
siamo stati in grado di capitalizzare e di stabilizzare, ma che
comunque ha fatto intravedere ai valdostani che c'era una
possibilità di fare diversamente. C'era la possibilità di gestire
l'amministrazione pubblica in modo più partecipato, in modo meno
verticistico, sicuramente diverso da quello che era il modello
dominante. L'esperienza è naufragata e ciclicamente un anno dopo
(il 15 luglio 2015) ne abbiamo avuto la conferma con l'ingresso del
Partito Democratico in maggioranza e nella Giunta Rollandin,
ingresso con cui il PD si è reso funzionale a quel sistema che
aveva fin lì avversato. Questo avvenimento ha sicuramente creato
vivaci reazioni all'interno dell'opinione pubblica, che non capiva
e continua a non capire. Comunque è stata l'occasione del varo del
terzo Governo Rollandin, ma così va il mondo, così va la politica
nella nostra Regione, "certa politica" nella nostra Regione.
Ieri abbiamo avuto un incontro estremamente interessante con una
delegazione della Provincia autonoma di Bolzano e abbiamo avuto
modo di scambiare opinioni con dei nostri colleghi. Vi assicuro
che, mentre spiegavo l'evoluzione politica - ho cercato di avere un
profilo istituzionale non troppo di parte, anche se è evidente che
poi ognuno ha la sua visione e il suo punto di vista, ma ho cercato
di essere obiettiva - ho verificato con imbarazzo lo sgomento della
Consigliera del Südtirol Volkspartei, a cui spiegavo ciò che è
avvenuto durante questa legislatura e ciò che sta ancora avvenendo.
Per lei era "inconcepibile" ciò che sta succedendo da noi, ormai
con una frequenza annuale. Difatti nel 2016, ciclicamente un anno
dopo - non so se è l'effetto dei primi caldi di giugno e luglio che
scatena gli animi - nasceva il quarto Governo Rollandin di questa
legislatura con l'allargamento della maggioranza all'Union
Valdôtaine Progressiste, ad eccezione del collega Gerandin, che
sceglieva invece di mantenere la posizione affidatagli dagli
elettori. Il resto è storia recente. Neanche quella maggioranza di
27 Consiglieri ha retto ed è nuovamente implosa, perché è evidente
che un sistema che si regge più sull'interesse personale, sulla
spartizione del potere che sull'ideale e sulla volontà vera di
mettersi al servizio della comunità, nel momento in cui vengono a
mancare le condizioni per soddisfare tutte le singole posizioni e
ambizioni, implode.
Il 10 marzo scorso (questa è storia recentissima), dopo un
inverno passato a discutere dell'annosa questione del Casinò su cui
l'unica risposta che sembrava dare la maggioranza di allora era
l'ennesima ulteriore cospicua "iniezione" di denaro nelle casse
della Casa da gioco, dopo un inverno passato a confrontarsi ad
approfondire la questione dell'acquisto - quantomeno improvvido -
delle turbine cinesi da parte di CVA, dopo un inverno passato a
discutere su argomenti importanti senza arrivare ad una sintesi, a
fronte delle dimissioni di tutta la Giunta (ricordo che il 10 marzo
la Giunta Rollandin era tutta dimissionaria), in 18 Consiglieri di
gruppi diversi abbiamo osato raccogliere una sfida. Abbiamo voluto
dare corpo alla volontà che ognuno di noi aveva di provare a dare
risposta ai problemi più impellenti della nostra regione, e abbiamo
proposto e votato un Governo alternativo al sistema precedente. È
stato il primo Governo non a firma Rollandin, per cercare di dare
alternativa ad un sistema che non reggeva più, che era imploso, al
punto da indurre il Presidente Rollandin a far dimissionare tutti
gli Assessori. Forse questo è bene ricordarlo. Quella era la
situazione del 10 marzo.
Qualcuno ha voluto continuare a parlare di "ribaltone", ma non
scaldiamoci sulle definizioni, non era un ribaltone. Lì si è
trattato di prendere in mano una situazione che era degenerata.
Abbiamo presentato un programma essenziale, stringato, fatto di
pochi punti realizzabili. Qualcuno poi è andato a fare le pulci, a
dire: non avete messo questo, non avete messo quell'altro. No, era
un programma realistico che avrebbe dovuto affrontare i mesi che
rimanevano e certe urgenze. Io credo che questo Governo avesse dato
ridato speranza ai cittadini, perché era anche questa la risposta
che si sentiva fra la gente. Nonostante i tempi brevi, nonostante
il disfattismo di un'opposizione comprensibilmente rancorosa, credo
si possa dire che alcuni risultati sono stati raggiunti. Credo si
possano rivendicare modestamente, ma che si possano rivendicare: la
modifica della legge elettorale, che non è perfetta, ma quantomeno
garantirà la segretezza del voto; la messa in sicurezza del Casinò
- scusatemi se è poco! - dove nessun dipendente ha perso il posto
di lavoro, dove si è fatto un piano di rilancio a
step
, dove
si è osato fare per la prima volta anche un qualcosa di impopolare,
non facile, andando ad operare una riduzione dei costi del
personale necessaria da anni, ma che nessuno, fino ad allora, aveva
osato fare. Poi c'è l'approvazione di misure di sostegno importanti
per il settore agricolo; l'approvazione e la predisposizione di
misure per il recupero edilizio privato, per cercare di ridare un
po' di fiato al settore edilizio in crisi permettendo anche ai
cittadini di migliorare le loro abitazioni; il riavvio di un
rapporto con RFI per il miglioramento del servizio ferroviario.
Peccato che ieri non ci foste ad ascoltare i colleghi
sudtirolesi, perché sono stati fatti dei passaggi estremamente
chiari! Avreste dovuto esserci, avreste proprio dovuto esserci e
avrete la possibilità di andare a leggere gli atti di quanto è
stato detto ieri sulla necessità di una ferrovia efficiente che
porti gli sciatori fino ai piedi degli impianti di risalita in un
territorio montano, come il nostro. È veramente un altro mondo, con
altre intelligenze e, forse, altri obiettivi e altre ambizioni!
Comunque sono risultati che noi rivendichiamo, che avrebbero potuto
essere ulteriormente incrementati se non si fosse inspiegabilmente
- o forse spiegabilmente - interrotto il percorso con l'avvicinarsi
delle elezioni, e con questo tarlo che riprende a scavare ogni
volta che le elezioni si avvicinano, con una frenesia della ricerca
del consenso a tutti i costi, a qualunque prezzo, anche a costo di
buttare all'aria il lavoro di mesi in modo totalmente
incomprensibile!
Se il nostro Governo del 10 marzo nasceva debole - perché era
chiaro che non era un Governo forte - questo è ancora più debole,
totalmente incompreso dai cittadini, dalla gente, che vi leggono un
ritorno ad un passato fatto di giochi di potere, quasi di faide
tribali, un Governo che riporta in sella persone, metodi, logiche
che hanno contribuito alla crisi politica di questa Regione. Come
potete pensare che possa funzionare? Noi crediamo che non è su
queste basi che si può lanciare un progetto di futuro, non è sulla
base di una semplice spartizione di potere. Mi fa piacere che il
nostro Presidente Alexis Vallet venga citato spesso, perché noi
abbiamo voluto significare, facendo quelle affermazioni, che per
fare dei passi avanti bisognasse fare dei passi indietro, tutti:
ripartire da basi paritarie, chiare, da un confronto onesto che non
poteva cancellare con un colpo di spugna quanto è stato detto e
fatto in questi anni. Non è sulla spartizione di potere che si può
fondare un progetto di futuro. A queste condizioni è evidente che
ALPE non può esserci.
Noi però pensiamo ancora che non tutto sia perduto. Noi pensiamo
che se c'è la volontà di un confronto serio, di andare a sviscerare
le questioni nel merito... i temi che vengono citati sono dei
pretesti, sia la CVA, sia i collegamenti intervallivi, perché è
chiaro che ognuno di noi ha le proprie opinioni, ma sono temi che
vanno sviscerati, affrontati in un contesto che tenga conto della
comunità e del suo sviluppo. Non è semplicemente dire: la Morelli è
contro gli intervallivi e Rollandin è a favore. Non è così che ci
si confronta! Se i presupposti del confronto sono questi, è chiaro
che non possiamo esserci; se invece li si vorrà impostare in modo
diverso, io credo che ALPE non si sottrarrà, come ha sempre fatto
in questa legislatura.
Presidente -
In attesa che qualcuno si iscriva, mi preme
fare un chiarimento, non per polemizzare, né per giustificare
l'assenza dei Consiglieri all'incontro di ieri, ma per ricordare
che l'organizzazione dell'evento prevedeva la presenza dei
Capigruppo e dell'Ufficio di Presidenza...
(borbottii in aula)
... è solo per chiarimento, anche perché, per chi ci sta
ascoltando, potrebbero sembrare assenze ingiustificate. Volevo solo
chiarire questo aspetto.
Ci sono altre richieste di intervento sulla relazione
programmatica? Ultima formulazione di sollecito: o ci sono
richieste o chiudo la discussione generale. Se non ci sono
richieste, chiudo la discussione. Ha chiesto la parola il
Consigliere Chatrian; ne ha facoltà.
Chatrian (ALPE) -
Presidente, non capisco questi toni
così violenti, volevamo solo capire se c'era una cosa di cui non
eravamo a conoscenza, solo questo.
Presidente -
A cosa si riferisce? Io sto sollecitando la
programmazione dei lavori. Chiederei per cortesia a lei, o chi ha
intenzione di prendere la parola, di programmare il proprio
intervento. È inutile che lei faccia della bassa polemica.
Ha chiesto la parola il Consigliere Contoz; ne ha facoltà. Nel
contempo, chiederei per cortesia all'aula un po' di silenzio e
possibilmente ai colleghi di non esternare giudizi sugli interventi
dei colleghi.
Contoz (UV) -
Mi sembra che Chatrian sia tornato in
minoranza, almeno dall'atteggiamento.
Vengo al mio intervento. Dopo sei mesi di Governo Marquis, non
votato dai valdostani, ma fatto esclusivamente per far cadere il
suo predecessore (Augusto Rollandin), si è avverato ciò che avevo
immaginato quando sono entrato in questo Consiglio il 10 marzo
scorso: la Giunta Marquis ha chiaramente fatto la fine che
inevitabilmente doveva fare. Non poteva stare in piedi una
"maggioranza Arlecchino" composta da esponenti troppo variegati fra
loro, che vanno dal CL di Fosson all'estrema sinistra di Padovani.
È normale che un simile agglomerato di ideologie diverse finisse
per dissolversi. Questa maggioranza ha però fatto perdere - questa
è la cosa grave, per me - sei mesi di lavoro alla Valle d'Aosta in
un momento di grande difficoltà. È stata una cosa scandalosa, ed è
per questo che tutti i valdostani sono arrabbiati e schifati da
questa politica. Infatti questa ex maggioranza, che voleva un
cambio di metodo, che parlava di "casa di vetro", di "uomo solo al
comando", quando si è seduta sulle sedie che contano si è
comportata forse peggio di coloro che aveva tanto criticato prima.
Ne è un esempio il DEFR, mai presentato, e non vado oltre.
La volontà del popolo valdostano a marzo 2017 non era quella di
fare una nuova maggioranza, ma di andare alle urne e io, quando
sono entrato in Consiglio, contro tutti i miei interessi l'avevo
detto. Ci sono le registrazioni che lo confermano. Per questo
quando sono entrato ho votato "no" ad una nuova maggioranza e ho
scelto di rimanere nella coalizione che il popolo aveva votato:
perché noi siamo qui per esprimere la volontà degli elettori, e se
gli elettori avevano votato una maggioranza composta massimamente
dall'Union Valdôtaine non si poteva relegare all'opposizione questo
movimento che aveva al suo interno il maggior numero di
Consiglieri, per mera volontà di chi voleva governare al suo posto.
Questo di oggi non è un "ribaltone-bis", come qualcuno lo ha
chiamato, ma è il ripristino del giusto
status quo
per far
ripartire la Valle d'Aosta con una maggioranza composta non più da
18 Consiglieri, ma da 21. Inoltre la legge elettorale, appena
approvata, credo che consentirà finalmente di governare anche in
futuro tranquillamente.
Con un comunicato stampa del mese di giugno avevo auspicato una
maggioranza di sole forze autonomiste e, per fortuna, questa
circostanza si è verificata dopo tre mesi e molte trattative.
Veramente speravo in un numero maggiore di forze autonomiste, ma
qualcuno si è sfilato dal tavolo delle trattative per sua scelta,
probabilmente perché preferisce stare all'opposizione (in effetti è
più facile criticare che governare). Però penso che per il futuro
ci sarà sempre una porta aperta per chi crede in questo
progetto.
Chiarisco solo una cosa a coloro che ultimamente avevano chiesto
le elezioni anticipate: non siamo andati alle elezioni perché non
era ancora entrata in vigore la nuova legge elettorale ed inoltre
non si è ancora votato il bilancio; quindi si rischiava di andare
alle urne senza un bilancio approvato e con una maggioranza - per
usare un termine di Marguerettaz - di nuovo "farlocca".
Un piccolo merito lo voglio dare a questa Giunta Marquis: di
essere riuscita, con la mediazione fra tutte le forze politiche, ad
approvare la legge elettorale che - nonostante io non la condivida
totalmente - darà la possibilità, se si raggiunge il
quorum
del 42 percento, di governare la Regione per il futuro, questa
volta spero per il bene dei valdostani, parola tanto usata da
tutti.
Per quel che riguarda la vicenda dei 25 mila euro trovati nella
scrivania dell'ex Presidente Marquis, sono d'accordo con tutti
coloro che l'hanno definita come una delle pagine più brutte della
politica valdostana. C'è un'indagine in corso, aspettiamo la fine
delle indagini prima di trarre le conclusioni, anche se dalle
ultime dichiarazioni è evidente a tutti un fatto: che l'ex
Presidente Rollandin non è parte in causa.
Per quel che mi riguarda, penso che questa mia prima esperienza
politica - come d'altronde quella dei colleghi Padovani e Cretier -
si possa definire più unica che rara: sono entrato in una
maggioranza che il giorno dopo è diventata minoranza, dopo sei mesi
c'è stato un altro cambio di Governo, poi di nuovo in minoranza, e
ora sono di nuovo in maggioranza. È un piccolo
record
per un
anno di Consiglio regionale, sicuramente non dipendente dalla mia
volontà.
Chiudo dicendo che in questo Consiglio, soprattutto in questo
periodo, va di moda la parola "responsabilità". Spero che da oggi
non la si pronunci solo perché va di moda, ma venga usata
propriamente da tutti i 35 componenti del Consiglio regionale,
perché la gente che ci ascolta è stanca di
slogan
e vuole
fatti concreti. Solo facendo provvedimenti che vanno a favore dei
valdostani possiamo riprendere la fiducia degli elettori.
Altrimenti anche qui, in Valle d'Aosta, rischiamo che
l'astensionismo diventi il primo partito delle prossime elezioni e
aumenti il voto di protesta.
Presidente -
Ha chiesto la parola il Consigliere Roscio;
ne ha facoltà.
Roscio (ALPE) -
Devo dire che ci sono parole che vengono
ripetute quasi come un ritornello da parte di questa "inedita"
maggioranza. Le parole che più si sentono sono: "progetto politico
nuovo", "progetto proiettato al futuro". Ecco, considerare questa
proposta come un progetto nuovo stride un po' con la storia, stride
anche con le azioni che sono state fatte - lo ha ricordato anche la
mia Capogruppo Morelli - e io direi che offende anche
l'intelligenza dei cittadini.
Come si può pensare che le stesse persone riciclate, che erano
la stessa causa dei problemi tacciati da chi oggi è nuovamente
alleato, possano rappresentare una novità e - io direi -
soprattutto una novità credibile? È nuovo ed è credibile il collega
Marguerettaz ai trasporti? Credo che esperienza ne abbia da
vendere, ma mi sembra anche di ricordare che dopo la sua gestione,
anche lunga e protratta nel tempo, qualche problema sui trasporti
vi sia stato. Penso anche al collega Perron: uno dei punti più
dolenti per cui la vecchia maggioranza era in difficoltà e aveva
litigato era quel Casinò che oggi non viene neanche più ricordato
nel programma. Mi sembra che allora la sua situazione di dissesto
era stato un vero e proprio
casus belli
per chi oggi siede
di nuovo fianco a fianco. Non proseguo nell'elenco, perché comunque
potrebbe essere ancora lungo, ma mi sembra che la "Giunta nuova",
non abbia né le caratteristiche, né la credibilità per poter
rappresentare qualcosa di nuovo. È anche vero, come diceva
Machiavelli, che chi inganna troverà sempre chi si lascerà
ingannare, ma su questo, cogliendo le parole del collega Contoz,
vedremo fra pochi mesi cosa ne penseranno i valdostani.
Mi sembra di aver capito - non so se parlava a nome della
maggioranza - che obiettivo di questo nuovo Governo è fare il
bilancio e dopo andare alle elezioni. Non so se parlava a titolo
personale o per la nuova maggioranza. Ma qual è e quale può essere
il legante tra chi solo pochi mesi fa litigava ferocemente (inutile
nasconderselo), denunciando un'incompatibilità su tutto, e oggi, le
stesse persone, si presentano qui come portatori di rinnovamento?
Sembra una barzelletta, però ho anche capito che in politica nulla
capita per caso. Il legante - viene da pensare - forse è anche un
legante molto forte, risiede nella smania di avere in mano il
potere a qualunque costo, anche a costo di paralizzare la macchina,
di interrompere processi in corso, di fare danni irrimediabili, il
tutto mascherato come "bene supremo dei valdostani".
Abbiamo sentito parole come "rinnovo del sistema",
"autonomismo", "accordi paritari con il Governo centrale". Chi
potrebbe non condividere queste parole? Recentemente, in una visita
di domenica scorsa, il Ministro dell'interno Minniti ha detto che
sarebbe opportuno far seguire le parole ai fatti e non viceversa.
Per fidarsi basandosi solo sulle parole occorre dare credito,
occorre riconoscere come credibile l'interlocutore. Se manca la
credibilità qualunque parola diventa priva di significato, si
riduce ad un esercizio di parole, ad un sofismo. Come si può
ritenere credibile questa nuova maggioranza fatta dagli stessi che
hanno governato per anni, che hanno rappresentato un sistema da
cambiare (almeno per quanto ci riguarda), cui proporre
un'alternativa credibile? È quello per cui abbiamo lavorato, e non
poco, io direi. Come si può ritenere credibile una nuova
maggioranza in cui primeggia una forza che cambia parere ogni sei
mesi? Questi propositi hanno dell'incredibile, e credo che di
incredibile ci sia solo la faccia tosta con cui questi propositi
vengono propagandati come inediti. È difficile che chi ha causato
la malattia possa esserne anche la cura.
All'ex maggioranza viene imputato dai "nuovi innovatori" la
mancanza di progettualità, di condivisione, di coesione. Il mio
augurio è che questo possa riscontrarsi in chi si appresta a
mettere le mani sul Governo. Evidentemente comunque non vi
dimostrate scaramantici, perché oggi è venerdì 13, se non altro non
vi dimostrate scaramantici.
Il progetto nato il 10 marzo 2017 - è già stato detto - era
sicuramente imperfetto, sicuramente a termine, da sistemare,
sicuramente bisognoso di trovare punti di sintesi tra sensibilità
diverse, però aveva anche una carica innovativa inedita, con una
profonda volontà di perseguire un cambiamento reale. A questo noi
abbiamo creduto e credo sia ancora del tutto attuale, non è
superato. È un progetto che una sola forza politica ha deciso di
far fallire per perseguire altri scopi. In diversi ambiti c'erano
vere e proprie emergenze a cui far fronte, su questo abbiamo
lavorato, e non credo che si possa dire che il processo sia finito.
La nave non è ancora nel porto, ma questo a qualcuno non interessa.
Per costoro il male supremo era lasciare che il processo di
cambiamento, anche se imperfetto, da risistemare ma di cambiamento,
potesse arrivare a compimento.
Si è detto che c'erano visioni diverse su molti temi, uno su
tutti i collegamenti intervallivi. Abbiamo sentito dal candidato
Presidente alcune parole, ma non si capisce assolutamente qual è la
posizione. Mi piacerebbe sapere qual è la posizione della nuova
maggioranza: è un "sì" incondizionato, anche a fronte di
un'operazione insostenibile dal punto di vista economico? Anche a
costo di caricare di debiti la collettività? Oppure si intende fare
dei ragionamenti basati su dati oggettivi? Forse la posizione reale
è quella sostenuta da qualche collega, che oggi si appresta a
ricoprire importanti ruoli di Governo, secondo cui i collegamenti
non verranno mai fatti, ma bisogna far credere che si faranno. Io
credo che oggi siano a confronto due visioni del mondo antitetiche
e incompatibili e spero che i valdostani ne prendano coscienza
quanto prima.
Qualcuno ha detto che magari porterete indietro le lancette
dell'orologio al 10 marzo. Il collega Contoz ha detto che si
ripristinerà lo
status quo
. Fa quasi paura questa cosa, ma
non credo che questo sarà più possibile, non credo che si possa
tornare indietro. Certo, prenderete il potere, questo è consentito,
ma non vuol dire che sia legittimo. Il dato che è stato dimostrato
in questi pochi mesi è che il mondo comunque va avanti, che è
possibile governare diversamente, anche perché, banalmente, le
condizioni di allora non sono le stesse di oggi.
Per parlare brevemente del programma presentato, è vero che in
pochi mesi non si può fare tutto, ma è altrettanto vero che se non
sempre alle parole seguono i fatti, figurarsi se quelle parole non
vengono neanche scritte! Si parla di "sviluppo sostenibile", e
sarei anche curioso di sapere qual è l'accezione che date a tale
termine, perché non compare mai, neanche di striscio, una sola
parola sull'ambiente e sulle tematiche correlate, figurarsi un
ragionamento organico! Così come non compare niente relativamente
ad altri temi. Come si può pensare ad uno sviluppo durevole che non
prenda in considerazione l'ambiente, anche tenuto conto del fatto
che su diversi
dossier
ci sono vere e proprie emergenze che
andrebbero seguite con continuità? Non è sufficiente che il collega
Guichardaz - che non mi risulta un esperto ambientale, ma fino ad
ora neanche tanto interessato a questi temi - prenda qualche
ripetizione. Però forse il collega, che ha più o meno la stessa
linearità di una pallina da
flipper
, imparerà presto a
barcamenarsi; d'altronde ha già iniziato a partecipare agli
incontri sul piano d'aria in sostituzione. Forse avrebbe dimostrato
un minimo di buon gusto ad aspettare di essere eletto dal
Consiglio, ma non avevo queste aspettative, tenuto conto degli
exploit
degli ultimi anni.
Io penso, e concludo, che l'unica colla che tiene insieme questa
sedicente "nuova maggioranza" sia esclusivamente la smania di
potere, perché nessun elemento può far credere che ci sia qualcosa
di inedito. Nessuno dotato di un minimo di buon senso può
onestamente pensare che vi sia qualche novità. La credibilità
(parlo per me) è pari a zero. L'unico scopo è quello di prendere e
mantenere il potere, arrivando a quello che viene ripetuto quasi
ossessivamente, a quel 42 percento che viene detto continuamente.
Dal canto nostro, riteniamo che niente sia cambiato e si continua a
ragionare in termini di scontri che più politici ricordano come
delle faide tribali, dove ci sono corsi e ricorsi, ma in realtà non
cambia niente. Il teatro dello scontro nasconde in realtà dei
retroscena di accordi. A noi questo non interessa, a noi interessa
proporre un'alternativa credibile in grado di governare, e spero
che qualche prova sia stata data in questo breve periodo. Su questo
continueremo a lavorare con chi vorrà, con chi condividerà gli
obiettivi e i metodi, sperando di riuscire prima poi a traghettare
la Valle d'Aosta al di fuori della spirale tossica che sembra non
riuscire a vedere la fine.
Presidente -
Vi sono altri interventi? Ha chiesto la
parola il Consigliere Baccega; ne ha facoltà.
Baccega (EPAV) -
Man mano che il dibattito va avanti si
scaldano i toni, le affermazioni sono piccanti. La collega Morelli
ha ripercorso la storia di quattro anni e mezzo di questa
travagliata legislatura, con tutti gli avvenimenti che sono
avvenuti.
Io voglio concentrarmi soprattutto sugli ultimi sette mesi e
guardare in prospettiva rispetto a questa nostra Regione. Dopo due
giorni ci ritroviamo nell'aula del Consiglio, e nel frattempo tutte
le testate nazionali hanno commentato sulla Valle d'Aosta in modo
negativo. Quello che facciamo oggi avremmo potuto farlo due giorni
fa, ma si è preferito scindere la discussione sulle dimissioni da
quella degli equilibri politici ed effettuare un dibattito in cui
si parli di politica con a monte nessuna vicenda strana. Parole di
cui abbiamo preso atto (ma sono solo parole, perché di fatto gli
avvenimenti ci sono stati). Noi avevamo chiaramente detto che ci
sarebbe stato un
fair play
politico (quel
fair play
che spesso manca a questo Consiglio regionale) e che di certe
vicende non avremmo assolutamente parlato in quel Consiglio.
Abbiamo preferito stare sui giornali per "n" giorni in questo modo.
Il Presidente del Consiglio Rosset ci aveva convocati l'11 ottobre
per discutere sulla mozione di sfiducia costruttiva presentata dai
movimenti dell'Union Valdôtaine, dell'Union Valdôtaine
Progressiste, del PD-Gauche Valdôtaine e dell'Edelweiss Popolare
Autonomista Valdostano, una mozione richiesta dall'allora
Presidente Marquis, soprattutto dopo che era stato invitato a
prendere atto di non avere più una maggioranza fin da fine luglio.
Questo era il vero fatto politico che conferma l'insuccesso del
percorso dei vostri sette mesi a capo di questa Regione.
Alcune testate l'avevano definita una "Giunta balneare". Il
collega Restano era riuscito ad azzardare che si trattava di un
progetto politico di sviluppo importante. I colleghi Certan e
Chatrian avevano manifestato la volontà di ritrovare una forte
condivisione sui temi, parlavano di "casa di vetro" dei valdostani,
di trasparenza. Non abbiamo visto nulla di tutto questo! Queste
sono soprattutto le grandi contraddizioni che hanno fatto cadere un
gruppo di persone non ben amalgamato, che non aveva nessun
presupposto per stare insieme e per governare la Valle d'Aosta, fin
dall'inizio. Il collega Roscio ci ha fatto le pagelle, è riuscito a
fare una serie di considerazioni sui futuri Assessori. Credo che un
po' di esame di coscienza sia dovuto.
Ci avete provato, siete stati uniti nel condurci al 10 marzo, ma
la vostra azione è partita ben da lontano e lo ribadisco: dopo il
DEFR. Le vostre trame hanno portato alla conclusione di un percorso
che aveva solo un minimo comune denominatore: distruggere. Non
posso non ritornare sulle osservazioni che furono urlate dal
sottoscritto e dal collega Lanièce in ogni ambito, a lei, caro ex
Presidente Marquis, e al suo movimento, nei tormentati mesi di
gennaio, febbraio e marzo, poi ripresi più volte nei tanti
interventi politici di questi mesi, ovvero che la voglia di
conquistare il potere vi aveva annebbiati. Qui la questione del
potere si gioca sui due fronti: se ne parlate voi è una sfida; se
arriviamo noi siamo attaccati al potere. Questa è una bizzarria che
va in qualche modo chiarita, ma poi lo vedremo. Avreste fatto
qualsiasi cosa per abbattere il nemico e per conquistare i posti
apicali nelle società partecipate, azione antitetica e antistorica
che vi avrebbe relegato all'opposizione in meno di un anno,
distruggendo definitivamente un'alleanza storica con l'Union
Valdôtaine. Il vostro unico vero obiettivo politico era quello di
far cadere il Presidente Rollandin, al quale credo ora sia
necessario porgere le vostre scuse.
Vedete, le cose che ci dividono sono proprio queste:
l'Assessorato che mi avevate proposto a marzo io l'ho rifiutato,
forte dei principi e dei valori che rispecchiano un po' il mio
essere, il mio modo di essere uomo. Anche quando mi fu chiesto da
voi di votare contro un collega della Giunta di cui facevo parte mi
rifiutai. Ma la questione più significativa riguarda i rapporti tra
le persone, dove troppo spesso avete confuso l'avversario politico
con il nemico da abbattere. Ebbene, cari valdostani, nel nostro
modo di fare politica non esistono nemici da abbattere, ma ci sono
degli avversari; avversari politici da sfidare sul piano delle
idee, sulla base dei progetti e dei programmi, sul piano dei
risultati, avversari, sì, ma sempre da rispettare. Il nostro motto
e il nostro obiettivo (e lo sarà anche con la prossima Giunta) è:
fare, agire, dare risposte e non parlare a mezzo di
spot
e
di annunci.
Tornando a questi sette mesi, per poi passare alle prospettive
future di questa Regione, collega Marquis, lei, con i suoi
Consiglieri e il suo Segretario politico avete delle grosse
responsabilità. Avete la responsabilità di aver frantumato un
movimento politico che in Valle d'Aosta contava 8.800 voti (il
12,25 percento). Avete rallentato un'azione amministrativa che
stava prendendo i connotati di un efficace rilancio con il PIL che
sta crescendo praticamente in tutto il Paese. Avete interrotto un
percorso che avrebbe consentito alla Valle d'Aosta di agganciare la
ripresa, ripresa che è in atto e che ha visto crescere nel Paese la
produzione industriale nell'ultimo anno del 5,7 percento. Con
questa perseveranza nel mantenere i posti di potere, avete
inchiodato anche il Comune di Aosta con il vostro Segretario
politico che siede nei banchi della Giunta comunale, dove proprio
il gruppo dell'ALPE (i vostri nuovi alleati) lo ha salvato
in
extremis
.
Tutto quello che è successo negli ultimi giorni non può e non
deve distogliere l'attenzione da quanto si vuole fare e costruire
politicamente. Noi vogliamo cambiare la situazione attuale,
vogliamo andare nella direzione di un progetto politico serio,
ricco di contenuti, che guardi alle migliori condizioni per creare
sviluppo, incrementare l'occupazione, rilanciare il settore
agricolo, il settore dell'edilizia e la tutela del territorio; un
progetto concreto che predispone misure di sostegno per la famiglia
e per la natalità, oltre anche alle persone con disabilità. Quindi
è un progetto politico di prospettiva, capace di dare segnali forti
e quella dignità politica fondamentale per contrapporsi con grande
senso di responsabilità ai populismi. È un po' sulla base di queste
considerazioni che è nato il progetto della coalizione Union
Valdôtaine, Union Valdôtaine Progressiste, PD Sinistra-VdA ed
Edelweiss, che ci vede impegnati nel dare risposte rapide per il
tempo rimanente di questa legislatura e, per il futuro, stabilità
alla nostra Regione.
Il 29 marzo, collega Marquis, lei ha partecipato alla festa dei
centocinquant'anni della testata
La Stampa
, era il giorno
dopo il
golpe
. In quello stesso giorno
La Stampa
pubblicava i dati del gradimento dei valdostani rispetto alla
nostra Regione. C'erano dati importanti e significativi: è il
miglior luogo per vivere per il 74 percento dei valdostani; il
giudizio sui servizi del territorio era positivo al 95 percento; il
giudizio sulla cultura e sul turismo era molto positivo, con un
gradimento del 99 percento; i giovani ritenevano soddisfacente il
rapporto con il territorio per l'88 percento. Sono alcuni dati
significativi che noi guardiamo con attenzione perché vogliamo
ritornare in quella direzione, dato che in questo momento la
percezione non è più la stessa di allora.
Con questa iniziativa fatta di un programma serio e che dà
prospettive alla nostra regione, la nostra nuova coalizione vuole
tornare e migliorare quei dati di gradimento attraverso questo
progetto politico che portiamo all'attenzione dei valdostani, con
una politica seria, una politica di sviluppo che avviamo con le
linee programmatiche d'urgenza indicate nella mozione - non è più
la mozione, ma è ovviamente il programma di governo - e con un
percorso di stabilità che ci vuole vedere pronti per le sfide
elettorali delle elezioni politiche e le elezioni regionali. È
quindi un progetto a medio e lungo termine, dove le forze
unioniste, autonomiste, progressiste e di centrosinistra si alleano
con convinzione intorno a questo programma per difendere le
prerogative dello Statuto speciale della Valle d'Aosta - oggi più
che mai sotto osservazione - e soprattutto per avviare un confronto
con lo Stato per una più adeguata autonomia finanziaria, che tenga
conto delle competenze legislative assunte negli anni, e per
rivedere la ripartizione del contributo per il risanamento della
finanza pubblica.
Presidente -
Ha chiesto la parola il Consigliere
Borrello; ne ha facoltà.
Borrello (AC-SA-PNV) -
Oggi è un momento importante. Così
come avevo sottolineato nel Consiglio dell'altro ieri, ci sono dei
passaggi che dal punto di vista istituzionale sono molto
importanti; quindi, secondo me, al di là del dibattito politico,
bisogna dare il giusto peso e il giusto tono ad un passaggio
importante per una Regione come la nostra all'interno
dell'Assemblea principe (il Consiglio regionale), che è quello di
un dibattito su un programma per l'insediamento di un nuovo
Presidente.
Mi permetterete, colleghi, così come abbiamo fatto in diverse
sedute all'interno di quest'aula, di fare un piccolo passaggio
storico su quella che è stata la storia di questa legislatura, una
legislatura tormentata. Oggi ci apprestiamo a discutere e a votare
l'insediamento del sesto Governo. La valutazione di carattere
politico di questa legislatura, uscita dalla tornata elettorale del
2013 con numeri risicati (18 a 17) - abbiamo già avuto modo di
effettuarla nel corso di questi anni - dimostra la debolezza
politica del panorama che attualmente insiste all'interno della
Valle d'Aosta.
Nella seduta del 10 marzo, una seduta un po' particolare,
disertata da alcuni colleghi, non abbiamo avuto modo di fare un
dibattito. Lo stiamo affrontando ora, in maniera seria, con la
nostra presenza per dare il giusto ruolo e il giusto peso ad un
passaggio fondamentale come quello della votazione di un nuovo
Presidente della nostra Regione. Dico questo perché è una questione
di rispetto nei confronti delle istituzioni. Il 10 marzo non c'è
stato questo dibattito, si è poi avuto il 21 marzo: la prima seduta
utile dopo l'insediamento del nuovo Presidente. Al di là delle
questioni di carattere politico, collega Viérin, noi siamo quindi
qui nel rispetto di una proposta politica, seppur non condivisa, ma
riteniamo importante la nostra presenza all'interno di quest'aula,
cosa che non è successa in altre votazioni riguardanti il
Presidente della Regione.
Il 10 marzo abbiamo portato all'attenzione dei valdostani un
progetto secondo noi alternativo, ma anche innovativo rispetto
all'impostazione precedentemente data. Vorrei ricordare a molti
colleghi presenti all'interno di quest'aula che una delle
problematiche che maggiormente ci aveva preoccupati in quel
contesto era l'
affaire Casino,
non avevamo condiviso con
un'impostazione che sin dall'inizio della definizione di un
contributo di 48 milioni, poi diventati 43. Noi non abbiamo
condiviso quel percorso insieme ad altri colleghi: quelli
dell'attuale minoranza, ma anche insieme ai colleghi dell'UVP.
Permettetemi, colleghi del Consiglio regionale, di fare un
passaggio. Non avevamo sbagliato a contestare tutta una serie di
passaggi dal punto di vista della gestione del Casinò, perché il
sottoscritto, come molti altri, hanno ricevuto la cartella verde.
Io ho votato tutti gli atti per andare a risanare un'azienda come
quella del Casinò che riteniamo importante e ho continuato a
votarli, con la nuova maggioranza, per quel senso di responsabilità
che molti annunciano, ma che noi abbiamo cercato di portare avanti.
Quella cartella verde deriva da tutta una serie di votazioni, senza
atti industriali che sono stati prodotti all'interno di quest'aula
consiliare. Il progetto di marzo, seppur nelle difficoltà dal punto
di vista prettamente ideologico (noi non ci nascondiamo dietro un
dito rispetto alla diversità di appartenenza politica), ha prodotto
ottimi risultati, secondo noi. Parto proprio dal Casinò. Nella
discussione del 21 marzo (e non del 10 marzo) qualche collega aveva
detto "avete portato avanti i 260 licenziamenti". Avete visto con
atti concreti che abbiamo interrotto quel percorso con
un'operazione di risanamento dell'azienda. Abbiamo voluto in quel
progetto portare avanti un programma realistico, l'ha detto
precedentemente anche la collega Morelli. Secondo noi, abbiamo
portato avanti dei buoni punti, dei buoni progetti, siamo riusciti
a concretizzare alcune nostre intenzioni; non abbiamo avuto tanto
tempo, ma qualcosa abbiamo fatto. Secondo me la testimonianza più
importante che abbiamo dato ai valdostani è l'aver dimostrato che
nessuno è indispensabile e che il mondo va avanti. Anche noi non
siamo indispensabili. Siamo qui, in un contesto di cambiamento di
valutazioni politiche, nel rispetto delle valutazioni politiche, ma
vogliamo sottolineare il percorso che ha portato oggi a cambiare
nuovamente un Governo: il cambiamento da parte di una forza
politica rispetto a quanto definito il 10 marzo. È molto semplice.
Secondo voi - ma lo avete detto voi, colleghi dell'UVP, e lo ripeto
per l'ennesima volta: legittima posizione, ma che non condividiamo
- non si riusciva a raggiungere il 42 percento, non si riusciva a
creare quella stabilità secondo le leggi che sono definite nella
manovra elettorale. Questo vuol dire che voi avete fatto un'azione
prettamente elettorale, legittima, ma non la condividiamo. Questo
per noi è il classico "patto per le elezioni".
Vorrei entrare nel merito del programma. Siamo consapevoli che
questo è un programma di fine legislatura e, ovviamente, non può
essere dettagliato in maniera puntuale, perché il tempo residuo è
decisamente limitato. Vorrei solo porre l'attenzione su alcuni
passaggi. Riparto dal ragionamento che ho fatto prima e mi pongo
delle domande, ma avremo poi modo di monitorare lo sviluppo della
vostra azione amministrativa e politica. Sul Casinò penserete di
ripristinare quel finanziamento? Qualcuno penserà di ricreare il
4K? Per quanto riguarda invece i bimodali, quali saranno le
posizioni? Poi, leggendo gli interventi del 21 marzo, non me ne
voglia Guichardaz, lei aveva sollecitato all'Assessore
in
pectore
alla sanità, Bertschy, di farsi un giro in ospedale;
ecco, adesso forse lo potrà accompagnare!
Detto questo, al di là delle questioni politiche e delle diverse
posizioni, alcuni temi sono di rilevante importanza per la Valle
d'Aosta, come per esempio i rapporti con lo Stato, la definizione
del debito, la partecipazione della Regione al risanamento del
debito pubblico. Sono sicuro e sono convinto che ci sarà una
continuità rispetto al lavoro intrapreso da questa maggioranza
uscente, che vi adopererete per trovare dei risultati per il bene
della Valle d'Aosta. Non possiamo però non sottolineare quanto
fatto dal collega Marquis rispetto alla concretizzazione di una
norma di attuazione, cosa non così facile da ottenere, perché molte
sono le norme di attuazione depositate nei cassetti del Consiglio
dei Ministri. Io credo che, al di là dell'azione portata avanti
negli ultimi anni, la concretizzazione delle norme di attuazione
per quanto riguarda la fiscalità in Valle d'Aosta è sicuramente un
risultato importante che questa maggioranza ha portato a
compimento.
Leggo alcuni punti programmatici del vostro documento che avete
depositato e consegnato oggi. Non posso che essere d'accordo sulla
volontà di portare avanti alcune iniziative che sono state
definite. Sul piano dei cantieri forestali già la Giunta uscente,
in accordo con la maggioranza uscente, ha portato avanti iniziative
che andassero a definire la risoluzione di questo problema, quindi
sono contento che ci sia questa continuità e sono anche contento
che ci sia la volontà di dare sviluppo ad un settore molto
importante come quello dell'agricoltura. Vi ricordo, però - proprio
per contrastare questa vostra filosofia di dire che noi eravamo
disuniti nella valutazione di alcuni scenari - che le grandissime
risposte date all'agricoltura in quest'ultimo periodo sono legate
alla variazione di bilancio che abbiamo approvato nei primi giorni
di agosto, dove questa maggioranza ha trovato la giusta sintesi per
dare delle risposte. I 4,6 milioni che abbiamo destinato
all'agricoltura è la manifestazione di un percorso coordinato e
condiviso per rispondere alle esigenze dei valdostani. Sono
contento che abbiate scritto che bisogna sostenere e rafforzare il
settore edilizio favorendo l'accesso al credito e valorizzando
l'imprenditoria locale. Ormai penso sia di dominio pubblico la
riforma che noi abbiamo prodotto e proposto alla Commissione
consiliare rispetto a quella che viene definita la "legge sui
mutui", all'accesso al credito. È una legge che va a modificare la
filosofia della casa come valenza sociale, perché per noi la casa
ha anche una valenza economica, senza andare a creare disagi per
quanto riguarda l'accesso al credito delle famiglie meno abbienti.
Però sono contento e sono sicuro, collega Baccega, che lei porterà
avanti questa iniziativa. Io ci sarò nella Commissione consiliare
all'interno della quale ci sono approfondimenti e richieste di
audizione, continuerò a produrre le nostre istanze, a portare
avanti la nostra visione di sviluppo economico e di rilancio
dell'edilizia, partendo anche dalla richiesta che avete portato voi
in Commissione: agevolare l'imprenditoria locale. Sono anche sicuro
che la prima proposta da me portata e recepita dalla delibera di
Giunta regionale, quella approvata in cui si prevedevano tutta una
serie di passaggi, potrà essere ampliata e dettagliata all'interno
della Commissione. Ricordo solo che in Giunta qualcuno aveva
espresso delle preoccupazioni rispetto alla volontà di inserire
quel tipo di ragionamento, ma avremo modo di approfondire in
Commissione. Però sono contento che abbiate colto la valenza
positiva dell'iniziativa portata avanti da noi.
Vorrei fare un'ultima considerazione al Presidente Rosset. Ho
riletto con attenzione il verbale del 21 marzo; i passaggi contro
di lei erano tanti, molti, alcuni con particolare aggressività,
forse anche al di fuori degli elementi nobili di una normale
dialettica politica. Io allora avevo elogiato e difeso la sua
attività, e sono qui a riconfermarle la mia fiducia, perché quello
che ho fatto allora lo farei ancora oggi. Le ricordo, però, andando
a definire anche un ragionamento di regime, che molti di quelli che
l'hanno aggredita siederanno al suo fianco. Le rinnovo la mia stima
e la mia fiducia, consapevole del fatto che lei sarà un buon
Presidente di tutta l'Assemblea.
Presidente -
Ci sono altre richieste di intervento? Ha
chiesto la parola il Consigliere Cognetta; ne ha facoltà.
Cognetta (M5S) -
Prima di cominciare, vorrei capire una
cosa. Scusi se faccio sempre queste domande, ma è solo per
chiarezza: chi avrà la delega al Casinò? Perché non ho capito chi
l'avrà, Presidente. Non si sa ancora chi l'avrà? Va in automatico
all'Assessore alle finanze? Non è un problema, ne parleremo quando
si saprà.
Per quanto riguarda la Giunta uscente, posso definirla nella
maggior parte dei casi una Giunta in continuità con il passato;
rispetto alla Giunta precedente alla precedente, molte cose sono
andate esattamente nella stessa direzione. Ho avuto modo di
indicarlo già con comunicati stampa e con azioni in quest'aula. In
realtà, secondo gli auspici, doveva fare chiarezza, aprire i
cassetti e far vedere cosa c'era, ma non è stato trovato nulla, a
parte 25 mila euro! Però è già buono come risultato, perché
perlomeno la Regione ha incassato 25 mila euro che non sono proprio
pochi, quindi non è tutto quanto da buttare. Ci sono cose che sono
andate in maniera positiva.
Oggi stiamo discutendo del fatto che politicamente l'UVP ha
raggiunto un obiettivo fondamentale della sua campagna elettorale
del 2013: portare alla Presidenza il collega Viérin. Da questo
punto di vista, hanno fatto un ottimo lavoro. Me lo consentite, no?
Sarete tutti d'accordo su questo passaggio. Dal punto di vista
dell'UVP, hanno ottenuto un risultato magnifico; è un po' come il
mio, quando abbiamo spostato Rollandin. Che poi il mettere qualcuno
che non è proprio del cambiamento sia frutto di una mediazione
finale... beh, non è che si può avere proprio tutto dalla vita,
però perlomeno questo gruppo ha ottenuto ciò che riteneva
importante. È ovvio che non potrà fare granché, così come non avete
potuto fare granché voi in questo poco tempo. Quanto mancherà alla
fine della legislatura, una decina di Consigli? Non è che si possa
fare chissà cosa, perché poi vorrei ricordare che cominciano due
campagne elettorali: quella delle politiche e, successivamente,
quella delle regionali. Non è che c'è tutta questa attività ancora
che ferverà qui dentro e quindi chissà cosa faremo!
Rispetto alla mozione di sfiducia costruttiva, posso anche
ammettere che c'è stato un leggero miglioramento nei contenuti:
l'altra volta non c'era manco il foglio, adesso perlomeno c'è, è
scritto con un carattere bello grande, così riusciamo ad arrivare a
due pagine (però questi sono dettagli), anche i margini sono stati
fatti un po' più grandi, così sembra un po' più di roba. Non ci
stiamo inventando nulla di nuovo.
Vorrei ricordare a tutti in quest'aula che i problemi che ci
sono fuori non sono poi esattamente quelli scritti qui sopra.
Saranno i collegamenti intervallivi? Sì, sì, sicuramente anche
quello dei forestali, tutta una serie di cose, però forse chi non
ha lavoro e cerca di trovarlo qui non vede grosse prospettive. Non
ci sono miglioramenti dal punto di vista della promozione del
turismo, stiamo ancora discutendo su chi fa o chi non fa il marchio
unico: lo facciamo o non lo facciamo? In altre Regioni sono ben più
avanti di noi! Invece noi siamo qui ancora che discutiamo tra di
noi, vista la continua... io non direi guerra, a questo punto non
direi neanche che sono tribù, ma direi che sono proprio
personalismi: invidie personali.
Rispetto ai passaggi politici permettetemi una piccola
divagazione politica, mi scuserete, cerco di fare un ragionamento
un po' più ampio. Quando è stata lanciata l'idea della grande causa
autonomista siete partiti in un certo numero, dopodiché avete
lasciato l'UVP con il cerino in mano. Questa è la mia lettura su
ciò che è accaduto. Perché? Perché, al di là di quello che
veramente poi si dice, è il personalismo che impera qui dentro. Se
io ce l'ho con Laurent Viérin perché mi sta antipatico, farò di
tutto per far naufragare qualunque cosa dirà, e varrebbe per me
come per chiunque. Qui non si guarda ai contenuti, mai, si guarda
sempre e solo alle persone! Questo vorrei che fosse chiaro: è un
limite umano, ma è amplificato ai valdostani; non lo dico con
cattiveria, è un dato di fatto. Ogni popolo ha delle prerogative e
delle caratteristiche, e da questo punto di vista purtroppo è così.
È un peccato, perché se questo modo di ragionare poteva funzionare
quando c'erano tanto denaro, si poteva elargire e trovare in
qualche modo una condivisione sui soldi, oggi, che non ci sono più
e che dobbiamo superare questo momento di frizione continua,
nessuno ha ancora capito che va superato.
Devo dire che le parole dette la volta scorsa dal collega
Rollandin, che poi mantenuto (ha detto alcune cose e poi
effettivamente le ha fatte), mi hanno un po' sorpreso. Non credevo
che mantenesse fede, pensavo fosse solo una tattica quella di dire:
troviamo una soluzione, purché andiamo avanti. Ancora oggi penso
che, se lo ha fatto, ha un retropensiero: pensa sicuramente di
avere una rivincita. Questa è una mia considerazione personale,
magari invece effettivamente questa volta ha cambiato idea, perché
è anche giusto cambiare idea, è anche giusto che qualcuno, alla
fine, si renda conto e decida di agire in un modo anziché in un
altro.
Per quanto riguarda poi i colleghi degli altri gruppi che
volevano ottenere e dicono di non hanno ottenuto, non è vero. In
molti qui vogliono sedere sugli scranni lassù pensando di essere i
migliori, salvo poi rendersi conto dopo, a distanza di pochissimo
tempo, che non lo sono. Io direi che è più difficile anche per chi
ritorna, perché chi ritorna ha il peso di tutto quello che aveva
già fatto. I tre che ritornano partono già in
handicap
: già
avevano dei problemi che sono rimasti lì, adesso tornano e
dovrebbero risolverli, il che non è proprio una sfida da niente, se
mi posso permettere! Perché chi arriva da zero ha almeno il
beneficio del fatto che è arrivato da zero. Invece chi torna dirà:
adesso risolvo tutto io, vi faccio vedere com'è. Avete un bel
coraggio! Come ho detto, avevano coraggio quelli che si sono messi
su, ma voi ne avete ancora di più, perché poi verrete giudicati due
volte. Come dice giustamente il collega Rollandin sono fatti loro,
esattamente, ma sono fatti anche dei valdostani, alla fine, e
questo diventa un problema.
Ora cosa succede? Succede che noi stiamo qui, risolviamo dei
problemi in teoria (che non risolviamo). Questa è un'opinione
ancora personale, ma ritengo che fregiarsi del fatto di aver
risolto il problema del Casinò, ecco, io aspetterei prima di
affermare una cosa del genere, perché il problema del Casinò è
tutt'altro che risolto, e da un punto di vista occupazionale e da
un punto di vista economico. Lo stesso discorso vale per i
forestali: i soldi sono dell'Amministrazione - perché a volte
sembra che li metta direttamente l'Assessore di riferimento - è
l'Amministrazione che decide.
Vorrei farvi notare una cosa, colleghi dell'UVP: se nella Giunta
precedente voi avevate un "peso politico" di un certo tipo, perché
chi stava con voi in qualche modo vi teneva in alta considerazione,
vuoi per poca forza, vuoi per poca coesione, vuoi perché
riconoscevano in voi delle qualità (non lo so qual è il motivo),
nella nuova Giunta avrete un peso inferiore. Perché? Avrete un
blocco, quello di UV, PD ed EPAV che, se vorrà mettere in
difficoltà il Presidente, lo farà in Giunta senza nessun problema.
Non so se mi state seguendo da fuori, ma in Giunta sono i
componenti che votano le delibere, che dicono cosa votare e cosa
non votare, cosa è meglio ritirare e cosa è meglio cambiare, e lo
si fa in maniera collegiale. Bisogna avere una maggioranza anche in
Giunta, e non basta essere nella stessa coalizione per avere una
maggioranza in Giunta, perché, siccome è una continua lotta di
potere fra un gruppo rispetto ad un altro, se io porto un
provvedimento che in qualche modo avvantaggia me e svantaggia il
collega che mi è accanto, glielo bloccherò. Mi sembra evidente.
Non so se le cose miglioreranno. Io ho qualche dubbio, collega
Viérin. Lei se ne rende conto e quindi io spero per lei che nessuno
la metterà in difficoltà. Sicuramente vorranno lavorare con lei
nella maniera più assertiva e più collaborativa possibile. Io di
questo ne sono convinto, a cominciare dal collega Marguerettaz, che
non vede l'ora di tornare e ricominciare i contenziosi perché un
po' ne sente la mancanza, visto che è "l'Assessore del
contenzioso". Non so se questa sarà anche la sua linea, neo
Presidente... in questo momento non so come chiamarla, collega
Viérin, poi troveremo il modo giusto.
Cosa ci auspichiamo allora? Auspichiamo che finalmente
l'ipocrisia di cui è intrisa tutta questa discussione non resti
solo ipocrisia, ma diventi realmente qualcosa di definitivo, di
fattivo, di reale. Ho dei grossi dubbi, come al solito, quindi
anche per questo motivo non voterò, non solo perché io non voto a
favore di qualunque Governo, ma perché anche qui vedo una Giunta
ancora peggiore di quella precedente. Quindi, senza nulla togliere,
pur sospendendo il giudizio, perché prima dovete lavorare e poi
giudicherò, sicuramente non vi dirò cose meravigliose. Non ci sono
tanti soldi, e poi mi dovete spiegare una cosa (avremo modo ancora
di parlarne): se veramente poi lo Stato ci chiede quei famosi 144
milioni e non ci dà altro, sinceramente come pensate di fare
tecnicamente? E non rispondetemi con i soldi della vendita di CVA,
per favore, perché quello non è un bel modo! Se poi voialtri siete
tutti quanti d'accordo, ma non so fuori di qui quanti siano
d'accordo... Per quanto mi riguarda e ci riguarda - perché parlo
anche a nome del mio collega - quella non si deve vendere, a
maggior ragione per tappare i buchi di politiche scellerate fatte
solo per ottenere consenso e non per creare sviluppo, cosa di cui
ci hanno accusato i giornali nazionali. Avevamo ragione, sono cose
che vi stiamo dicendo da anni, a tutti.
Qui a volte ce lo dimentichiamo chi ha governato fino ad oggi;
magari c'è qualcuno di nuovo, ma c'è qualcuno che sta lì da "n"
anni, e quindi ha delle responsabilità politiche enormi rispetto
alla situazione nella quale ci troviamo. Non è che qualcuno se lo
dimentica. Io spero vivamente che, dopo quattro anni e mezzo di
legislatura, si cominci finalmente a fare qualcosa di decente per i
cittadini.
Presidente -
Ci sono altri iscritti a parlare? Non ci
sono altre richieste? Il tempo per una riflessione l'ho lasciato.
Ha chiesto la parola il Consigliere Restano; ne ha facoltà.
Restano (AC-SA-PNV) -
Il dibattito che stiamo facendo ci
porta a discutere a 360 gradi su tutti gli argomenti che in questi
quattro anni abbiamo affrontato in varie maniere. Sempre più
sovente e con maggior ricorrenza si parla di autonomia; l'autonomia
è un punto all'ordine del giorno di tutti i Governi che si sono
succeduti. Ora mi viene da chiedere: ma quale autonomia? Si
dovrebbe parlare dell'autonomia vera, quella concreta, non di
parole vuote, astratte, di retorica. L'autonomia è servita e deve
servire a qualcosa, deve essere utile per i valdostani, non solo ai
politici nei momenti di competizione elettorale o nei momenti di
crisi; deve essere un baluardo per la nostra economia. Ai
valdostani interessa questa: l'autonomia vera e propria. Allora sì
che questo tema unisce, unisce la politica alla popolazione, ai
valdostani di nascita e di adozione. Quella è la vera politica e la
vera autonomia, che poi si estrinseca nel saper fare, nel saper
gestire qualcosa, nel saper gestire la cosa pubblica, nel creare,
nel costruire, nel governare nella buona maniera; significa saper
governare il cambiamento, saper uscire da una crisi politica senza
distruggere tutto. Poi, scendendo, può anche significare saper
gestire i trasporti, gli aeroporti, e così via.
Permettetemi, colleghi, di entrare anche in un altro argomento.
Quando si parla di accordo paritario con il Governo nazionale o di
impegno per ristabilire un'equa ripartizione che non penalizzi la
Valle d'Aosta, io mi chiedo: ma questi rapporti corretti con lo
Stato vogliamo chiederli solo da oggi? Non dovevamo pretenderli già
in precedenza, a Milano, nel 2010? Da allora forse qualche
occasione per rinegoziarli l'abbiamo anche avuta. Devo dire che la
Giunta Marquis ci ha provato, qualche risultato l'ha portato
avanti, è una Giunta di cui fanno parte persone che siederanno
anche a breve nel prossimo Governo. Quando è stato firmato
l'accordo di Milano, la crisi economica era già avviata (è partita
nel 2008), non è partita negli ultimi sei/sette mesi alla quale
dobbiamo, e vogliamo, dare soluzione solo oggi. Il dibattito sul
centralismo risale all'inizio degli anni Duemila, quando le
Autonomie speciali erano già oggetto di attacco da parte dello
Stato, e proprio in quegli anni abbiamo vissuto periodi anche poco
felici della politica valdostana. Ha iniziato a frantumarsi l'Union
Valdôtaine, e nel tempo abbiamo visto nascere: Renouveau, Aosta
Viva, ALPE, UVP e Pour Notre Vallée. Mi chiedo: forse siamo noi che
abbiamo abbandonato l'autonomia e che ci siamo chiusi nelle sedi
dei partiti. I valdostani non l'hanno abbandonata, perché sono nati
dei movimenti spontanei, sono nati dei gruppi di persone che hanno
lavorato su questi valori, sul mantenimento del bilinguismo, mentre
noi che esempio abbiamo dato? Stiamo facendo prevalere l'inglese al
francese. All'interno dei gioielli della Valle d'Aosta, quali il
Forte di Bard, vediamo sfarinata la lingua francese in favore di
altre lingue. Stiamo abbandonando gli accenti sul francese scritto.
Da un lato invochiamo il referendum per cambiare il nome al Comune
di Courmayeur (lo vogliamo chiamare Courmayeur-Mont Blanc) e
dall'altro lato l'ottava meraviglia del mondo la chiamiamo
Skyway
: è una contraddizione! La politica ha abbandonato il
particolarismo e l'autonomia. Allora cosa fare? Nous même,
collègues, nous devrions faire un petit effort, tous ensemble, en
employant beaucoup plus notre langue maternelle, le français, et en
employant aussi le patois. Quand on parlera d'autogouvernement, on
devrait se rappeler ce qu'on n'a pas encore fait et qu'on pourrait
faire, ce qu'on aurait dû faire, les fautes qu'on a faites sur le
dossier Casino et sur le dossier CVA, afin de pouvoir fournir,
d'ailleurs, une image différente d'autogouvernement.
Questi sono argomenti che hanno contribuito a dividere i
movimenti, a far crescere il populismo, di certo non hanno aiutato
l'aggregazione così come fecero i nostri padri fondatori, quando
lavorarono in maniera completamente diversa. Allora ben venga ciò
che ho letto nel programma, laddove si parla di trasparenza,
verifica costante dell'azione politico amministrativa,
condivisione, confronto; ben vengano, se sono reali. Alcuni dei
principi sui quali si basa l'autonomia sono legati anche
all'accessibilità (vengo ad argomenti più specifici, che mi hanno
riguardato). Posso dire che in questo breve periodo sono stati
sviluppati e portati avanti dei progetti riguardanti il piano
strategico della linea ferroviaria, il contratto ponte, il piano
regionale dei trasporti, che vedo ripresi (brevemente, devo dire)
nel programma di governo, ma che vi invito a non trascurare.
Forse le linee programmatiche d'urgenza risentono un pochino
dell'influenza di chi in questo periodo è seduto sui banchi del
Governo: il suo, collega Viérin, e quello di Bertschy, perché vedo
sviluppata con attenzione la parte della sanità, del
welfare
e dell'agricoltura. Si liquida però in due righe la parte
riguardante il turismo, lo sport e l'accessibilità. Devo dire che
non si può scrivere tutto sulle linee programmatiche, questo lo
capisco, però sembra quasi siano messe in secondo piano.
Si è fatto tanto lavoro, si è lavorato per il contratto ponte
che non è citato. Ricordo che siamo l'unica Regione senza contratto
con Trenitalia. Vi ricordo che è in atto un contenzioso, il
contratto ponte potrebbe occupare parte di questo contenzioso
almeno per il futuro, e darebbe un segnale forte ai valdostani, un
segnale di attenzione; inoltre eviterebbe eventuali sospensioni dei
trasporti ferroviari.
Manca totalmente una parte che riguarda lo sport. È in via di
definizione la riforma della legge n. 3, sulla quale, candidato
Presidente, gradirei che voi poniate una particolare attenzione,
perché lo sport è collegato alla salute, è la prevenzione primaria
della salute. Così come l'agricoltura è collegata in maniera
stretta al turismo e alla necessità (e gli uffici stanno lavorando
in tal senso) di fare una riforma turistica.
Rispondo al collega Cognetta: il bando riguardo alla revisione
del marchio "Ombrello" è praticamente pronto, è solo da portare
avanti e da sostenere. Così come, in continuità con chi c'era
prima, si è lavorato sugli approfondimenti dei collegamenti
intervallivi (oggi pronti alla discussione) e sui lavori più
importanti da fare sui nostri impianti a fune, nonché sugli impegni
finanziari che ne deriveranno, impegni importanti, che ci vedranno,
se lo deciderete, esposti su vari punti.
Termino, colleghi. Devo dire che ho trovato un gruppo di
professionisti in Assessorato che ha lavorato tanto. Hanno
dimostrato tutte le loro capacità professionali e la loro dedizione
al lavoro; voglio ringraziarli tutti per l'impegno profuso e
l'obiettività dimostrata in questo periodo. Il lavoro fatto è stato
molto e direi proficuo, lo lascerò al collega che mi
sostituirà.
Non condivido tutto quanto affermato dal collega Baccega, mi
trovo su posizioni francamente diverse ed opposte: non è tutto
buono quello che fa lui e pessimo quello che fanno gli altri.
Ognuno si impegna per creare sviluppo a questa comunità. Lui
raccoglierà come gli altri il lavoro di chi l'ha preceduto e potrà
valutarlo. L'importante è che tutti insieme si dia un impegno
sincero in favore della comunità valdostana e non ci si limiti solo
a battute e
spot
elettorali in questa sede. È chiaro che il
passaggio odierno, non ce lo nascondiamo - è già stato accennato e
anche dichiarato apertamente - ha un suo significato politico di
riunione di una parte delle forze autonomiste, ma è "una parte".
Non hanno aderito tutte e non tutte sono state invitate al tavolo
della discussione e i motivi possono essere di vario tipo.
L'autonomia non sta tutta da una parte, è un valore che riguarda
tutti i valdostani, indistintamente dall'appartenenza politica e
dal proprio modo di pensare.
Io vi auguro buon lavoro, questo lo devo fare. Non sarò di
questa partita, non vi darò il mio sostegno. Penso che anche il
gruppo che rappresento non darà il suo sostegno, però non faremo
mancare il nostro confronto, il nostro apporto su ogni singolo
dossier
, magari con un occhio critico, ma sempre propositivo
e costruttivo.
Presidente -
Ci sono altri? Non vedo nessun collega
iscritto a parlare. Se non ci sono richieste di intervento, chiudo
la discussione generale. Io non posso tenere conto di chi non è in
aula, scusate! Ho fatto una domanda: se c'è qualcuno intenzionato a
parlare, si iscriva; se non c'è nessuno, chiudo la discussione. La
discussione generale è chiusa. Mi dispiace per lei, collega Certan.
No, non aveva schiacciato, assolutamente! Non aveva fatto nessuna
richiesta. Collega Marquis, per cortesia!
Chiedo una sospensione per una Conferenza dei Capigruppo.
La seduta è sospesa dalle ore 11:31 alle ore 11:41
.
Rosset (Presidente) -
Possiamo riprendere i lavori?
Chiedo ai colleghi di rientrare. Chiederei di stare o dentro o
fuori. Grazie.
Come deciso in Conferenza dei Capigruppo, la discussione
generale è chiusa, si può andare in replica e, come concordato, per
la dichiarazione di voto verranno dati dieci minuti anziché cinque,
siccome gli oggetti sono due. Qualora qualcuno dovesse oltrepassare
i dieci minuti, non sarò così tassativo.
Nessuna replica da parte del Governo? Possiamo passare alle
dichiarazioni di voto? Dichiarazioni di voto. Ha chiesto la parola
la Consigliera Certan; ne ha facoltà.
Certan (ALPE) -
Credo che questo nuovo Governo inizi già
con il nervosismo e con il controllo dei tempi, è sicuramente di
buon auspicio.
Je crois que le Renouveau Valdôtain n'ait que commencé.
Aujourd'hui ne se termine pas une phase, ce n'est qu'une secousse
afin qu'une nouvelle saison puisse s'avérer. Il s'agit d'une
secousse pour apaiser les appétits des lions et pour apaiser les
dernières exigences de la vieille politique. C'est une vieille
politique, celle qui s'installe aujourd'hui, maquillée sous un
nouveau programme appelé "d'urgence", qu'au lieu d'accueillir une
nouvelle façon de s'occuper de la
res publica
et de laisser
se concrétiser et agrandir dans un vrai projet commun, à un certain
point s'est épouvantée au point que l'aveuglement des
personnalismes et des jalousies ont remporté le mieux sur le projet
de nouveauté.
Je me demande, Monsieur Perron, pour quelle raison vous n'avez
pas continué à gouverner le 10 mai, par exemple; vous étiez déjà
ensemble, je me demande pourquoi vous avez démissionné! Il est
important de dire que ce projet de renouvèlement, que nous avons
essayé de bâtir, aujourd'hui ne s'interrompt pas pour des
motivations politiques importantes, pour des questions d'autonomie
ou de principe. Les gens en ont marre d'entendre parler de ces mots
basilaires, très importants pour notre Région, mais qui sont
employés sans y croire. Donc, il n'y a pas de motivations
politiques importantes, pas de raisons administratives, mais il
s'agit de raisons exclusivement électorales. Les grands gurus de la
politique valdôtaine ont calculé que pour gagner les prochaines
élections il n'y a pas besoin de convaincre les citoyens avec des
propositions et des programmes, les citoyens ne sont pas si
importants. C'était mieux faire des calculs, et nous l'avons lu sur
la presse, il fallait être au Gouvernement et arriver à la
Présidence de la Région pour gagner les élections. Voilà, pour le
bien de la Vallée d'Aoste! Il fallait embarquer quelqu'un d'autre,
peut-être moins précis, moins cohérent, pas pour aller aux
élections en changeant, mais pour embarquer et avoir les voix.
D'altronde non dimentichiamoci le parole del collega Bertschy in
una riunione di maggioranza: "Noi perdiamo voti, voti, voti - ha
tuonato un giorno al collega Chatrian sul
dossier
Casinò -
lo vuoi capire o no che devi togliere certe persone perché noi
perdiamo voti?". Questa era la grande prospettiva che la Valle
d'Aosta aveva, altro che il bene della Valle d'Aosta!
Le raisonnement était très clair: pour gagner les prochaines
élections on doit atteindre le 42%, il faut se rassembler, mais à
quel prix pour la Vallée d'Aoste? Unir pour des objectifs communs,
partageables avec les citoyens ou faire un collage, coller pour
remplir des slogans? Aujourd'hui se rassemblent ceux qui se
ressemblent? Et le rôle des citoyens? Existe-t-il encore un respect
pour le rôle des citoyens? Nous, on a cru et on a estimé que ce
rassemblement et cette mise en commun devaient être faits sur des
objectifs communs, en partageant des principes, un programme, et
non uniquement pour un énième change de Gouvernement, pour réussir
finalement à atteindre le siège plus haut de la salle.
Quand ALPE a décidé, au mois de mars 2017, d'accepter le défi,
j'avais des réserves, mais je savais à quel point il était
important pour nous ce changement; je n'arrivais pas à comprendre
si les autres forces politiques concernées en était convaincues de
la même façon que nous, mais seul les démissions de tous les
Assesseurs de la Junte m'avaient convaincu. Je crois qu'ALPE a su
démontrer d'être capable, d'être force de Gouvernement
constructive, de travailler.
Monsieur Follien, ces jours-ci je suis allée recueillir mes
pensées avec nos pères fondateurs (vous l'aviez rappelé l'autre
jour); sur le tombeau d'un des plus importants il y avait écrit:
"J'ai cru, je vois". Et bien, nous avons cru en ce que nous avons
fait et nous voyons, nous regarderons attentivement ce qui est en
train d'arriver. J'ai dit: "Abbiamo creduto, osserviamo, vigiliamo
senza paura, senza fretta".
Mi dispiace che questo ennesimo Governo inizi già con un
programma d'urgenza, bisogna fare in fretta. L'operazione
capricciosa di oggi è un'operazione di vertice, un accordo tra
clan
di spartizione del potere. L'ho già ricordato la scorsa
volta che gravi cose sono successe in questa nefasta legislatura,
anche in quest'ultimo periodo: sono state registrate riunioni
delicate e - cosa gravissima - le registrazioni sono state inviate
a terzi per pubblicarle, probabilmente con l'intento di nuocere a
qualcuno e danneggiare qualche collega. Anche la questione dei 25
mila euro è inquietante, mi auguro veramente che venga fatta
chiarezza nel più breve tempo possibile. Credo che neanche Freud in
questo momento, nessun altro clinico, sarebbe in grado di tenere
una seduta di psicanalisi. Speriamo che sia l'ultimo colpo di coda
di irrequieti assetati di potere. Solo chi è affetto da deliri di
onnipotenza crede di poter fare come se niente fosse. Mi auguro
finalmente che con questo atto il complesso di Edipo, che di solito
si supera a due o a tre anni, venga superato definitivamente, che
trovi rimedi conclusivi e che, dopo tanto saltellare, si riesca
veramente a trovare la pace dei sensi, almeno per qualche mese.
In questi mesi, per quanto mi concerne e ci concerne, di certo
non abbiamo perso del tempo, quindi state tranquilli. Credo che le
dimenticanze sul programma d'urgenza, ad esempio della scuola e
della cultura, indica che va tutto bene... tutto bene non credo, ma
sicuramente non è stato perso niente in questo periodo, anzi. Chi
si avvicenderà, troverà sicuramente il lavoro portato avanti e
anche dei passaggi in più. In ambito scolastico si è lavorato
alacremente sull'alternanza scuola/lavoro; nel mese di maggio non
c'era, eppure era obbligatorio per legge che iniziasse a partire da
questo anno scolastico. Abbiamo siglato accordi con le imprese che
permetteranno agli studenti di confrontarsi con il mondo del
lavoro. L'accordo Stato-Regione per il PON (7,7 milioni) è da
firmare, il 30 ottobre c'è la firma a Roma, e porterà sicuramente
nuove risorse. Abbiamo messo in atto i progetti europei, la
programmazione triennale dei corsi IFP; abbiamo anche iniziato con
le istituzioni tutto un lavoro di revisione della legge regionale
n. 18/2016
des adaptations
, mettendoci soprattutto
all'ascolto della scuola. Poi abbiamo fatto tutto il discorso della
revisione della legge sulle biblioteche, le associazioni culturali,
il restauro e la valorizzazione del patrimonio artistico, storico
ed ambientale. Non siamo certo stati a dormire e c'è stata davvero
una grande collaborazione anche da parte dei lavoratori.
Molto è ancora da fare. Sette mesi non sono stati tanti,
tuttavia la strada nuova per una nuova stagione della scuola e
della cultura valdostana è stata tracciata, c'è. È solo un
arrivederci. La primavera e le elezioni questa volta fortunatamente
non potranno più essere rinviati e,
obtorto collo
,
arriveranno. La parola passerà fortunatamente non più a noi,
neppure ai giornali, ma ai valdostani attraverso il voto.
Signor Viérin, è il suo settimo Governo, il sesto, non so come
vuole chiamarlo. In questi quattro anni e mezzo ne abbiamo viste di
tutti i colori, quindi le auguro davvero buon lavoro, ricordandole
che lei è il terzo Presidente; di solito
non c'è il due senza il
tre e... il quattro vien da sé
!
Presidente -
Altri per dichiarazione di voto? Ha chiesto
la parola il Consigliere Norbiato; ne ha facoltà.
Norbiato (AC-SA-PNV) -
Non vi nascondo una certa
delusione nell'accingermi a commentare con voi, egregi colleghi,
l'ennesimo parto di questa nuova maggioranza; delusione dovuta al
fatto che le decisioni - peraltro piuttosto sofferte - del 10 marzo
scorso, in occasione del mio ingresso in quest'aula, erano frutto
di una consapevole convinzione, così come mi auguro sia avvenuto
che la nuova maggioranza di allora avrebbe potuto essere foriera di
un effettivo cambiamento nel fare politica. Purtroppo, in relazione
alle vicende di queste ultime settimane, il giocattolino si è rotto
e, a seguito della fuoriuscita del gruppo UVP, il progetto è venuto
meno.
Al di là dei contenuti del nuovo progetto politico, in merito al
quale esprimerò più avanti alcune mie osservazioni ad alta voce,
l'evidenziata delusione è più che altro dovuta - lo spero - ad
un'incomprensione di fondo e ad un'interpretazione errata da parte
dell'UVP nei confronti del gruppo di cui mi onoro far parte. A tal
fine, mi preme ricordare che in occasione della nascita del nuovo
gruppo Area Civica, Pour Notre Vallée, Stella Alpina, avevamo detto
testualmente che "questo nuovo gruppo rappresenta un laboratorio,
un contenitore di idee, di progetti che guarda, sì, alle prossime
elezioni (e dunque agli elettori), ma si pone in dialogo e
confronto costruttivo sia con la minoranza, sia con altri
laboratori politici similari quali il
Rassemblement
Valdôtain
tanto voluto dall'UVP". A seguito di questa nostra
dichiarazione, spiace pertanto registrare tra le motivazioni
addotte dall'UVP quella secondo cui il nostro accorpamento sarebbe
stato conseguenza di un progetto politico alternativo a quello del
Rassemblement
. Ulteriore causa di delusione è il fatto di
essere stati unilateralmente esclusi dal tavolo del
Rassemblement
, quasi che esistano autonomisti di serie A e
di serie B. In merito, ritengo non corretto il fatto che la patente
di "autonomista", "federalista", "regionalista" sia prerogativa
degli unionisti e degli ex unionisti.
Concordiamo quindi sul fatto che sia di grande attualità, vista
la crisi che attanaglia la nostra Regione, la necessità che le
forze autonomiste, nel senso più nobile e disinteressato del
termine, si riuniscano per risolvere i problemi della collettività.
Pare che tale momento non sia ancora maturo. Ad ogni buon conto,
non dimentichiamo che il popolo sovrano fra pochi mesi saprà
sicuramente mettere ordine a questi nostri interrogativi.
Infine, mi sia permesso osservare che la tanto decantata
impalcatura datata 10 marzo scorso, l'elemento di novità e del
cambiamento metodologico di governo è improvvisamente scomparso
nella vostra mozione, tanto da far registrare la presenza di
consumati professionisti della politica nella Giunta che vi
accingete a votare.
Presidente -
Ha chiesto la parola il Consigliere
Padovani; ne ha facoltà.
Padovani (GM) -
Avremmo preferito un po' di alternanza,
ma evidentemente non c'è la volontà di fare un dibattito.
Questa vicenda non poteva che concludersi di venerdì 13. Come
qualcuno saprà, venerdì 13 è anche il titolo di una serie di film
horror
abbastanza nota. Un mio amico, in questi giorni, mi
chiedeva se qua dentro qualcuno gioca al gioco delle sedie, quello
che si faceva da bambini in cui partiva la musica, si correva
intorno alle sedie e poi, quando smetteva la musica, chi rimaneva
senza sedia aveva perso. Io sinceramente non so a che gioco si stia
giocando qui dentro, ma penso che ci sia una linea ben chiara,
linea che riporta un noto giornale valdostano di questa settimana.
Prima il collega Viérin citava Alexis Vallet, ora io citerò Dino
Viérin. Questa citazione è su un giornale di lunedì e dice: "la via
all'UVP l'aveva indicata qualche tempo fa il suo mentore Dino
Viérin: alle elezioni bisogna andarci governando e con la
Presidenza". Bisogna dare atto all'UVP che è riuscita in
questo.
Ricordo che l'UVP ha tolto la fiducia alla precedente
maggioranza perché non c'era un progetto condiviso, non c'era unità
di intenti e non vedeva un futuro politico. Ora, sentendo anche gli
interventi tra lo scorso Consiglio e questo, non ci vedo tutta
questa unità, a partire da come si legge questo nuovo Governo. C'è
chi lo presenta come la novità (come ha detto il collega Viérin) e
c'è chi dice che in realtà è il ristabilimento dello
status
quo
o il ristabilimento di una situazione
ex ante
(come
hanno detto i colleghi Contoz e Guichardaz). Lo vedremo con il
passare dei giorni che cos'è. Ad oggi sinceramente mi sembra di
poter dare ragione ai colleghi Contoz e Guichardaz perché, anche
solo a leggere i nomi della nuova Giunta, il ristabilimento dello
status quo
mi sembra evidente.
Dicevo che è un progetto che non parte proprio benissimo in
quanto ad unità di intenti e di vedute. Cito quanto ha affermato il
collega Guichardaz su un
social network
giusto undici giorni
fa: "Il
Rassemblement
è fallito come partito; in molti si
stanno chiedendo che senso abbia un riassembramento di gente che è
ancora in politica esclusivamente in virtù della separazione dalla
casa madre. A che pro rimettersi insieme, quindi? È una domanda che
francamente mi pongo anch'io da un po' di tempo e con maggiore
insistenza, da quando è cominciata la manfrina del
Rassemblement
". La soluzione del Consigliere: "A dire la
verità, ci sarebbe anche una terza via che tutti inneggiano, ma
nessuno vuole andare al voto anticipato". Ora evidentemente in
undici giorni gli hanno spiegato qual è il senso del
Rassemblement
, probabilmente mentre gli offrivano la
poltrona da Assessore alle attività produttive, o prima o dopo
(questo magari sarà il collega Guichardaz a spiegarcelo). Il
collega Guichardaz, se non ricordo male, lo Consiglio scorso -
forse addirittura quello prima - diceva: "non ho mai avuto paura di
trovarmi dalla parte opposta della plancia di comando e, se non si
chiariranno i vari aspetti, rimarrò ancora lì". Ora evidentemente
questi aspetti si sono chiariti. Diceva anche: "i responsabili di
questo bailamme devono ammettere di aver sbagliato". Io ricordo
l'intervento del collega Fabbri che, con la classe che gli
riconosco e lo contraddistingue, ricordava al collega Guichardaz
come si era arrivati a quel 10 marzo e come l'UVP rivendicava quel
cambio di vedute, di maggioranza, cambio di maggioranza che, come
diceva prima il collega Baccega - mi perdonerà se non cito proprio
alla lettera - ha sfasciato la maggioranza
ante
10 marzo.
Ora però il collega Baccega mi deve spiegare come si può fidare di
rimettersi in casa chi prima ha sfasciato quella maggioranza.
A me sembra che questo nuovo Governo abbia un obiettivo
dichiarato, l'hanno detto più esponenti della nuova e futura
maggioranza: arrivare al 42 percento, quel 42 percento che
permetterebbe artificiosamente la governabilità. Perché
artificiosamente? Perché il sistema politico valdostano ha perso di
credibilità e, perdendo di credibilità, ovviamente ha perso la
possibilità di riuscire a governare, ovvero di riuscire a
trasformare la rappresentazione delle necessità della maggioranza
della popolazione in voti. Perché? I perché sono tanti, uno dei
perché forse in futuro sarà anche tutto quello che abbiamo visto in
questi giorni.
Vedete, la credibilità nell'elettorato la si guadagna se si
riesce a rappresentare i bisogni della maggioranza di questo
elettorato (o di una maggioranza di questo elettorato); se è
necessario creare artificiosamente, perché mettere un premio di
maggioranza nella legge elettorale è creare artificiosamente le
condizioni per la governabilità, se è necessario questo, è perché
non si riesce a rappresentare i bisogni della maggioranza delle
persone. Questo è l'obiettivo di questo Governo: arrivare alle
elezioni e provare a guadagnare questo 42 percento, arrivare alle
elezioni gestendo i cordoni della borsa. Ci sarà il bilancio tra
poco, lo ricordava prima il collega Cognetta: probabilmente voi
volete gestire i cordoni della borsa per arrivare poi alle
elezioni, magari anche provando (io non so in che modo) ad
accelerare il processo di quotazione di CVA in Borsa, perché le
voci di questa quotazione sono che il risultato sarebbe un
chiamiamolo "tesoretto" (anche se proprio piccolo non è) di circa
400-500 milioni. Quello che penso della quotazione di CVA ormai lo
sanno tutti. Il vero obiettivo di questo Governo è pertanto questo:
arrivare alle elezioni avendo gestito i cordoni della borsa. Io
spero vivamente, per le valdostane e i valdostani, che voi non lo
gestiate come è stato gestito fino a prima del 10 marzo, perché
quello non è un modo per dare risposte alla maggioranza delle
valdostane e dei valdostani che sono in difficoltà, ma è un modo
per dare risposte ai soliti noti e agli amici degli amici.
Io penso, anzi, sono convinto che questo non sia un Governo di
cambiamento. Penso che questo sia il ristabilimento dell'
ancien
régime
, della situazione
ex ante
rispetto al 10 marzo,
di quella situazione che ha portato la Valle d'Aosta sull'orlo del
baratro, in una situazione economica gravissima di crisi, sempre
più presente anche nella nostra regione. Io a questo Governo - come
ho già detto - non darò nessuna fiducia e, anzi, farò
un'opposizione molto dura.
Presidente -
Ha chiesto la parola il Consigliere
Chatrian; ne ha facoltà.
Chatrian (ALPE) -
Collega candidato alla Presidenza,
Viérin, ho ascoltato attentamente il suo intervento. I miei
colleghi Morelli, Roscio e Certan hanno già dettagliato bene qual è
la posizione del nostro gruppo, ma vorrei mettere in evidenza
qualche elemento in più. Mi sembra sinceramente molto debole questo
progetto; sarà una nostra opinione, sarà una mia opinione. Lei lo
sa e anche i valdostani lo sanno: noi non abbiamo voluto aderire a
questo progetto fragile e debole perché di nuovo non aveva e non ha
nulla.
Mi spiace sentire le parole del collega Contoz, a cui oltretutto
abbiamo permesso di entrare in questa sede, perché i suoi colleghi
non si sono presentati in questo Consiglio all'inizio di marzo, e
il termine "ripristinare lo
status quo
" devo dire che mi fa
un po' rabbrividire, mi fa persino un po' paura.
Torno al dato di natura politica, collega Viérin. Il nostro
gruppo porterà le sue proposte in quest'aula e nella Commissione
competente per approvare il bilancio. Io non so se questo sarà il
"Governo del bilancio"; lo auspico, spero che ci sia modo e tempo
di approvare la Finanziaria regionale. Non so se condividete, ma
proprio a seguito del dibattito e della proposta politica che viene
fatta oggi in quest'aula, così importante, mi sembra di aver capito
che forse, una volta approvato il bilancio, sia arrivato veramente
il momento di andare alle elezioni. Quindi perché non definire
questo Governo come il "Governo del bilancio"? Sappiate che ci sarà
la nostra proposta nel merito per la prossima Finanziaria.
Sembra passato un secolo da quando, nel 2013, ALPE, UVP e PD si
presentavano in coalizione alle regionali: si è perso, con onore
direi, ma comunque si è perso. Per quanto ci riguarda, non ci siamo
persi d'animo e abbiamo affrontato il compito che ci derivava da
quel risultato con quel giusto impegno, credendo fino in fondo alla
funzione assolutamente fondamentale svolta in democrazia
dall'opposizione. Avevamo le idee chiare (e le abbiamo ancora).
Avevamo anche un programma presentato agli elettori ed elaborato
con gli alleati, in cui era scritto nero su bianco (ecco la
differenza fra le parole e i fatti) che il "sistema Valle d'Aosta"
era malato e andava cambiato. Forse sono presuntuoso a fare questo
passaggio. Per fortuna ogni tanto gli Amministratori (noi tutti)
passano, ma le istituzioni invece rimangono. Mentre noi siamo
rimasti fedeli al nostro mandato ricevuto, voi avete deciso un
percorso diverso, che noi non condividiamo nel merito e anche nella
forma, per cui abbiamo comunque voluto portare il nostro
contributo. Noi siamo stati leali con gli elettori e soprattutto
coerenti con l'idea di fare politica a servizio della gente. Non
abbiamo voluto fare favori e nemmeno promesse; non abbiamo neanche
scalpitato per piazzare sulle poltrone i nostri militanti.
Verificatelo, ve lo dico serenamente e tranquillamente.
In questi sette mesi di Governo abbiamo dimostrato che si può
fare politica e amministrare la cosa pubblica in modo diverso. La
maggioranza a cui abbiamo aderito si era assunta la responsabilità
di intervenire finché eravamo in tempo per evitare il collasso
delle istituzioni regionali. Vi ricordo che ad inizio anno non
c'era accordo nella vecchia maggioranza sulle scelte da fare per
evitare che il Casinò andasse a fondo. Per fortuna, almeno finora,
abbiamo evitato che si desse corso a questa abiezione. È un'altra
cosa di cui possiamo essere fieri.
Sette mesi di Governo mi sembra che dia fastidio a tantissimi
Consiglieri, come dire: questo periodo deve essere cancellato,
cancellato completamente. In questi sette mesi di Governo abbiamo
comunque raggiunto risultati importanti, a mio parere. Siamo
riusciti a mettere in campo delle novità, siamo riusciti con tante
difficoltà a seguire
dossier
difficili. Siamo riusciti a
darci una nuova legge elettorale che, pur non essendo perfetta, non
come Governo, non come maggioranza, se non altro dovrebbe almeno
garantire la segretezza del voto. Abbiamo messo in sicurezza la
società
Casino de la Vallée
senza licenziare nessuno, senza
erogare denaro pubblico non giustificato da precisi impegni
risultati misurabili. Su questo ringrazio tutti i colleghi della ex
maggioranza. Siamo riusciti ad invertire la rotta. Il percorso è
ancora lungo, difficile, il tema è ancora indubbiamente da seguire
con attenzione, ma possiamo dire che siamo sulla strada giusta.
Pensiamo anche agli interventi di sostegno al settore agricolo, ne
abbiamo discusso parecchio in Giunta, più volte; due erano i
settori più colpiti: il settore agricolo e il settore edilizio. Con
il collega Viérin siamo entrati nel merito. Sapevamo che erano dei
piccoli tacconi, ma significativi, importanti. Abbiamo reperito le
risorse e dalle parole siamo passati ai fatti. Sono battaglie che
in quest'aula abbiamo fatto all'incirca in questi ultimi nove anni.
Stessa considerazione la potrei fare sull'edilizia. Non è stata
semplice la proposta che il collega Borrello ha fatto, e non è
ancora conclusa; non sarà perfetta, ma è l'inizio di un percorso
per dare delle risposte probabilmente ai due settori più in
difficoltà e più in crisi. Non parole, ma fatti.
Credo di poter dire che abbiamo anche instaurato un buon modo di
lavorare in Giunta, perché non è vero che in Giunta non si
discuteva. I colleghi possono testimoniarlo, e il collega Viérin,
candidato alla Presidenza, lo sa. Abbiamo discusso di tutti i temi,
anche di quelli più delicati, quelli che, a sentir qualcuno, non
abbiamo mai discusso. Non è vero! Ne abbiamo discusso, ma nel
momento in cui si discute non possiamo mettere il carro davanti ai
buoi. Nel momento in cui si discutono temi così importanti, non
possiamo dire alla comunità valdostana che certe cose si possono
fare se non ne abbiamo la capacità; su temi così delicati non
possiamo dire ai valdostani che l'
iter
è un altro e - come
sovente ho detto in quest'aula - che la parte amministrativa e
quella politica vanno di pari passo.
Leggendo la mozione di sfiducia, apprendiamo che improvvisamente
la Valle d'Aosta necessita di un'adeguata autonomia finanziaria.
Questo mi fa male da una parte. Mi fa male, dopo sette anni di
discussioni in quest'aula, che in questi sette mesi il Presidente
Marquis, il sottoscritto e questa maggioranza non abbiano risolto
questa criticità. Ma chi ci ha portato a questa situazione? Ma dove
siamo arrivati? Quali sono stati i motivi per cui oggi abbiamo
delle difficoltà a poter dare delle risposte puntuali a dei settori
strategici? Non è per niente chiaro sulla base di quali intenti
nasce questa ennesima maggioranza, o forse è troppo chiaro, o forse
sono troppo ingenuo, o forse siamo troppo ingenui. Non vorremmo che
dietro a tutto questo ci fossero solo dei piccoli (neanche tanto
grandi) pretesti, legittimi, ma che noi non abbiamo condiviso e che
non condividiamo.
Vorrei fare un passaggio importante per quanto riguarda il tema
dei collegamenti intervallivi, perché penso sia importante che la
comunità valdostana sappia nel merito. L'Assessorato che segue
questi temi così di impatto e strategici, per poter dare corso agli
investimenti ordinari, nei prossimi quattro anni dovrà reperire 40
milioni di euro; per dare corso agli investimenti straordinari (non
dei collegamenti intervallivi) bisognerà reperire circa 86 milioni
di euro per poter rifinanziare cinque interventi nei cinque
domaines skiables
più importanti. In tutto questo gli
intervallivi non ci sono. Con i colleghi abbiamo affrontato questo
tema in Giunta, sapendo perfettamente che ad oggi il "sistema Valle
d'Aosta" non può permettersi di poter dare corso e gambe ai
collegamenti intervallivi. È quindi solo un pretesto, un alibi,
dove ad oggi non è lì il dibattito, non è lì che non c'era
coesione, non è lì che non c'era progetto.
L'altro tema importante, non secondario, è quello della CVA. Fra
pochi giorni l'Amministrazione regionale dovrà comunicare
all'azionista (Finaosta) e dare corso a quanto leggo: "la
presentazione della domanda di ammissibilità consentirebbe di
chiudere compiutamente la fase preparatoria del processo di
quotazione, verificando l'effettiva ammissibilità al mercato
borsistico, dando nel contempo all'azionista la possibilità di
decidere, in un arco di tempo di dodici mesi, in merito
all'eventuale quotazione e disponendo di tutti gli elementi
necessari". Questo significa che deve essere ancora valutato il
tutto; se è tutto regolare, se siamo nelle condizioni di poter
eventualmente quotare una parte della nostra società in Borsa
(32-33 percento), l'azionista ultimo (il Consiglio regionale) ha
dodici mesi per decidere. Questi sono stati i due temi più discussi
in queste settimane, in questa estate calda, interessante,
caliente
. È come dire che all'interno di questa Giunta
Marquis non la si pensava alla stessa maniera, ma non è così. Non è
sul tema dei temi che non c'era progettualità, che non c'era
futuro.
Terzo tema, sul quale io ho accettato questa sfida: il bilancio.
L'80 percento delle strutture hanno già comunicato all'Assessorato
del bilancio la predisposizione per il 2018. In queste settimane,
in questi ultimi tre mesi tutta la Giunta regionale era, ed è, al
corrente di quali erano le disponibilità vere, dato che ad oggi il
punto di caduta nei rapporti con lo Stato è che non abbiamo ancora
delle certezze. Non avendo certezze non possiamo fermare un
bilancio regionale, non possiamo non dare corso alle
obbligatorietà, non possiamo non approvare una Finanziaria. È stato
comunicato a tutte le 120 strutture regionali (questa non è melina,
sono fatti scritti nero su bianco) che la disponibilità del 2017,
la quale ammontava a 1.079 milioni di euro (disponibili da
spendere), per il 2018 è la stessa. Questo è lo stato dell'arte
sulle disponibilità, quanto si può spendere. Indubbiamente ci va
una valutazione di natura politica. Noi, in queste settimane, vista
la crisi che è stata aperta, non abbiamo potuto intervenire e, di
conseguenza, decidere il percorso per poter chiudere la proposta
più importante della nostra Finanziaria, quindi il prosieguo del
triennale 2018/2020.
Presidente -
Può avviarsi alla conclusione, per
gentilezza? Grazie.
Chatrian (ALPE) -
Termino, Presidente Rosset.
Il vostro mi sembra un progetto di una fragilità estrema.
Nonostante la grande corte che ci è stata fatta, noi non abbiamo
voluto aderire a questo progetto così fragile, così debole, così
scarso. I valdostani non capiscono e ve ne chiederanno conto nei
prossimi mesi. Io penso quindi che questo sia il "Governo del
bilancio" che poi andrà subito alle elezioni per poter presentare
ai valdostani un progetto per il domani, per i prossimi
vent'anni.
Noi di ALPE andiamo all'opposizione a testa alta, soprattutto
andiamo incontro alle prossime scadenze elettorali fieri di noi
stessi e della nostra coerenza; pensiamo che la Valle d'Aosta ne
abbia bisogno. Ciò detto, per il bene della Valle d'Aosta, auguro a
lei, Presidente, a tutto il Governo e a questa maggioranza, un buon
lavoro.
Presidente -
Ha chiesto la parola il Consigliere
Gerandin; ne ha facoltà.
Gerandin (GM) -
Sono convinto che oggi in quest'aula
siamo ai titoli di coda di un film al quale non avremmo mai voluto
assistere, che sta mortificando - io penso -
in primis
i
valdostani. L'intento di lavarsi la coscienza di fronte ai
cittadini cambiando regista (la classica
substitution
) ma
proponendo lo stesso film, gli stessi attori, e con la presunzione
di vendere il tutto come una prima visione, io dico che sia davvero
poco rispettoso.
Ricordo che questo è il sesto Governo in meno di quattro anni e
mezzo di legislatura e il quarto non eletto. Collega Contoz, forse
ha perso qualche passaggio. Ci accingiamo come Valle d'Aosta ad
entrare nel
Guinness
dei primati per questo e per le
ripetute prime pagine dei quotidiani nazionali, che prima di tutto
ledono l'onorabilità dei valdostani. Fa male sentirsi chiedere: ma
i valdostani sono quelli che leggiamo? No, non sono i valdostani
quelli che leggiamo, è la politica valdostana quella che leggiamo!
La nostra autonomia - come ha giustamente ricordato il candidato
alla Presidenza Viérin - è messa in discussione e per questo sono
convinto che una gestione politica così poco incisiva, poco
trasparente e per niente coerente non possa che pregiudicare il
futuro della nostra autonomia.
Ho provato ad esaminare questo vostro nuovo progetto che
chiamate "progetto da comune cittadino" e la prima conclusione a
cui sono giunto è che ritengo sia un'offesa all'intelligenza dei
valdostani chiamarlo "progetto". Io d'ora in avanti lo chiamerò con
quello che penso sia il suo vero nome: "obiettivo 42". Questa
vostra proposta è di assoluta continuità, mentre a mio parere
questo momento di grande difficoltà necessitava almeno di una
proposta di cambiamento. Dovevamo almeno proporre ai valdostani la
possibilità di ipotizzare un qualcosa di diverso.
Io ho ripercorso un po', da comune cittadino, il passaggio di
quelli che lei, Presidente, propone come Assessori.
L'Assessore Marguerettaz lo conosciamo da quando ci ha proposto
in tutta la sua
grandeur
il Casinò: ci ha proposto un
progetto milionario, approvato per 65 milioni, ma ne abbiamo spesi
più di 110 e non sappiamo ancora adesso chi li ha autorizzati,
salvo poi essere uno di quei promotori, assertori convinti che
erano dei ristori dovuti. Lo diceva anche in quest'aula: no, è
tutto dovuto! Che importa se dobbiamo riorganizzare o eventualmente
rivedere il discorso dei costi? Quelli no, erano ristori dovuti! Mi
ha già anticipato il collega Cognetta e inoltre io l'ho definito in
quest'aula "l'Assessore ai contenziosi", per cui avremo buone
possibilità di riprendere quel percorso che ha dovuto interrompere.
Ha ridicolizzato la Valle d'Aosta per come ha gestito la vicenda
del
Tor
, per cui mi auguro che abbia la forza, Presidente,
di non rimettere in piedi il
4K
. I collegamenti
intervallivi: ma chi non può essere d'accordo sul collegamento
intervallivo se, dal punto di vista della sostenibilità economica e
dello sviluppo economico, l'opera è da mettere in piedi? Però chi
sta proponendo ora questi collegamenti si è dimenticato di mettere,
nel triennio della Finanziaria, quelle risorse necessarie per
mantenere almeno in vita e sostituire gli impianti oggetto di
revisione.
Collega Perron, sulla sua trasparenza al Casinò, per carità...
io non so se avrà la delega al Casinò, ma il fatto di leggere dal
programma che comunque avrà la delega alle partecipate (presumo
anche il Casinò), non mi tranquillizza molto. Lei è quello che in
quest'aula, due mesi prima di presentare la Finanziaria, negava la
necessità di ricapitalizzare, per poi trovarsi con un
deficit
di quelle proporzioni legato all'iscrizione di
gestioni anticipate che, ahimè, potrebbero causare anche seri
problemi su chi le ha iscritte e chi comunque ne era a conoscenza.
Quello che poi non mi tranquillizza come cittadino è come lei ha
gestito la situazione economica di questa Regione. Lei è quello che
ha portato, o comunque negli ultimi anni è stato colui che ha
contribuito a portare questa Regione al meno 40 percento del
bilancio. Sto ancora aspettando che mi risponda come mai nel 2014,
quando tutti gli altri hanno siglato un patto a tutela delle
risorse economiche, noi non ci siamo mai seduti con lo Stato. Spero
che, ricoprendo di nuovo quella poltrona, recuperi quella
documentazione e ci dica in aula qual è stata la scelta politica di
non sottoscrivere un patto a tutela del trasferimento finanziario
dello Stato. Le ricordo di aver dato il via ad un appalto sulle
pulizie con il 48 percento di ribasso d'asta, dove di fatto ha
causato una classe di dipendenti delle cooperative in dissesto
finanziario, perché questi di media prendono - l'ho ricordato - 376
euro. Siamo ancora aspettando di sapere come mai e qual era la
scelta alla base.
Assessore Rini, lei è stata baciata dalla fortuna quando era
Assessore, glielo posso garantire. Le hanno dato 50 milioni per il
piano cultura 2016 e non ha speso un euro. È in coppia, in
tandem
con il collega Baccega, del quale dirò poi cosa ne
penso come comune cittadino. È stata sfortunata per il codice degli
appalti, per il nuovo regolamento, tante cose. Peccato che le
Regioni, anch'esse in attesa della regolamentazione del codice
degli appalti, gli appalti li hanno fatti! Io non so veramente dove
si è fermata e che puntata ha perso.
Collega Baccega, io sono basito come comune cittadino che venga
riproposto Assessore in un Assessorato così importante come quello
dei lavori pubblici. Leggo testualmente quello che lei mi ha
risposto il 7 ottobre 2015: "Ritengo che sarebbe sbagliato cercare
di contrastare un fenomeno contingente con misure che non
sarebbero, nei tempi in cui si potrebbero applicare, funzionali.
Rischiano di non essere più attuali, anche perché non si sa bene
quanto i tassi bancari possano essere così bassi. Ad esempio,
tentare di favorire l'accesso al mutuo prima casa in competizione
con le banche non incrementerebbe significativamente il numero
degli acquisti o di costruzione di prime case. Analogo discorso si
può fare per gli importi di spesa e per le superfici ammesse dalla
legge. Di fatto, sarebbe iniquo far rientrare nei mutui regionali
chi può già permettersi il mutuo bancario. Infatti ridurre i tassi
e modificare gli importi di superficie non solo produrrebbe
l'aspetto di favorire solo già chi può farsi la prima casa, ma
andrebbe ad accelerare l'erosione delle somme che potrebbero essere
a disposizione". Io spero che lei faccia un
poster
di quello
che ha pubblicato ieri
Il Corriere della Sera
, ma se lo
faccia grande e se lo metta davanti alla scrivania, davvero,
guardi! Io ho impiegato tre anni per convincerla che modificare i
mutui era un investimento per la Regione; lei mi ha risposto
questo, e questo Governo la ripropone Assessore ai lavori pubblici.
Auguri, Presidente, sarà un duro lavoro!
Non entro nel merito di chi comunque già c'era. Penso che
Bertschy abbia ereditato un'eredità pesante, il programma è
impegnativo. Mi auguro che non sia troppo influenzato da chi l'ha
preceduto in Assessorato. Non so se ha fatto bene i conti, se ci
saranno le risorse sufficienti per un programma così ambizioso. Le
dico solo che non è il momento di illudere, ma di essere
realisti.
Nogara, auguri! Avrà bisogno di tanta fortuna per concretizzare
le tante promesse. Il settore agricolo ha bisogno di certezze, non
di mancette.
Guichardaz: non giudicherò di certo la sua azione
amministrativa, perché penso possa essere anche incisiva, è
comunque preparato. Politicamente rimane per me una delusione,
questo non posso non evidenziarlo. Io mi chiedo a cosa serve votare
le persone se queste sono ostaggi del sistema, dell'incoerenza
delle forze politiche di appartenenza, se prevalgono le logiche
delle poltrone, se le giustificazioni sono "me lo ha imposto il
movimento o il partito". La coerenza e il rispetto del voto non ha
partito, non ha appartenenza politica! Tutto il resto è una presa
in giro per chi ci ha votati.
Chiudo con una valutazione politica che farò molto rapidamente.
Io penso che questa nuova maggioranza abbia di fatto tre finalità.
La prima è prendere tempo per far dimenticare ai valdostani questa
operazione "poltrone e bottega" fatta di illusionisti,
contorsionisti, saltimbanchi e quant'altro. La seconda è far
crescere la disaffezione alla politica e, di conseguenza, al voto
(io però penso che siete già oltre, nel senso che siamo già alla
rabbia dei cittadini, e non so se è un buon segnale per chi vuole
prendere tempo). La terza è mettere le mani sul tesoretto della
CVA, ma non ci arriverete, non avrete i tempi. Qualcuno l'ha detto:
le marchette sono finite.
L'ultimo pensiero - e veramente ho finito - è un messaggio che
rivolgo ai miei ex compagni dell'UVP, ma lo dico con il cuore in
mano, perché io condiviso con voi un percorso e, tornassi indietro,
lo rifarei. Presidente, lei ogni tanto usava quella metafora, che
ho coniato io, dicendo: abbiamo avuto il coraggio di attaccare una
portaerei con un canotto. Il messaggio che abbiamo dato ai
valdostani era un altro: il coraggio che abbiamo avuto addirittura
di dividere famiglie che hanno avuto fiducia in noi e che adesso
purtroppo non capiscono il perché abbiamo abbandonato il canotto
per salire al timone della portaerei.
Finisco veramente dicendo che questa vostra proposta parte in
modo sbagliato. La mia idea può anche essere sbagliata, ma io penso
che l'unionismo, quello che viene dichiarato da più parti e che
viene visto come un pericolo, non è un pericolo, ma è un valore di
appartenenza. Unionismo è anche autocritica, è volontà di cambiare
nell'interesse dei valdostani, è ribadire i valori e i principi
della nostra autonomia. Termino con questo auspicio, Presidente,
perché penso che, al di là delle visioni diverse che abbiamo ora,
debba prevalere l'interesse dei valdostani. Io mi auguro, quando
sarà a Roma, che porti a casa risultati concreti, magari tra una
foto e l'altra con il Ministro, però risultati concreti. Glielo
auguro, nell'interesse dei valdostani.
Presidente -
Ha chiesto la parola il Consigliere
Guichardaz; ne ha facoltà.
Guichardaz (PD-SIN.VDA) -
Oggi dovremmo parlare di
politica, questo è il proposito che il rinvio del dibattito
consiliare aveva in qualche modo palesato; evitare di mescolare la
triste vicenda dei 25 mila euro con la questione della
ricostituzione di un nuovo Governo regionale, di conseguenza con
l'avvio di una nuova fase politica. È pur vero che parlare di
politica in queste condizioni non è agevole; lo dico perché la
politica nel suo significato più alto, quello che può tradursi nel
concetto di buon governo per il popolo, in questa fase pare restare
apparentemente fuori della porta per lasciare spazio alla
schermaglia politica. Dico "apparentemente" perché, per quanto ci
riguarda, questa fase della politica valdostana non è né più né
meno che il ripristino di un percorso con i dovuti aggiornamenti,
dovuti anche al breve lasso di tempo a disposizione da qui alla
fine della legislatura, che a mio modesto parere aveva nelle sue
ragioni d'essere una visione politica molto chiara, la quale credo
si riassuma bene nei due accordi politici del 2015 e del 2016.
Cito solo il riferimento al lavoro, visto che qualcuno ha
chiesto cosa avevamo intenzione di fare. In quei programmi, sui
quali noi abbiamo costruito peraltro il nostro programma d'urgenza,
il lavoro veniva declinato così: "Il tema del lavoro e
dell'occupazione, con particolare attenzione per gli
over
50
espulsi dal mercato del lavoro e per i giovani che non riescono a
trovare la loro prima occupazione, sono tra i temi centrali della
futura azione di governo, e sono alla base di un concreto e
necessario rilancio della nostra economia che l'alleanza
autonomista di centrosinistra intende perseguire". È una visione
sicuramente contestabile da parte degli avversari politici o di
coloro che non si ritrovano in quelle linee programmatiche, una
visione che può aver trovato una realizzazione più o meno
riconosciuta e riconoscibile, ma innegabilmente una visione. Quei
programmi, oggi riletti con il senno del poi, disegnavano un
percorso connotato anche da elementi ideali, oltre che permeato da
un afflato riformista importante, almeno per noi che l'abbiamo
elaborato e scritto. Il tema del lavoro, se pensate, è il pilastro
su cui si costruisce la nostra Carta costituzionale. Cito il
riferimento alle riforme necessarie contenuto in quei programmi per
rendere il voto meno frammentato e più libero. La legge elettorale,
che piaccia o no, va in questa direzione (poi ovviamente vedremo se
le intenzioni del legislatore corrispondono ai fatti). La legge
sulla trasparenza nelle società partecipate e controllate, norme
che erano tra i punti qualificanti del programma di governo 2016 e
che oggi possiamo dire di avere realizzato anche con l'ausilio e il
sincero apporto di alcuni colleghi dell'allora minoranza, era uno
di quei punti politici che noi avevamo inserito nel nostro
programma.
L'accordo politico con cui ci presentiamo oggi al voto dell'aula
riprende in parte quei programmi, per convinzione, certo, ma anche
per ribadire una continuità di intenti e di idee; chiaramente poi è
stato attualizzato, riadattato. Il programma che abbiamo allegato
alla mozione di sfiducia costruttiva, e che oggi diventa un
programma d'urgenza, è emergenziale. Lo abbiamo intitolato proprio
"d'urgenza", consci dello scarso lasso di tempo che ci separa dalle
prossime votazioni. Non poteva certo essere un programma di
legislatura. Dicevo che è stato riattualizzato, ma senza rinunciare
alla volontà di assicurare continuità ideale e operativa con il
programma interrotto, non per nostra volontà, il 10 marzo. È un
programma che tocca con realismo argomenti che sono
à la une
nel dibattito politico, ma soprattutto che sono avvertiti come
urgenze dalla popolazione, in alcuni casi come conferme di azioni
intraprese e già in parte elaborate, lavorate (se si può dire così)
in un'ottica di implementazione e di completamento. È un programma
che in alcuni punti continua, in accordo tra tutti all'interno del
gruppo che lo ha elaborato, azioni intraprese da alcuni dicasteri,
in altri innova, in altri riprende il filo interrotto il 10
marzo.
È un progetto che comunque - come detto bene dal collega Perron
e dal Presidente Viérin - pur nella sua emergenzialità, pur
mantenendo i piedi per terra, vede oltre la legislatura. I temi dei
rapporti con lo Stato e l'Europa, del rilancio, dello sviluppo, del
sostegno che riguardino l'agricoltura, il lavoro e le fasce più
deboli sono temi programmatici che richiedono una visione di
prospettiva di lungo termine, non si esauriscono nel breve lasso di
tempo di una legislatura. Sono temi che aprono e riaprono o
apriranno e riapriranno continuamente il dibattito politico, certo
con tutte le sue sfumature dialettiche, a volte di
contrapposizione, ma che per la loro trasversalità non sono
patrimonio né di questa squadra di maggioranza, né di quelle
precedenti, né di quelle che verranno. Sono patrimonio comune sul
quale tutti, anche chi verrà dopo di noi, anche chi oggi è
all'opposizione, anche chi lo sarà forse domani, saranno chiamati a
dare il loro contributo, ciascuno dalla propria posizione e
collocazione politica ideale.
Noi abbiamo fatto opposizione per molto più tempo nelle ultime
legislature. Siamo un gruppo che non ha mai avuto paura di
misurarsi con l'attività ispettiva, ma neppure con le proposte, che
anche dall'opposizione assumono piena dignità, che possono trovare
tranquillamente realizzazione, se fatte con senso di
responsabilità, vale a dire per costruire e non per distruggere.
L'opposizione, colleghi, è l'anima della democrazia e noi sappiamo
che è velleitario pensare che la politica possa operare senza il
suo fattivo contributo. Noi siamo qui per lavorare, crediamo di
averlo dimostrato nella nostra esperienza di opposizione e di
maggioranza, senza porre pregiudiziali al coinvolgimento di tutti
coloro che avranno voglia di proporre idee, percorsi, ragionamenti
e dibattiti.
Collega Chatrian, ho apprezzato l'intervento che lei ha fatto.
Noi non siamo qui né per distruggere le cose di buon senso fatte da
chi è venuto prima di noi, né per attribuirci meriti che non sono
nostri. Noi non abbiamo la frenesia di assumerci la paternità delle
azioni altrui, siamo qui per portare la nostra Regione alla fine
della legislatura, mettendocela tutta, tenendo fuori per quanto
possibile le schermaglie di schieramenti inutili, spossanti,
defatiganti, energivore. Saranno gli elettori poi a decidere chi ha
ben governato, chi ha fatto una buona opposizione, chi ha fatto e
chi ha disfatto.
Lo diceva l'altro giorno il collega Cognetta: siamo stati in
maggioranza in trentatré, quindi ognuno credo oggi possa dimostrare
ciò che ha fatto, ciò che avrebbe potuto fare e ciò che non ha
fatto, e la nuova legge elettorale garantirà il giusto segreto, un
voto libero, di coscienza, anche un voto di opinione.
Voglio però fare un'annotazione per il collega Roscio, che
stamattina d'improvviso è diventato un "
pasionario
". Dopo
quattro anni di sonno si risveglia, spinto dall'orgoglio, o forse
più dalla rabbia di dover lasciare una poltrona sulla quale,
francamente, al di là delle competenze intrinseche che lei si
attribuisce, pare non abbia lasciato grande traccia. L'accorpamento
dell'ambiente alle attività produttive è sinceramente poco
traducibile, ma noi l'abbiamo mantenuto responsabilmente per non
ricreare scombussolamenti, per non rimettere in discussione
organizzazioni che voi avete voluto cambiare, collega. Noi
cercheremo comunque di rendere produttivo questo accorpamento
cercando di individuare modelli economici che sappiano coniugare
(l'abbiamo scritto nel nostro programma) il
business
inteso
nel suo senso buono con l'ambiente: la cosiddetta
green
economy
, ad esempio, lo abbiamo declinato. Solo un'annotazione,
collega Roscio. Io, per formazione scolastica e lavorativa, sono un
tecnico di igiene e tutela dell'ambiente, con il collega Restano
abbiamo fatto lo stesso percorso, lui è stato anche mio
coordinatore. Non avrò sicuramente le sue competenze - se non erro
lei insegna Fisica a Ragioneria, mi sembra di averlo letto sul suo
curriculum
, mentre lei, al contrario, il mio
curriculum
non l'ha letto - ma ho un
background
culturale e lavorativo che credo lei non possa mettere in
discussione. Penso di essermi interessato nella mia vita, magari
non al pari suo, nell'ombra, di temi ambientali senza aver mai
fatto vetrine elettorali di questo. Anch'io, come lei, ho sostenuto
attivamente il referendum contro il pirogassificatore, senza salire
sul palco come faceva lei, ma stando tra la gente a raccogliere
firme, a cercare di convincere sull'opportunità di intraprendere
quella strada. Certo, collega, abbiamo scritto pochi riferimenti
all'ambiente, ma per umiltà, per non far vedere che noi siamo più
bravi e che saremo più bravi. Le assicuro, però, che noi
continueremo con senso di responsabilità ciò che è stato fatto bene
- glielo dico pubblicamente - e proporremo, compatibilmente con il
tempo a nostra disposizione, il nostro contributo, cosicché lei
potrà eventualmente criticare a questo punto sulle questioni
avvenute. Ci lasci almeno insediarci e di capire cosa lei ha fatto
in questi otto mesi, dopodiché potremo aprire un dibattito
eventualmente, visto che la sua attività francamente io non l'ho
così presente.
A proposito della mia presenza a quell'incontro sull'aria a
Courmayeur che lei ha criticato, è proprio per senso di
responsabilità che ci sono andato, per capire, per approfondire in
vista di un eventuale insediamento alle attività produttive a
all'ambiente, per questo Assessorato che voi avete voluto
accorpare. Lei sa bene, collega - ma non l'ha spiegato a chi ci
ascoltava - che quello era un incontro perlopiù tecnico, dove c'era
l'ARPA, gli Amministratori e qualche esperto del campo. Piuttosto
mi stupisce che non ci fosse lei, collega Roscio, che con la sua
presenza avrebbe dato autorevolezza e credito all'iniziativa, ma a
quanto pare era in altre faccende affaccendato: era a costruire il
suo intervento di critica nei miei confronti, è più facile.
Collega, aspetti prima di criticare le cose non fatte, mi lasci il
tempo di capire cosa ha fatto lei, quale contributo ha dato a quel
difficilissimo Assessorato, e stia tranquillo che io so riconoscere
i meriti più che i demeriti.
Collega Padovani, posso dirle con molta franchezza che sul
Rassemblement
ho sempre avuto le stesse idee e non le ho
cambiate. A mio parere quell'operazione si è rivelata fragile sin
dall'inizio, tant'è vero che oggi il
Rassemblement
non si è
realizzato. Credo di essere libero e poter dire ancora ciò che
penso. Le dichiarazioni di questa mattina mi confermano in quello;
certo, l'abbiamo chiarito. Lei, Padovani, legge solo ciò che vuole,
aspettiamo che un giorno o l'altro lei ci dica cosa vuole fare,
quali sono i suoi programmi, le sue idee, perché io, più che
critiche nei confronti di Rollandin e critiche patologiche nei
confronti dei suoi ex colleghi di movimento o di partito (è un po'
una malattia della sinistra quella di scagliarsi contro i propri ex
compagni), da lei non ho proprio sentito nulla. Lei sarà
all'opposizione, quindi potrà parlare, potrà fare delle proposte e
manifestare le sue capacità di proposizione. Credo che oggi la
situazione si commenti da sola, al di là delle interpretazioni dei
colleghi. Noi torniamo convintamente a quel 10 marzo con un
programma riattualizzato, senza la frenesia di occupazione che vi
ha caratterizzato e che lei ha ben evidenziato, collega Padovani,
quando doveva probabilmente
parlare a nuora perché suocera
intendesse.
Presidente -
Ha chiesto la parola il Consigliere Fabbri;
ne ha facoltà.
Fabbri (UVP) -
Sarò estremamente breve.
Vorrei cominciare con l'esprimere anch'io la mia simpatia per il
collega Padovani. Farò però una piccola critica al suo intervento,
perché ha esposto un nostro rappresentante su un articolo
giornalistico che esprimeva più che altro un pensiero
giornalistico, un pensiero del giornale; oltretutto è una persona -
pur con i suoi difetti - a cui tutti riconoscono un'intelligenza
politica che va al di là di queste piccolezze.
Oggi proviamo a chiudere un periodo di turbolenza che può
sconcertare chi ha seguito questa fase politica. Speriamo di dare
un progetto di governo e di stabilità politica che si possa
sviluppare nei prossimi anni.
Con soddisfazione il nostro movimento dell'Union Valdôtaine
Progressiste si affida a questo nuovo Governo, guidato e presieduto
dal collega Viérin, che vede due colleghi del gruppo alla guida di
Assessorati particolarmente impegnativi. Questo è lo sviluppo di un
lavoro, di un impegno da parte del gruppo e di tutto il movimento,
con tutti i suoi sostenitori, non rivolto alla logica del potere e
delle poltrone (peraltro poltrone scomode) - anche qui mi rifaccio
ad un intervento del collega Roscio, lui le poltrone le giudica a
seconda di chi ci sta seduto sopra - ma frutto di una logica
politica che si rifà al motivo fondante del movimento dell'Union
Valdôtaine, egregio collega Gerandin: promuovere un processo di
cambiamento nel modo di governare, una finalità che riteniamo
doverosa nei confronti dei valdostani e che oggi vede un'ulteriore
tappa nella sua realizzazione.
Non è che una fase, una fase iniziata già fin dall'inizio.
Giustamente la collega Morelli ha messo in luce il movimentismo
dell'Union Valdôtaine Progressiste, insieme agli altri colleghi, in
quel bel progetto che abbiamo messo in piedi all'inizio della
legislatura: quello della
Renaissance
. Comunque questa non è
che una fase, a cui altre seguiranno nel futuro processo di
rifondazione dell'area autonomista che l'UVP ha iniziato
formalmente due mesi fa. È il frutto di un'idea politica e di un
lavoro programmatico nato nell'ultimo scorcio della passata
legislatura (eravamo alla fine del 2012 e io non ho partecipato a
quei lavori). La porteremo avanti nella prossima legislatura con la
stessa convinzione e tenacia, se gli elettori valdostani
condivideranno la nostra visione e affideranno il Governo ai nostri
raggruppamenti.
L'accelerazione degli ultimi giorni, con le ultime eclatanti
notizie, è figlia di fatti adesso che brevemente vorrei
ripercorrere e chiarire a beneficio di coloro che ci ascoltano.
Questa maggioranza a cui avevamo partecipato ha lavorato molto bene
su alcuni temi, bisogna riconoscerlo, soprattutto a chi si è messo
d'impegno su
dossier
non facili da affrontare. Però, già
dall'inizio dell'estate, ci siamo accorti di una maggioranza che
non aveva la forza numerica per affrontare lo snodo principale che
l'attendeva nell'autunno: l'approvazione di un bilancio
programmatico che si preannunciava, per le note vicende dei
rapporti con l'amministrazione finanziaria dello Stato, di
difficile varo e di una ancora più difficile condivisione. Gli
ultimi avvenimenti, poi, non fanno che confermare la difficoltà del
passaggio che ci sarebbe stato. Alcuni membri della maggioranza
l'avevano del resto denunciato chiaramente. Solo a determinate
condizioni, dettate a seconda dei
desiderata
ora dell'uno,
ora dell'altro, si sarebbe potuto licenziare. Questa incertezza,
insieme ad altri tanti punti di attrito (di attrito naturalmente
logico, nel senso che la discussione doveva essere approfondita),
si rifletteva negativamente sull'operatività del Governo: una su
tutte, la stesura del DEFR, spina dorsale dell'azione politico
amministrativa della Regione. Su questa
impasse
si sono
inoltre innestati dei movimenti politici, la cui intempestività ha
aggravato l'incertezza della coalizione.
Come movimento dell'Union Valdôtaine Progressiste abbiamo dato
il via ad un nuovo progetto che, oltre ad offrire una nuova
prospettiva nel futuro panorama politico valdostano, potesse
stabilizzare la situazione governativa attuale. L'intenzione
dell'Union Valdôtaine Progressiste, dopo una prima fase che avrebbe
dovuto riunire la "diaspora unionista", era quella di aprire il
progetto a tutte le forze autonomiste (nessuno di noi ha la
presunzione di rappresentare tutto il variegato panorama
dell'autonomismo valdostano) per ricompattare politica e
amministrazione sotto un'unica bandiera della difesa
dell'autonomia, nell'immediato, ma soprattutto nel futuro. Così non
è stato. Le vicende sono note e sono state anche già ricordate.
Alcuni gruppi, non fidandosi, o per altre ragioni legittime, si
sono allontanati; naturalmente la cosa ha lasciato parecchia
amarezza, anche per la modalità con cui si è svolta. Altri hanno
proseguito prospettando un progetto amministrativo che oggi si
concretizza e che traghetterà la Valle verso il prossimo futuro
politico. Era necessario garantire una prospettiva gestionale per
il bilancio di previsione triennale, una maggiore coesione e
sicurezza di quanto relativo alla passata maggioranza, paralizzata
dai veti di alcuni componenti.
Il progetto del
Rassemblement
non si esaurisce certamente
con questa prima fase amministrativa. Abbiamo sempre affermato che
è aperto a tutti coloro che credono nell'autonomia e che sia giunta
l'ora di difenderla, soprassedendo al passato, non per scordarlo -
perché il passato non va scordato, la storia va sempre analizzata -
ma per correggere ciò che ha diviso. È un progetto che deve
risvegliare nei valdostani l'attualità e l'importanza
dell'autonomia e rendere tutti coscienti che dobbiamo conquistarla
e difenderla quotidianamente. Solo un progetto politico inclusivo e
di più ampio respiro può offrire un futuro alla nostra Valle.
C'est donc un projet qui doit réveiller dans les citoyens
valdôtains la conscience de l'importance fondamentale de
l'Autonomie spéciale, qu'elle doit être défendue chaque jour. Voilà
le projet que nous proposons: un projet pour réunir, non pas pour
diviser, mais pour offrir un futur à notre Vallée d'Aoste
bien-aimée.
Presidente -
Con questo intervento i lavori vengono
sospesi e riprenderanno alle ore 15:30.
---
La seduta termina alle ore 13:02.
