Classificazione
BILANCIO E CONTABILITA' REGIONALE



Oggetto del Consiglio n. 912 del 12 dicembre 2014 - Resoconto
OGGETTO N. 912/XIV - Disegno di legge: "Disposizioni per la
formazione del bilancio annuale e pluriennale della Regione
autonoma Valle d'Aosta (Legge finanziaria per gli anni 2015/2017).
Modificazioni di leggi regionali".
Presidente
- Ricordo che avevamo votato l'allegato A,
quindi partiamo adesso con i lavori sull'allegato B e con un
emendamento, il 39, del PD. La parola al collega Guichardaz.
Guichardaz (PD-SIN.VDA)
- Grazie Presidente.
Allora, con questo emendamento noi chiediamo un parziale
rifinanziamento della
Film Commission
. Ne abbiamo già
abbondantemente discusso in questa sede, abbiamo credo tutti
condiviso il valore promozionale di questa organizzazione, di
questo Ente che tra l'altro è stato costituito con legge regionale,
con delle specifiche finalità; una
Film Commission
che fino
ad ora ha comunque dimostrato di aver i numeri per poter...malgrado
i finanziamenti relativamente bassi rispetto a tante altre realtà:
si veda la Puglia, il Friuli Venezia Giulia e lo stesso Piemonte,
insomma realtà che hanno investito molto sull'aspetto promozionale,
sul fatto di utilizzare le proprie Regioni come set
cinematografico, come set per
fiction
e altri eventi
cinematografici.
Noi pensiamo che un'organizzazione, un Ente, che è passato da
430 mila euro a 350 mila euro, a 280 mila euro, a 250 mila euro nel
giro di tre anni, non possa continuare a subire dei
rimaneggiamenti, perché nel giro di tre anni praticamente è stato
dimezzato il finanziamento, e un'organizzazione, un Ente che si
deve occupare tra le altre cose di finanziare, di lanciare anche i
giovani cineasti, persone che in qualche modo, attraverso il
proprio lavoro danno anche lustro alla nostra
Regione...recentemente abbiamo avuto delle...insomma, siamo
orgogliosi anche di alcuni registi che sono riusciti con i loro
cortometraggi e con le loro opere a portare anche alto il nome
della nostra Regione.
Noi, con questo emendamento che è per lo più simbolico, perché
30 mila euro sono comunque cifre che non portano di sicuro al
finanziamento iniziale, che era di oltre 600 mila euro quando è
stata costituita la
Film Commission
, vogliamo anche dare un
segnale. I risparmi li ricaviamo dal famoso "articolo 11, comma 8",
che sono i tagli che sono stati accettati tra l'altro dalla Giunta
sulla Commissione
performance
e sull'ARRS, quindi sono
tagli...è denaro disponibile, e siccome ci avete bocciato gli
emendamenti precedenti continua a rimanere lì, quindi sono soldi
che possono essere tranquillamente reimpiegati con queste finalità,
e poi 10 mila euro dall'istituzione Fondazione Montagna Sicura, che
è un'istituzione che comunque ha avuto un relativo basso taglio
rispetto alle altre organizzazioni, perché, se non vado errando, ha
avuto un taglio di 10 mila euro e pertanto mantiene diciamo una sua
disponibilità economica che gli permetterà sicuramente di poter
operare in futuro. Quindi presumo, insomma, che non ci siano grossi
problemi, stante anche le rassicurazioni che l'Assessore Rini, nel
corso delle precedenti nostre iniziative ci aveva dato nel cercare
comunque di mantenere questo Ente quanto meno in funzione. Poi è
evidente che tutti pagano un po' della crisi, quindi nessuno dice
che non si devono operare dei tagli anche in questo settore, ma
credo che sia necessario investire in promozione, investire
sull'immagine della nostra Regione, perché, oggi come oggi, abbiamo
bisogno comunque di far uscire l'immagine della Regione oltre i
nostri confini e, diciamo, diffonderla il più possibile, perché
credo che sia proprio questo il settore su cui, in periodi di
crisi, è necessario investire. Grazie.
Presidente
- Grazie collega. Su questo emendamento ci
sono altri che chiedono la parola? Non vedo richieste. La parola al
collega Laurent Viérin.
Viérin L. (UVP)
- Merci Monsieur le Président.
Solo per sostenere questa iniziativa. A più riprese si è
discusso della questione di aver creato dei contenitori, di aver
creato delle iniziative anche legislative che hanno una certa
impronta, che hanno un certo indirizzo, e chiaramente sono
indirizzi che poi devono essere riempiti di contenuti, anche e
soprattutto di sostegno finanziario. Quindi, senza andare a
ripetere tutto ciò che è stato detto, abbiamo creduto fortemente
alla nascita di questa
Film Commission
, abbiamo creduto
fortemente a questo strumento come sviluppo del territorio. Pur
capendo che il momento è difficile, che le risorse sono limitate,
se fosse possibile riuscire ad aumentare una dotazione per un
settore...che è investimento, non è spesa, perché per ogni euro
investito in una istituzione come la
Film Commission
ci sono
delle ricadute sul territorio. Tanti studi erano stati fatti
all'epoca, la
Film Commission
Piemonte ne è un esempio, e
non solo le produzioni come quella che poche settimane fa sugli
schermi di Mediaset è andata in onda, "Il peggior Natale della mia
vita", che fu il primo esperimento della
Film Commission
al
castello di Gressoney e nel paese di Gressoney, portò una ricaduta
e un indotto sul territorio incredibile, per arrivare poi agli
ultimi esempi che hanno coinvolto l'intera Valle d'Aosta. Quindi
era un progetto e rimane un progetto di investimenti a lungo
termine, medio-lungo termine, perché per ogni euro investito si
creano appunto non solo le ricadute economiche per chi ha sul
settore delle attività, ma soprattutto anche per le imprese, per
chi opera nel settore e per tutte le maestranze delle produzioni
che possono rappresentare la loro professionalità. Va quindi in
questo senso il nostro sostegno a questo emendamento.
Presidente
- Grazie collega. La parola al collega
Bertin.
Bertin (ALPE)
- Grazie Presidente.
Siamo arrivati, come Regione, tra gli ultimi ad avere questo
strumento di promozione. Certamente, lo vediamo anche attraverso
altre esperienze, questo strumento ha comunque un'efficacia
notevole; bisogna sfruttarlo bene, e certamente bisogna anche
dargli la possibilità di poter agire. Pertanto, anche dal nostro
punto di vista, sosteniamo questo emendamento e crediamo che sia
utile proprio in questa fase sostenere queste iniziative.
Grazie.
Presidente
- Grazie. Altri? Ricordo che siamo
sull'emendamento 39. Se non ci sono altri, lo metto in votazione.
Qualcuno chiede la parola? La parola al Presidente della
Regione.
Rollandin (UV)
- Sì, le valutazioni che si stavano
facendo non erano tanto nel merito, ma quanto questo comporta,
sotto il profilo dei passaggi a livello tecnico...nel senso del
bilancio che deve essere visto. Allora, credo che il problema in sé
sia noto, non è assolutamente una sottovalutazione della valenza
della
Film Commission
il fatto che ha portato a queste
riduzioni. Poi, quando si riduce, si ha sempre torto, ecco,
perché...è così. Come segnale è apprezzabile, e quindi non
riteniamo di non dover accogliere questo. Vorremmo solo un attimo
verificare come accedere al discorso necessario per modificare,
perché dobbiamo modificare anche il bilancio che abbiamo
appena...cioè tecnicamente - tanto non è immediato - questo
potremmo farlo in sede di assestamento. Lo prendiamo come un
emendamento accolto, ma tecnicamente lo facciamo in un momento
successivo. Solo per evitare se...sì, come dico, votiamo l'assenso
a che il risultato di questo emendamento venga tradotto, in
pratica, nel momento in cui nell'assestamento questo viene
recepito. D'accordo, quindi chiediamo...
Presidente
- Si chiede quindi il ritiro di questa
proposta. La parola al collega Guichardaz.
Guichardaz (PD-SIN.VDA)
- Sì, per noi l'obiettivo non è
piantare baccano o chissà che cosa, l'importante è creare comunque
la situazione affinché questo finanziamento, anche da un punto di
vista del segnale, stante anche la cifra contenuta che abbiamo
indicato...più per dare un segnale proprio di interesse anche nei
confronti di chi vede la Valle d'Aosta come luogo in cui si può
investire anche in termini di immagine, di utilizzo del nostro
territorio come set per vari tipi di iniziative. Quindi
assolutamente ritiriamo l'emendamento, con l'impegno di presentare
in assestamento di bilancio la corrispondente cifra. Grazie.
Presidente
- Grazie collega Guichardaz. Rimangono adesso
nell'allegato B tre emendamenti proposti dal PD: il 40, il 41 e il
42, che non hanno avuto il parere di congruità tecnico-finanziaria;
però, come avevamo concordato nella passata Conferenza dei
Capigruppo, possono essere eventualmente illustrati. I colleghi
intendono illustrarli? Tutti e tre insieme? Va bene, tutti e tre
insieme. La parola al collega Guichardaz.
Guichardaz (PD-SIN.VDA)
- Allora, questi tre emendamenti
- l'ultimo...due emendamenti di cui uno ritirato, che praticamente
spostava gli eventuali mancati finanziamenti sul fondo in gestione
speciale di Finaosta - vanno, anche questi, nella direzione di
considerare alcuni settori, alcuni capitoli di bilancio come degni
di essere "attenzionati", come si dice (non so neanche se esiste o
se è un neologismo). Comunque ci sono interventi come gli
interventi nel settore dello sport su cui noi prevedevamo il
trasferimento di 55 mila euro, o interventi come nel settore della
cultura, con particolare destinazione sul settore delle compagnie
teatrali, che secondo noi vanno comunque considerati come settori
sui quali è importante mantenere forte l'attenzione. Perché la
nostra Regione ha bisogno, da una parte, di cultura, quindi ha
bisogno che si continui comunque a contribuire, poiché sono settori
che hanno bisogno di contributi e, tra l'altro, di contributi dati
indipendentemente dal progetto, dalla progettualità, eccetera,
proprio perché ad esempio le compagnie teatrali hanno bisogno di
mantenere anche una loro indipendenza, non devono necessariamente
essere finanziate se collegate necessariamente a progetti...diciamo
di interesse anche politico di un certo tipo.
Quindi la richiesta che facevamo noi era: attenzione a non
sacrificare lo sport...beh, è evidente, la Regione Valle d'Aosta è
luogo dove lo sport fa anche turismo, dove fa anche promozione,
dove la gente viene per farsi le camminate, per farsi le sciate,
per vedere gli eventi sportivi. Il fatto di tagliare così
pesantemente un settore come lo sport, secondo noi va nella
direzione anche di dare un segnale non positivo nei confronti di
chi vede la nostra Regione come una Regione attenta a certi ambiti.
Quindi non possiamo fare altro che discutere in questa sede, di
presentare emendamenti, senza peraltro poterli porre in votazione
perché abbiamo avuto parere negativo, dovuto al fatto che si
è...diciamo individuato un capitolo di bilancio su cui travasarlo
non tecnicamente corretto, ecco. Anche lì, il prossimo anno
cercheremo di essere più attenti, ma c'è stato il solito problema
della navetta tra uffici, che spero poi si possa risolvere anche
con i tecnici, che diano una mano ai Consiglieri magari più
inesperti a cercare di costruire, di "confezionare" - come dice il
collega Chatrian - in maniera corretta questi emendamenti, perché
il lavoro è stato anche un grosso lavoro di ricerca, diciamo di
confezionamento di emendamenti che avessero anche un senso politico
e non solo un senso puramente contabile. Grazie.
Presidente
- Grazie collega. Con questo abbiamo finito
l'esame e la votazione degli emendamenti dell'allegato B. Metterei
in votazione l'allegato B. Siete pregati di votare. Votazione
chiusa.
Presenti: 35
Votanti: 18
Favorevoli: 18
Astenuti: 17 (Bertin, Bertschy, Certan, Chatrian, Cognetta,
Donzel, Fabbri, Ferrero, Fontana, Gerandin, Grosjean, Guichardaz,
Morelli, Nogara, Roscio, Rosset, Laurent Viérin)
Il Consiglio approva.
Adesso, come avevamo concordato, prima della votazione del
disegno di legge 43 e 44, che sono stati discussi insieme, si
procede alle dichiarazioni di voto da parte dei Consiglieri.
Com'era stato fatto in altre occasioni, essendo due i disegni di
legge (il tempo è di cinque minuti, normalmente), si sommano i
tempi, e quindi per gli interventi verranno impostati dagli uffici
dieci minuti; quindi dieci minuti per ogni intervento relativo alle
dichiarazioni di voto sui due disegni di legge che voteremo subito
dopo. Io credo che non è che si possa impedire ai Consiglieri di
prendere la parola, quindi è giusto che se uno si sente di fare una
dichiarazione la faccia...poi spetta anche alla serietà di tutti i
gruppi, credo, di fare gli interventi come ritengono di fare...il
tempo è di dieci minuti a Consigliere. Chi è che chiede la parola?
L'Assessore Perron.
Perron (UV)
- Grazie Signor Presidente. Ringrazio tutti
gli intervenuti per un dibattito che è stato ricco e anche
approfondito, direi corretto nei contenuti e nei modi, a
testimonianza anche di un clima positivo, diverso da altri tempi;
non possiamo che registrarlo con molto favore.
Se c'è una novità che vorrei cogliere, non andando a ripetere
tutto quello che ho detto nella dichiarazione iniziale, è che
rispetto ad altri tempi questo dibattito si è arricchito di
numerosi ordini del giorno. Su questo vorrei dire due parole,
perché questi comportano dei precisi impegni politici che il
Governo regionale si è assunto l'onere di portare avanti, da una
parte c'è un impegno a reperire dei fondi e dall'altro vi è frutto
di un confronto fra sensibilità e argomenti diversi, che ha portato
all'assunzione di impegni sulla quale il Governo regionale dovrà
lavorare. È un aspetto importante quello che viene messo in
evidenza, perché ha comportato impegni anche trasversali sui quali
noi ci siamo assunti una responsabilità che, insieme alle
commissioni competenti, vorremmo condividere.
Un altro ragionamento che vorrei fare è che di solito, quando si
fanno impegnative in queste occasioni, esse vanno unicamente nella
direzione di cercare di reperire delle risorse; questo è un po' il
ragionamento che anche nelle audizioni in commissione spesso viene
fatto, cioè confrontando visioni diverse ci vengono sottoposte
delle idee che vanno nella direzione di suggerire, in un settore
piuttosto che in un altro, la ricerca di maggiori risorse.
Devo dire che da questo dibattito, invece, sono emersi altri
ragionamenti. Uno di questi è come sfruttare - parlando
dell'autonomia della nostra Regione - la nostra qualità
legislativa. È un argomento sul quale discutiamo poco e niente
questo dibattito al contrario ha permesso di approfondire, ad
esempio, il ragionamento che è sentito nell'opinione pubblica circa
il tema della burocrazia. Con l'ordine del giorno che è stato
sottoposto c'è un'impegnativa forte che impegna certamente la
Giunta regionale, in modo particolare l'Assessorato, ma direi tutta
la politica, a riflettere su questo aspetto, sul modo che usiamo la
nostra autonomia, in questo caso la nostra potestà legislativa.
Quindi è un'impegnativa anche a rivedere l'organizzazione della
Regione, da una parte su ciò che dobbiamo fare, ma, da un altro
canto, anche su ciò che non dobbiamo più fare. Questa è una svolta
anche culturale che assume la politica, cioè da un dibattito è
uscita, a mio modo di vedere, e ne ho preso nota, una forte
riflessione in tal senso, cioè di avere anche leggi più
comprensibili, forse più chiare, di avere uno sfoltimento di quelle
procedure che appesantiscono questa "macchina amministrativa", e di
ragionare su questa macchina che certamente è performante, ma che
può essere e deve essere snellita, andando a migliorare la sua
funzionalità, la sua organizzazione e la sua capacità di lavoro. In
tal senso la Giunta regionale è impegnata a lavorare in raccordo
col Consiglio e in raccordo con le commissioni.
Per il resto, io ringrazio e giudico positivo il lavoro che è
stato fatto. Noi abbiamo presentato questa finanziaria che ha
cercato di tener conto di un momento di grande difficoltà, che
riafferma, anche qui, con l'adozione di un ordine del giorno che
giudico molto forte, un impegno della Valle d'Aosta nei confronti
dello Stato italiano, e che, al tempo stesso, manifesta la volontà
della Regione di pretendere da parte dello Stato italiano il
mantenimento dei suoi diritti e gli impegni che a suo tempo sono
stati sottoscritti. È una finanziaria che contiene dei sacrifici, e
che cerca - e a mio modo di vedere lo fa - di contenere anche delle
risposte positive in termini di investimento sul tema
dell'economia, e del lavoro. È una finanziaria che ha cercato di
porre in essere ancora delle attenzioni verso la persona, a
testimonianza di un modello di società che va nella direzione di
avere una grande attenzione a quella che è la qualità della vita
dell'individuo, soprattutto laddove si immagina che questo sia
collocato in un territorio difficile, come spesso è quello della
montagna.
Nel complesso, quindi, io esprimo una grande soddisfazione per
il lavoro svolto. Se c'è un aspetto che colgo - perlomeno per la
mia esperienza - di diversità rispetto al passato, è che è stata
abbandonata quella logica, parlando di bilancio, di un "documento
blindato", cioè di un documento che arriva in aula ed è
intoccabile. Io credo che sia una logica vecchia, superata.
Rispetto a come è entrata in aula, io considero questa legge
finanziaria migliorata, nella sua qualità, credo sia stato un
lavoro che nel complesso ha qualificato l'aula e, per dirla fino in
fondo, ha qualificato anche il ruolo di tutti i Consiglieri, e
della politica, dando prestigio e dignità alla funzione che siamo
chiamati a svolgere.
Approfitto per ringraziare le strutture e i dirigenti per il
lavoro che hanno fatto e tutti i colleghi per i contributi che
hanno voluto dare, anche per gli emendamenti che non sono stati
accettati, dei quali ho preso accurata nota e sui quali in qualche
modo ci impegniamo a lavorare. Io credo che se ci poniamo la
domanda di qual è il compito della politica, credo che dal nostro
punto di vista, e di tutta la politica, sia quello di sentirsi
impegnati per creare le condizioni per offrire un futuro migliore
alla comunità valdostana, per creare in qualche modo una Valle
d'Aosta sicura, che cerca di offrire delle certezze e delle
prospettive, una Valle d'Aosta che cerca di offrire una terra che
ognuno possa amare, viverci. In questo senso e in questa direzione,
in accordo con tutti, noi siamo impegnati a lavorare. Grazie per
l'attenzione.
Si dà atto che dalle ore 16,02 assume la presidenza il
Vicepresidente Rosset.
Rosset (Presidente)
- Grazie Assessore. Siamo in
dichiarazione di voto. Chi vuole prenotarsi? Chiedo ai colleghi di
volersi prenotare per l'intervento di dichiarazione. Trascorrono i
minuti...qualcuno intende prendere la parola? Chiede la parola il
Consigliere Donzel, ne ha facoltà.
Donzel (PD-SIN.VDA)
- Grazie Presidente.
Abbiamo iniziato questa maratona come gruppo democratico,
personalmente, citando le riflessioni che Simone Weil faceva
durante la guerra, in un momento molto difficile per l'Europa,
dicendo che questo momento che sta vivendo l'Europa è molto
difficile. Scriveva allora:
"Non si può perdere più di quanto
perda lo schiavo, egli perde l'intera vita interiore"
,
praticamente quello che succede oggi a chi perde il proprio lavoro,
chi chiude la propria attività commerciale, artigianale; soltanto
quando si presenta la possibilità di mutare destino ne ritrova un
poco, di questa vita interiore della sua anima. In questo senso noi
abbiamo cercato, durante questo dibattito, di spiegare qual era la
nostra visione di un bilancio regionale, e non abbiamo
dimenticato...lo dico a quelli che hanno citato alcuni nostri
comunicati...abbiamo cercato di comunicare la nostra visione del
bilancio non solo in queste ultime due settimane, ma, ripeto, è da
giugno che cerchiamo di spiegare ai movimenti di maggioranza come
noi ci immaginiamo bisogna ripensare il sistema Valle d'Aosta in un
momento di crisi.
È chiaro quindi che il bilancio che ci è stato presentato -
l'abbiamo detto sin da subito - è lontano dalle nostre aspettative.
Noi riteniamo che la crisi sia davvero dura, non sia semplicemente
scaricabile sulla questione dei tagli dello Stato, che è
gravissima, che va condannata, sulla quale bisogna intervenire,
bisogna fare fronte comune come altre Regioni autonome, perché non
si veda nelle Regioni autonome quell'idea falsa e sbagliata di un
salvadanaio da cui andare a prelevare a man bassa per cercare di
tappare i buchi dello Stato. Il vero problema è il rilancio
dell'economia, una ripartenza che tutta l'Europa non riesce a fare,
che lo Stato italiano fa fatica a fare, e questo spiega e ci ha
visti sostenere lo sciopero di oggi; spero che altri, in
quest'aula, siano dell'avviso che uno sciopero che difende il
lavoro, difende i diritti dei lavoratori, sia uno sciopero
importante da sostenere per dare un cambio: basta all'austerità,
ricominciamo a investire, a fare sviluppo.
Ora, un bilancio regionale in cui, tra tagli razionali, calo
della nostra capacità produttiva, esplode la spesa di parte
corrente...esplode, quasi arriva al limite della
controllabilità...è chiaro che non ha il nostro assenso. Un grosso
lavoro abbiamo cercato di fare, non solo noi, perché l'hanno fatto
anche i colleghi dell'opposizione, di cercare di mettere a fuoco
alcune tematiche che permettessero di correggere. È vero, c'è stata
per la prima volta - e questo lo riconosco - un'attenzione nella
discussione del bilancio che ha dato un senso, anche, a questo
nostro lavoro, perché il dibattito è stato veramente serio. Io
ringrazio i colleghi della minoranza,
in primis
, per come
hanno valutato il lavoro che è stato fatto dai miei colleghi, dal
gruppo, per la serietà, e ringrazio naturalmente i colleghi di
maggioranza e il Governo regionale per l'atteggiamento non ostile,
che ha valutato nel merito gli emendamenti. Però, dobbiamo essere
anche franchi, nel senso che alcuni importanti emendamenti sono
stati accolti, lo riconosciamo, che individuano anche le nostre
sensibilità, ma dobbiamo anche tradurre in cifre, perché un
bilancio è fatto di cifre, quindi o erano emendamenti che non
comportavano costi aggiuntivi o, se dobbiamo quantificare il peso
di questi emendamenti, ce la giochiamo sotto i 500 mila euro.
Allora, ho capito che siamo riusciti a dare un segnale, a far
capire che ci sono delle criticità, delle sensibilità che vanno
accolte, però dobbiamo anche dirci francamente che sull'incidenza
in termini economici, che poi è quella che determina la qualità di
un bilancio, questa non c'è.
Abbiamo certamente apprezzato anche degli emendamenti della
maggioranza, per esempio, quello sì, con una certa consistenza, dei
6 milioni di euro che interviene...così come abbiamo apprezzato
emendamenti dei colleghi di minoranza, e abbiamo condiviso
addirittura con il Movimento Cinque Stelle il quale, alle volte,
sembra quasi che reciti le parti contrapposte a priori, ma invece
sulla questione dei costi della politica c'è stata un'adesione
abbastanza comune, che secondo noi ha anche stimolato poi, alla
fine, l'idea di arrivare a un gruppo di lavoro che comunque, se non
come vorremmo noi, andrà nella direzione di dare una risposta.
Ecco, su questa cosa del non semplificare e banalizzare e rendere
troppo demagogico il discorso dei costi della politica, la nostra
idea era molto semplice. Abbiamo cercato di farlo attraverso
segnali mandati anche alla dirigenza, finalmente l'importante tetto
ai compensi dei dirigenti, eccetera. È l'idea che se una classe
politica e dirigente della Regione...e dirigente della Regione,
perché i dirigenti non devono pensare che sono attaccati dal
sistema politico, i dirigenti devono capire che affonderanno
insieme alla nave se la nave non rimane a galla...quindi non è un
attacco alla dirigenza della Regione, ma è proprio responsabilità
in primis
dei dirigenti e della classe politica di dare quel
segnale alla comunità che soffre, di come si vuole rimettere in
sesto il sistema regionale. Allora, se questo bilancio ha permesso
di confrontarsi, di parlarsi in modo diverso, è...come dire? un
primo passo soltanto per quello che noi immaginiamo essere un modo
diverso di lavorare insieme e di confrontarsi, non è un punto di
arrivo, questo non è un traguardo.
Noi, sinceramente, lo diciamo con una certa franchezza, non ci
riconosciamo in questo bilancio, non ci specchiamo in questo
bilancio. Siamo soddisfatti che siamo riusciti a far capire le
ragioni di una nostra opposizione, non cieca, non un'opposizione a
priori, non un'opposizione che cerca di immaginare chissà quale
affondamento della maggioranza, ma un'opposizione che cerca di
portare la voce di chi non ce l'ha, in questo Consiglio, che cerca
di dar voce a delle persone, come nel caso degli emendamenti su
quelli che hanno delle malattie gravi, che non riescono a far
fronte alle cure mediche...un emendamento che, bocciato prima dal
punto di vista tecnico, alla fine è stato poi corretto e accolto,
cioè cerca di portare la voce dei queste persone e far capire le
difficoltà reali in cui si vive tutti i giorni. Secondo me, non ci
siamo ancora, ma da qui può partire un ragionamento per dire:
"vediamo se nei prossimi mesi, verso il prossimo anno, verso il
prossimo bilancio cambierà l'impostazione", si andrà a fare le
riforme vere di cui ha bisogno la Valle d'Aosta, senza tentativi di
passi indietro, senza i tentativi delle difese delle piccole
clientele, piccole...in alcuni casi grandi, grandi, perché non
nascondo che sull'articolo che è stato presentato in legge
finanziaria e che anticipa la legge sulle società partecipate, non
nascondo che, in quel gruppo, il Partito Democratico ha posto una
condizione molto forte ai lavori che sta ben conducendo il collega
La Torre: è la condizione che è finita l'epoca in cui si assumono i
figli degli amici, i figli dei figli, i parenti, i nipoti, cioè
quel mondo lì è finito! Non si può imporre la meritocrazia per
accedere all'assegno universitario e poi by-passarla con
un'assunzione in una società partecipata. Non si può
sbandierare...e guardo soprattutto l'Assessore all'istruzione...non
si può sbandierare e dire: "qui noi facciamo studiare solo quelli
che se lo meritano, però poi i posti di lavoro li daremo a quelli
che sono amici nostri, che magari si tesserano nelle nostre
sezioni". È questo che deve cambiare, è questo che il Partito
Democratico si impone di voler cambiare, ed è per questo che in
questa situazione non ci sarà il nostro voto a favore di questo
bilancio, ci sarà un voto contrario, per segnare che la strada è
ancora lunga da percorrere. Noi, però, la disponibilità e la
serietà del lavoro ce la metteremo fino in fondo.
Concludo rapidamente, Presidente. C'è stata nel dibattito una
sola cosa che mi ha un po' stonato, e ho l'abitudine, lo sapete,
con franchezza, di dire queste cose. Per puro caso stavo rileggendo
in questi giorni un libro di un filosofo che è Michel Foucault, che
racconta come nel 1600 si andarono a chiudere per la prima volta
nei manicomi i malati di mente. Voi direte: "Donzel è impazzito sul
finale"... Concludo con questo: prima la società chiudeva in campi
fuori dalle città i lebbrosi, poi venne la volta dei manicomi dove
si mettevano i malati di mente...ecco, vediamo di stare attenti a
non diventare tutti dei "piccoli Salvini" e trattare gli immigrati
come quelli che vanno reclusi e fatti uscire soltanto quando
bisogna produrre una buona fontina in un alpeggio! Ci sono
cittadini valdostani, anche quelli che magari arrivano da una terra
lontana, come sono cittadini argentini quelli che sono partiti da
Gignod, come sono cittadini statunitensi quelli che partirono da
Aosta, come sono cittadini francesi e parigini, con orgoglio, gli
amici che, magari tra un mese, andremo a salutare ed abbracciare
all'
Arbre de Noël
.
Presidente
- Grazie Consigliere Donzel. Ha chiesto la
parola il Consigliere Bertschy, ne ha facoltà.
Bertschy (UVP)
- Grazie Presidente.
Secondo bilancio di legislatura...e come non ricordare il
bilancio dell'anno scorso? Una situazione completamente diversa,
direi nei toni, nei metodi, nel sistema anche di porsi in aula e,
soprattutto, una situazione nella quale le politica non aveva
voglia di ascolto. Quindi bene ha detto il collega Donzel, il clima
è un altro, ma non si tratta di convivialità, si tratta di dire:
"siamo qui a rappresentare delle idee, delle sensibilità ai nostri
elettori", bisogna essere capaci di porre prima di tutto al centro
dell'attenzione delle discussioni del Consiglio regionale questi
temi.
Quindi con soddisfazione raccogliamo quattro giorni di lavoro
che sono stati quattro giorni di lavoro nei quali in certi momenti
sicuramente c'è stato chi ha dato l'impressione di essere a livello
di temperamento più forte degli altri, chi magari ha un metodo di
espressione che non dimostra questo, ma comunque si è parlato di
contenuti e si è stati capaci di porli all'attenzione. Questo per
dire che da quel bilancio a questo sono passati solo 12 mesi, ma
sono stati fatti, a nostro avviso, dei passi in avanti che vanno
sottolineati, altrimenti la rappresentazione che tante volte i
media fanno del lavoro che si fa qua rimane fermo a una politica
inconcludente e che nulla fa. Certo, bisognerebbe fare di più,
rendere di più, perché se ognuno di noi distribuisce le ore della
giornata che dedica alla politica e poi stringe in un pugno le cose
che ha realizzato, non ha la stessa soddisfazione come quando si fa
la vera giornata di lavoro...è più difficile, in politica,
soprattutto è più difficile quando i rapporti sono quelli di oggi,
18 a 17, 6 gruppi, a volte che sanno dialogare, e a volte
che...
Quest'anno è passato con una crisi politica verso metà anno,
nella quale sono venute fuori forse le cose peggiori di questa
legislatura, perché non si è trovata una soluzione politica che ci
ha dato la possibilità poi di riprendere, a nostro avviso, con la
forza che dovrebbe avere un Governo, la Valle d'Aosta si è fermata
70 giorni, tante colpe sono state date all'opposizione,
dimenticandosi che chi governava doveva avere la forza di
governare. Ecco, l'opposizione poteva forse avere avuto la forza,
non la colpa di aver frenato un metodo di governo nel quale non
credeva. Dopo la crisi, ripresa, rimpasto, e Governo di nuovo in
difficoltà in autunno, però una difficoltà gestita, questa volta,
con buonsenso. Quando non si hanno i numeri, dobbiamo riconoscere
che, quanto meno, la prima crisi se ha insegnato qualche cosa ai
gruppi di opposizione ha insegnato qualche cosa anche ai gruppi di
maggioranza, perché da quel momento in avanti abbiamo evitato di
contrapporci in maniera negativa, muro contro muro, si è cominciato
a dialogare e a trovare, almeno sugli argomenti che contavano,
delle soluzioni. Cito su tutte la riforma degli Enti locali, che
sarà poca cosa, se qualcuno non la vede ancora eseguita, ma è una
grande riforma, che avrà il tempo di essere capita dalla gente, ma
è una grande riforma il fatto di essere riusciti a farla quasi
all'unanimità, a nostro avviso è un pregio. In questi giorni
concluderemo poi il discorso sulla riforma delle società
partecipate, che anche questo sembra oggi un tema che forse non
viene sottolineato per la sua importanza, ci ricordiamo quanto
certi gruppi abbiano detto delle cose, altri abbiano cercato di
dirne delle altre, ma alla fine la sintesi sta arrivando. E poi,
nei prossimi giorni, speriamo che avrà un suo compimento anche la
legge elettorale. Quindi non è proprio stato un anno direi passato
così, tanto per passare.
Certo che questa fase di difficoltà del Governo ha creato,
ancora una volta, delle aspettative che è difficile in qualche
maniera interpretare per tutti nella maniera giusta, perché gli
elettori vorrebbero a volte lo scontro, poi quando c'è il dialogo
vorrebbero di nuovo lo scontro, se c'è troppo dialogo non va bene,
quindi si fa anche fatica, ma proprio perché la gente, giustamente,
vede nella politica qualche cosa che non sempre può rispondere
negli interessi e nelle sensibilità.
Questa fase di dialogo a nostro avviso è arrivata al momento
giusto, perché è arrivata nella fase del bilancio e avere un
Governo che, in una fase di bilancio, nella sua ammissione di
debolezza, ha la capacità comunque di accettare proposte su
un'impostazione che è tutta della maggioranza, perché questo
progetto politico di bilancio è il progetto politico dell'UV e
della Stella Alpina...però la capacità di provare ad aprire un
dialogo e ha la forza anche di andare ad approfondire certi temi
sui quali, solo qualche mese prima, era fortemente contrario e
rigido, ebbene, ripeto, è per noi un elemento di soddisfazione. È
un bilancio che è stato presentato come un bilancio di transizione,
un bilancio aperto, io ci aggiungo in un bilancio aperto, in un
Governo di transizione, che prima o poi dovrà vedere cosa la
politica riuscirà a fare, ecco, perché se è bene una fase di
dialogo -ripetiamo parole che qui dentro sono state dette - la fase
di dialogo non può essere infinita, perché poi c'è bisogno di
qualcuno che governi e di qualcuno che faccia l'opposizione. Ecco,
non è un progetto che può andare avanti, la confusione non può
andare oltre.
In questa fase di dialogo noi abbiamo voluto inserirci in
maniera costruttiva, come credo un po' tutti, sia pure con i
differenti sistemi di porci, lo abbiamo fatto cercando di portare
nel limite del possibile le nostre idee, e un bilancio lo si cambia
attraverso l'emendamento che si può fare al progetto di bilancio,
lo si può costruire se si governa, se governa qualcun altro si
prova a cambiarlo. Noi, in questi giorni, abbiamo fatto questo:
abbiamo presentato 13 emendamenti, abbiamo fatto un lavoro forse
diverso rispetto ad altri gruppi, abbiamo preferito lavorare su
alcuni temi specifici, altri hanno cercato probabilmente di
spalmare su tutto il progetto di bilancio le loro energie. Su
questi 13 emendamenti...beh, abbiamo avuto purtroppo come tutti la
sorpresa...ma spero che sia l'ultima, le cose possono migliorare e
le difficoltà insegnano soprattutto a pensare che l'organizzazione
nostra dovrà migliorare, appunto...però di questi 13 emendamenti 7
sono risultati poi non accoglibili, e di questi 13 emendamenti ne
abbiamo trasformati 6 in ordini del giorno. Di questi ordini del
giorno 4 sono stati accolti, uno è stato ritirato, ma perché sul
progetto agricoltura c'è stato un emendamento che accoglieva i
nostri indirizzi, quindi con soddisfazione, e dei restanti
emendamenti 5 sono stati accolti e uno è stato respinto.
Possiamo quindi dire che le idee che UVP ha portato in questo
progetto che, ripeto, non ci appartiene perché il progetto di
governo è di UV e Stella Alpina, ma è un progetto sul quale abbiamo
voluto e provato a dire la nostra, c'è stata soddisfazione per il
dibattito, c'è stata soddisfazione per l'apertura e c'è la
soddisfazione di vedere che alcuni impegni politici, alcuni
emendamenti precisi, hanno trovato una loro soluzione. Certo, gli
impegni politici purtroppo su questo, la nota negativa di questi 18
mesi di legislatura...bisogna che ce lo ridiciamo, ecco, non sempre
gli impegni politici hanno trovato poi una soluzione per motivi di
tipo amministrativo, giuridico, tutto quello che vogliamo, però
sugli impegni politici misureremo anche questa voglia di dialogo
cosa riuscirà a portare, poiché ci va bene che ci sia stata data
soddisfazione, abbiamo e vogliamo dare la massima...come si può
dire? vogliamo dare al Presidente, al suo Governo e alla
maggioranza la fiducia necessaria, però non può essere una fiducia
per sempre! Nei prossimi due o tre mesi dovremo vedere su certi
impegni politici risposte precise.
Il progetto sullo sviluppo economico, che tutti qua abbiamo
enunciato, è il progetto sul quale l'UVP vorrebbe vedere da subito
delle soluzioni, perché dobbiamo andare ad aiutare le nostre
piccole imprese, ma saremo più puntuali su questo. Quindi su questi
impegni politici cerchiamo la vostra responsabilità, le cose che
abbiamo detto in aula speriamo che possano vedere la loro
soluzione. Quello che però riteniamo come UVP necessario - e il
prossimo periodo lo dovrà dimostrare - è che questa fase politica,
questo Governo di transizione, questo progetto di Governo di
transizione...abbiamo bisogno di un bilancio, quindi anche per
questo c'è bisogno che si vada avanti, però o poi a bilancio
approvato si troverà una soluzione politica nuova, con un Governo
più forte che possa governare la Valle d'Aosta, o il Governo
attuale andrà avanti ma dovrà abituarsi a che questa fase di
dialogo dovrà essere necessaria in ogni occasione, oppure quello
che è stato detto in fase di apertura di questo bilancio non potrà
che trovare la sua risposta, ecco, perché la politica o riesce a
governare i problemi o deve ritornare alle urne. E su questo, come
gruppo UVP, siamo precisi, perché non vogliamo che sia un problema
addirittura per noi, cioè noi non vogliamo trovare la soluzione a
tutti i costi, la soluzione dev'essere una soluzione politica che
sia in grado, attraverso un nuovo contenitore, di mantenere, se
possibile, le sensibilità, ma soprattutto mantenere i principi per
i quali ci siamo mossi e abbiamo fatto le nostre scelte,
altrimenti, evidentemente, non potrà che essere quella.
In questo momento particolare, con il lavoro che abbiamo fatto e
con quello che ci aspetta da fare nei prossimi giorni, sul progetto
di bilancio noi ci asterremo, con tutte le aperture di credito del
caso che, comunque, sono limitate nel tempo.
Presidente
- Grazie Consigliere Bertschy. La parola al
Consigliere Borrello, ne ha facoltà.
Borrello (SA)
- Presidente, colleghi, ci apprestiamo ad
arrivare all'ultima fase di questa maratona, che ci ha prodotto
sicuramente degli aspetti positivi, ci apprestiamo a votare quello
che è l'atto principe da un punto di vista politico-amministrativo
per quanto riguarda la gestione dell'Amministrazione regionale.
Prima di entrare nell'analisi più di carattere politico, che
sicuramente è la cosa a cui tengo di più a livello personale e a
livello anche di movimento, vorrei fare due considerazioni rispetto
al contesto che stiamo vivendo dal punto di vista economico e
sociale, che ci ha portato ad un'analisi di questo documento dal
punto di vista amministrativo e contabile per un momento
particolare, che non solo è caratterizzato da una mancanza della
crescita dal punto di vista economico e occupazionale, ma è
fortemente caratterizzato dal ritardo della ripresa economica che
ha condizionato in maniera forte e determinante gli aspetti
gestionali di un bilancio. Siamo consapevoli dei numeri che sono
presenti all'interno di questo bilancio, che è determinato
fortemente da una decrescita di disponibilità all'interno delle
casse regionali e che ha prodotto sicuramente una difficoltà di
gestione dell'ordinarietà. E, allora, a questo punto bisogna
cercare di fare delle scelte politiche per cercare di andare a
ridurre gli impatti e ad ottimizzare quello che è l'aspetto
amministrativo di un bilancio.
Cosa si è cercato di fare in questo disegno di legge, in questa
manovra finanziaria? In un contesto caratterizzato, come ho già
detto nel mio intervento in discussione generale, da un valore
negativo di -103 milioni, non si può far altro che cercare di
ridurre gli impatti all'interno dei singoli capitoli; di
conseguenza obbligatoriamente questo bilancio è caratterizzato da
segni negativi in tutti i settori. Da qui la sfida dal punto di
vista amministrativo-politico di cercare di condurre, di gestire
gli impatti di questo bilancio in modo tale da renderli minori
rispetto alle percezioni del territorio e del sistema Valle
d'Aosta. Riteniamo che questo bilancio, seppure in un momento di
crisi, cerchi di dare sempre delle risposte per garantire i livelli
di qualità dei servizi, seppure in un contesto di contrazione
generale che non caratterizza solo la Valle d'Aosta, ma
caratterizza tutto il sistema italiano ed europeo. Queste
difficoltà sono dichiarate, abbiamo manifestato in maniera sincera
come un libro aperto le reali difficoltà, e ci assumiamo la
responsabilità anche di produrre un documento contabile, perché
rientra nelle competenze di chi ha le responsabilità di governo.
Sin dall'inizio abbiamo detto che era un documento aperto, e
avevamo manifestato, dapprima con le parole dell'Assessore al
bilancio, similarmente a quelle del Presidente della Giunta, e
anche con il mio intervento in fase di dichiarazione di discussione
generale, una disponibilità generale ad affrontare quelle che sono
tutte le vostre valutazioni, sempre nel rispetto dei ruoli, in
merito a questo bilancio. Avevamo dichiarato che avremmo analizzato
in maniera seria e approfondita le vostre proposte e questo noi
abbiamo fatto.
Ci troviamo in questo momento conclusivo a fare una
considerazione rispetto a un testo che - come ha definito
l'Assessore Perron - non è un testo blindato ed è legato
essenzialmente a una presa di coscienza da parte della politica,
della necessità di aprire un confronto su temi decisamente
importanti come quello che stiamo trattando in questo momento. Sono
molte le questioni che si sono analizzate all'interno di questo
bilancio e, ripeto, sempre nel rispetto dei propri ruoli, abbiamo
cercato di analizzarle con serietà; alcune le abbiamo accettate,
altre le abbiamo rimandate solo per approfondimenti dal punto di
vista tecnico-contabile, altre hanno avuto delle valutazioni
positive dal punto di vista politico, all'interno di quella che è
l'espressione della votazione degli ordini del giorno. Ordini del
giorno che, mai come in questa seduta, hanno un significato
politico, perché, nel momento in cui si affrontano dei temi come
quelli che abbiamo affrontato, e mi riferisco in particolar modo
alla questione della burocratizzazione, da una parte (quindi un
aspetto prettamente amministrativo), e i rapporti con lo Stato
(aspetto più di carattere politico), che vengono trattati ed
approvati all'interno della seduta principale nell'arco dell'anno
per quanto riguarda gli aspetti politici...ritengo che questa sia
una considerazione da mettere all'attenzione dei colleghi, ma anche
della cittadinanza tutta. Aver affrontato questi temi ed aver
approvato questi ordini del giorno in questa seduta ha un
significato politico decisamente più elevato, e penso che questo
sia l'elemento da prendere in considerazione, oggi, all'interno
della discussione del documento finanziario; è una presa di
coscienza, una responsabilizzazione di tutte le forze politiche
all'interno del Consiglio regionale, sempre nel rispetto dei ruoli,
di quello che è il momento storico che stiamo vivendo.
Fatto questo passaggio di carattere generale, esprimo il voto a
favore a questi due disegni di legge da parte della Stella
Alpina.
Presidente
- Grazie Consigliere Borrello. Ha chiesto la
parola il Consigliere Chatrian, ne ha facoltà.
Chatrian (ALPE)
- Grazie Presidente.
Al di là del clima positivo, noi, come gruppo ALPE, siamo
decisamente soddisfatti per il metodo di lavoro innanzitutto; mai è
successo in quest'aula, da sette anni, per quanto ci concerne,
quindi il primo apprezzamento è a livello di metodo di lavoro.
Martedì pomeriggio il Presidente Rollandin ci ha comunicato...non
da mesi, collega Borrello...ci ha comunicato in quest'aula che
questo documento era aperto; "aperto" vuol dire che, come abbiamo
cercato di affrontare i vari temi, abbiamo suddiviso in tre il
dibattito in quest'aula: il primo, abbiamo detto, modificando
subito i due impianti, quindi la finanziaria; il secondo con degli
impegni di natura politica (e così è andata) e, il terzo, a lungo
termine, poiché probabilmente in quattro giorni di lavoro oggi non
potevamo affrontarlo e l'abbiamo quanto meno rinviato, il primo
rinvio principale, là dove il nostro gruppo porterà il suo
contributo e vorrà esserci, e sarà quello sul tema
dell'accessibilità della nostra Regione sui trasporti. Quindi un
apprezzamento per quanto riguarda, in prima battuta, il metodo di
lavoro.
Seconda considerazione: certe idee che abbiamo cercato di
elaborare, certi progetti, certe soluzioni che abbiamo elaborato in
questi mesi, in questi anni, trovano contezza per la prima volta in
una legge finanziaria, quindi è positivo; peccato che, a fronte
magari di 80-100 iniziative più decine di ordini del giorno o
mozioni, solo ora si dia gambe e corso ai riordini fondiari
pregressi. Positivo anche il recepimento...mi sembra sia la prima
volta che in questi sette anni la maggioranza si presenta al
dibattito della finanziaria, quindi al bilancio triennale, con 17
emendamenti ed emendamenti di peso. Positivo, quindi, e oltretutto
diversi emendamenti andavano proprio nella direzione da noi non
solo auspicata, ma che avevamo elaborato; quindi abbiamo
apprezzato, anche perché l'elaborazione non solo arrivava dal
nostro gruppo, ma ritenevamo che le idee avessero potuto fare la
differenza, con un po' di presunzione magari, diciamo...e faccio
l'esempio dei 6 milioni di euro dei fondi di rotazione per quanto
riguarda l'agevolazione sulla riqualificazione energetica degli
edifici privati. Soluzioni che bastava copiare, bastava
probabilmente inserire perché altre Regioni, più virtuose di noi,
in questi settori, lo stanno facendo...ottimo che sia stato
inserito. È positivo che ci sarà un piano di lavori straordinari
che è stato portato all'attenzione dei colleghi dell'UVP e da noi
sostenuto. È positivo anche l'ordine del giorno che abbiamo
ritirato, ma sul quale c'è un impegno di natura politica; il
Presidente, per la prima volta dopo diversi anni, in quest'aula, ci
ha annunciato che ci sono delle eccedenze, quindi per quanto
riguarda la macchina amministrativa, per il comparto
pubblico-amministrativo dobbiamo trovare delle soluzioni non
facili, deve essere asciugato da una parte e, dall'altra, c'è un
impegno comunque di raccordarci con la commissione per poter dare
anche delle risposte a livello di patto generazionale, quindi per i
giovani la possibilità di nuovi posti di lavoro. E potremmo fare
altri esempi di idee che sono state recepite e perfezionate: vedi
la prima infanzia, vedi il fondo di inclusione sociale, anche se ad
oggi è stato deciso solo il contenitore - una proposta che arrivava
dalla passata finanziaria, da diversi anni - che è stato inserito
all'interno dell'impianto.
Noi ci siamo quindi posti questo obiettivo: la scorsa settimana
il nostro gruppo ha fatto un incontro pubblico cercando di dire
quali erano le nostre proposte, soprattutto. Per fare delle
proposte, però, bisogna a nostro avviso conoscere le criticità, e
per conoscere le criticità bisogna essere seri, non fare del
populismo (è un momento difficile, e fare del populismo è
semplicissimo probabilmente, dato che la coperta è molto corta).
Con un po' di presunzione pensiamo di aver fatto un lavoro serio,
di aver presentato degli emendamenti mirati, di aver presentato
degli ordini del giorno che per noi andavano nella direzione di
migliorare, integrare questa finanziaria. Questa parte ci ha visto
partecipi in maniera importante, soprattutto quando si sono portati
in discussione all'interno di quest'aula argomenti a noi cari, ma
che da diversi anni stavamo elaborando. Quindi, come diceva prima
l'Assessore Perron, questa finanziaria comunque uscirà da
quest'aula in maniera per noi migliore rispetto a come è entrata
martedì pomeriggio.
Seconda considerazione, invece, di ordine generale. Il collega
Assessore Perron parlava di una macchina performante...no, collega
Perron, non abbiamo una macchina performante, lo sappiamo! Abbiamo
una macchina lenta, abbiamo una macchina che potrebbe fare meglio,
che deve fare meglio in questo momento; abbiamo parlato con il
Presidente Rollandin, ieri: dobbiamo migliorare i processi, sovente
facciamo gli azzeccagarbugli, sovente non riusciamo a essere
rapidi, efficienti, efficaci, non riusciamo ad accompagnare i
processi, il mondo imprenditoriale, artigiano e anche la semplice
famiglia che ci chiedono una macchina pubblica più performante.
Lavoriamo in quella direzione per dare delle risposte più
puntuali.
Poi arriviamo a un altro dossier importante, non affrontato: noi
abbiamo affrontato questo bilancio senza conoscere il bilancio
parallelo, ad oggi noi non abbiamo questo bilancio disponibile,
quindi non possiamo declinare, scegliere, proporre, modificare
tutte quelle che sono le risorse all'interno del comparto
parapubblico, pertanto società partecipate e controllate, che non
devono rientrare nel bilancio per un ragionamento che ben
conosciamo, ma che ad oggi la "casa di vetro" in questo settore non
esiste. Stiamo lavorando sulla legge che non è ancora stata
confezionata del tutto, e vorremmo che siano molto chiari i
passaggi per noi importantissimi: vedi la trasparenza, vedi il
discorso di assunzioni, vedi il discorso di indirizzo, comunque, di
questo Consiglio regionale. E poi, comunque, noi riteniamo che
all'interno di questa Amministrazione, e l'abbiamo visto proprio
ieri, per ogni singolo emendamento, ci sono ancora troppe sacche,
troppi sprechi, abbiamo visto come si potevano modificare anche il
singolo articolo, il singolo emendamento e reperire parecchi soldi.
Noi riteniamo che se questo lavoro fosse stato fatto cinque mesi
fa, partendo da luglio-agosto 2014, probabilmente avremmo avuto una
finanziaria ancora più performante, e che, come diceva l'Assessore
Perron martedì pomeriggio, è necessario immaginare un altro sistema
e per fare ciò bisogna sapere da dove si vuole partire e con quale
visione d'insieme. Bene, fossimo partiti cinque mesi fa con queste
condizioni, probabilmente avremmo proposto una finanziaria più
performante.
Oltre a questo ancora due considerazioni. Tutto il mondo oscuro,
tutto il mondo esterno a questo bilancio, ad oggi, a noi non è dato
sapere. E faccio un esempio: un casinò che è imballato al suo
interno, dove gli intoccabili la fanno ancora da padrone,
nonostante tutto, nonostante nuovi
manager
ben retribuiti,
il rilancio che continua a persistere, dove non si intravvede
nessun segnale di rilancio. Ma, oltre a questo, abbiamo comunque
dei brutti episodi che stanno ancora capitando all'interno di
questa nostra società. Il collega Donzel prima parlava del discorso
"disoccupazione", di non occupazione, dove abbiamo degli episodi
molto gravi, molto gravi, che non ci possono trovare...non
possiamo, nonostante le modifiche che sono state apportate, non ci
possono trovare favorevoli nel momento in cui non si cambia metodo
di lavoro. Metodo di lavoro che, come dicevo, abbiamo apprezzato in
questi quattro giorni, risultati ce ne sono all'interno di questa
finanziaria, ma non sono sufficienti, non sono sufficienti, perché
poi sono la sommatoria di piccoli episodi che fanno saltare
comunque un modello che non è sostenibile, non è più sostenibile,
che dev'essere al più presto modificato, varato, integrato, perché,
com'è stato detto molto bene martedì scorso dall'Assessore Perron,
questo nostro sistema non è più sostenibile, quindi va corretto e
per correggerlo dobbiamo però essere più incisivi. Perché oggi non
abbiamo dato delle risposte puntuali a due società che costano più
di un milione di euro e abbiamo dei dirigenti competenti
all'interno di un Assessorato che praticamente non hanno più
dossier da affrontare? Perché oggi non abbiamo preso una decisione
prendendo il toro per le corna e non abbiamo, dal 1° gennaio 2016,
messo in liquidazione un'agenzia che non ha più senso di esistere,
senza perdere un posto di lavoro? Perché ieri non abbiamo deciso,
comunque anche per quanto riguarda i costi della politica, un primo
segnale si poteva già dare da subito, era un segnale, tutti segnali
che si potevano fare in questi quattro giorni di lavoro. E potrei
fare molti altri esempi, però vorrei...termino, Presidente.
Un brutto esempio è successo nella vallata laterale dove io
risiedo e abito. In questi giorni si stanno facendo i colloqui per
le assunzioni nelle società di impianti a fune, colloqui solo
verbali, dove sembra quasi che ci sia una
roulette
russa,
dove i criteri non sono scritti, dove l'unico criterio
probabilmente è quello che noi contestiamo e che non può più essere
sostenibile. Ahimè, uscendo, la persona che ha avuto la fortuna di
fare il colloquio e che non è stata assunta a tempo determinato,
purtroppo ha sentito le dichiarazioni di un noto esponente di un
consiglio di amministrazione:
"ma seutta l'é po di neutre,
na?"
(traduzione letterale dal patois: "ma questa non è dei
nostri, no?"). Ecco, questa è una cosa che a noi fa molto male e
riteniamo che il nostro modello, se deve invertire la rotta vera,
deve partire dalla trasparenza, da dei criteri scritti nero su
bianco, e che tutti abbiano le pari opportunità.
Ad oggi, nonostante le modifiche che sono state apportate
positivamente all'interno di questa finanziaria, noi non possiamo
sostenere i due disegni di legge, perché in questo momento non c'è
ancora una certa equità in questo sistema, nonostante
l'apprezzamento per il metodo di lavoro e l'inserimento notevole di
nostre idee e elaborazioni sostenute e votate all'interno di questa
finanziaria. Grazie.
Presidente
- Ha chiesto la parola il Consigliere
Cognetta, ne ha facoltà.
Cognetta (M5S)
- Grazie Presidente.
Comincerei con un aneddoto, per ciò che è successo l'anno
scorso, in quest'aula, rispetto alla finanziaria. Il collega Perron
all'epoca non era Assessore, era ancora un collega...non che non lo
sia adesso, ma adesso fa l'Assessore...mi tacciò di catastrofismo e
disse, durante un intervento, che ero effettivamente catastrofico
in ciò che io raccontavo...ecco, è ancora di quest'idea, la cosa mi
fa piacere.
In questa finanziaria, però, noi - sostanzialmente per "noi"
intendo Regione, non noi Movimento Cinque Stelle - abbiamo, diciamo
così, dato una parzialissima e iniziale risposta ai veri problemi
della gente; una risposta estremamente parziale, piccola, e
sicuramente una risposta che non ci farà uscire in nessun modo
dalla situazione nella quale ci troviamo, vuoi per i motivi
spiegati dai miei colleghi nei vari interventi (su tutti e tre i
miei colleghi ci sono elementi molto importanti rispetto a questo
che sto dicendo), vuoi perché questa maggioranza continua a non
comprendere qual è la reale situazione nella quale ci troviamo.
Continuate a parlare di crisi, intendendo come una cosa che ha
un termine, quando invece è ormai chiaro che non è una crisi (l'ha
accennato anche il collega La Torre nel suo intervento iniziale)
questa non è una crisi, è un cambio strutturale di sistema, quindi
non passerà ma continuerà, abbiamo cambiato un modello di sviluppo
economico e noi ci rassegniamo a mantenere le nostre idee. E
l'altra cosa che non viene percepita è come si è mosso l'umore e la
situazione esterna a quest'aula. Nel maggio del 2013 avete giocato
la carta della speranza, avete detto ai vostri elettori che andava
tutto bene, che non c'erano problemi, si risolveva tutto, e infatti
vi hanno dato la fiducia che vi porta a essere oggi maggioranza,
perché erano increduli, le persone non credevano, credevano
semplicemente che fosse una cosa che poi passava. A questa prima
fase poi c'è stata una fase di rabbia, perché chiaramente si sono
sentiti un po' presi in giro...beh, voglio vedere, è anche
normale...rabbia alla quale naturalmente non avete risposto, se non
sistemando i vostri equilibri interni. Adesso siamo nella terza
fase, che è quella peggiore: quella dello sconforto e della
disperazione. Ormai lo leggiamo nelle parole e negli atteggiamenti,
ma non solo personali, si riflettono sull'economia, si riflettono
sul lavoro, si riflettono su quello che noi dovremo gestire e
amministrare. Voi, a questo problema, non avete dato nessuna
risposta, non avete dato una risposta di speranza, perché non c'è
nulla che in questa finanziaria parla di speranza! Dovete convenire
con me che non c'è niente che è proiettato sul futuro, anzi, è
stata data, grazie alla spinta molto forte fatta dalle forze di
opposizione...dalla nostra, ma anche ovviamente da tutte le altre,
ci mancherebbe...anzi, è stata data, dicevo, una risposta
assistenziale/paternalistica, e sottolineo una primissima risposta.
Accettare quello che è stato il reddito minimo garantito che sarà
discusso, o cominciare a discutere del fatto che i flussi di aiuto
devono diventare uno solo e diventare, quindi, più precisi e più
puntuali, è solo l'inizio per dare una timida prima risposta a una
situazione che sta diventando insostenibile, ma sulla parte
sviluppo nulla! Le grandi opere che ormai abbiamo cominciato le
continuiamo, perché non si è mai detto che le fermiamo; cominciare
a investire sulle nuove tecnologie piuttosto che sulle nuove
imprese piuttosto che qualunque altro tipo di sviluppo anche
turistico, non se ne parla; cominciare a pensare di risolvere
seriamente il problema dei trasporti, non se ne parla! Allora,
vedete, come si fa a votare una cosa del genere?
Il vostro primo impegno, e quando dico "vostro" dico del
Governo, dovrebbe essere di gestire e curare il benessere dei
cittadini, non di quelli del proprio partito o quelli dei propri
amici, ma quelli del territorio. Accampare delle scuse dicendo:
"non ci sono i soldi"...beh ragazzi, ci sono Regioni che è da mo'
che non hanno i soldi! Il problema vero è che in questa Regione
manca quello che si chiama "spirito di squadra", e l'ho detto già
nell'intervento precedente. Se manca lo spirito di squadra,
soprattutto quando si è in pochi, perché noi siamo pochi, quindi
abbiamo poca possibilità di gestire la parte economica, non abbiamo
massa, e poi cominciamo a combattere gli uni contro gli
altri...capite bene che se la lotta sarà sempre e solo per gestire
il proprio orticello, allora poi vedremo anche che se magari
tagliate lo stipendio a me, anche se ho 100 mila euro al mese...eh
no, questo è un torto, non va bene! Giusto? E vale per qualsiasi
discorso. E se tagliamo quella cosa lì, "eh no, non va bene, perché
scontentiamo qualcuno", se tagliamo quella là, "non va bene perché
scontentiamo qualcun altro", e così via! Risultato: immobilismo
totale, perché c'è anche poco coraggio, perché poi per fare certe
scelte ci vuole coraggio.
Ora, per spezzare un po' la questione del catastrofismo, vorrei
lanciare un paio di segnali di speranza...vediamo se riusciti a
coglierli. Perché ho visto che poi nel tempo, pian pianino, le cose
le recepite, perché è vero che, diciamo così, non siete aperti al
dialogo, però ripetendovi le cose ho notato che pian pianino
entrano anche a voi, anche perché sono questioni non politiche, ma
di buon senso. Io firmo la proposta che fa la collega Fontana se
essa è in linea con quello che penso io, perché non devo...come
dire? avere il diritto di primogenitura, per fare un esempio, e
questo vale per qualsiasi altra cosa.
Quindi, dicevo, noi voteremo contro, però ci siamo impegnati
assieme agli altri gruppi a rapportarci con Roma, perché i patti,
come ha detto giustamente il mio collega, vanno rispettati, se uno
fa un patto lo deve rispettare, e questo per noi è sacrosanto, a
prescindere; quindi noi questo impegno, personalmente, come
Movimento Cinque Stelle, ve lo diamo.
Aggiungerei a questo una cosa di cui abbiamo parlato poco, del
fatto che anche in Europa dobbiamo andare a cercare di prenderci le
risorse per lo sviluppo a cui non avete pensato, perché lì ci sono,
ma dobbiamo metterci in gioco, dobbiamo fare dei progetti, dobbiamo
fare della pianificazione. Ma non noi, voi dovete farla, perché
"voi" siete il Governo! Si spera che riusciate a farla, altrimenti
veramente non si capisce che cosa ci state a fare lì. Capite?
Quindi, se porterete avanti qualche idea che ci può...come dire?
piacere, avrete tutto il nostro appoggio, sia qui che a Bruxelles.
Se, invece, vorrete gestire le cose come le avete sempre
gestite...beh, continuerete...non dico neanche in solitudine,
perché siete la maggioranza, quindi non avrete problemi a
gestirvele, però di sicuro non avrete il nostro appoggio. E non
vale solo per recepire i fondi, vale anche per la gestione
successiva dei fondi, perché è tutto collegato. Perché per quanto
riguarda la questione delle leggi sulle partecipate, che dovrebbe
essere la chiave di volta che finalmente darà la trasparenza, a noi
non soddisfa affatto ciò che sta venendo fuori o che verrà fuori,
ma ne parleremo quando sarà il momento. Posso però anticipare che
noi non siamo affatto soddisfatti, così come non siamo stati
soddisfatti di tante altre cose, mentre su questo punto, cioè
quello dei fondi europei, o di altri punti specifici, facciamo ciò
che va fatto nelle commissioni, con la massima trasparenza, col
massimo "controllo vero" delle cose, non fatto così, tanto per
fare! Quindi questo, diciamo così, è un segnale di speranza, se
vogliamo cominciare a fare le cose in una maniera corretta.
Infine, dicevo, sarebbe il caso che cominciaste a meditare,
secondo me, sulle leggi che state varando come svolte epocali. Non
voglio ritornare sul discorso della riforma degli Enti locali,
perché noi non l'abbiamo condivisa, non l'abbiamo vista come una
svolta, ho già detto, appunto, rispetto alla legge sulle
partecipate, spero che la riforma della legge elettorale sia
qualcosa di meglio di ciò che state pensando, perché sinceramente
anche questa qui non sarà una grossa riforma secondo noi.
Vorrei però soltanto finire con un altro segnale di speranza:
rispetto a ciò che accade a Roma, qui tutto sommato non ci possiamo
lamentare, perché se dovessimo confrontare questa finanziaria con
quelle che vengono fatte a Roma, voglio dire, lì veramente
esagerano. E quindi nonostante il nostro voto contrario, voglio
dire, c'è di peggio, abbiamo visto di molto peggio in giro.
Grazie.
Presidente
- Grazie Consigliere Cognetta. Ha chiesto di
intervenire il Consigliere Farcoz, ne ha facoltà.
Farcoz (UV)
- Oui, merci Président. Seulement quelques
considérations finales à ce budget...
Presidente
- Chiederei all'aula un po' di silenzio, per
gentilezza, nel rispetto di chi deve intervenire.
Farcoz (UV)
- ...oui, je veux le souligner, il a été dit
que c'était un bilan ouvert, et avec tous les amendements qu'on a
accepté je crois qu'on est allés dans cette direction, c'est-à-dire
de prendre en considération toutes les bonnes idées qui ont été
remportées soit dans les commissions que dans cette salle, et on a
cherché de faire le possible pour porter de l'avant toute une série
d'idées que sûrement sont du bon pour le futur de ce budget.
Deuxièmement, je crois qu'elle a été une confrontation correcte,
une confrontation propositive, et je crois que cela a donné un bon
exemple de la politique par rapport à ce qui s'est passé l'année
dernière. Enfin je voudrais simplement souligner encore une chose
qui est à dénoncer, c'est-à-dire la sûreté des entrées: un ordre du
jour qu' a été voté par la plupart de cette salle, c'est-à-dire de
définir avec une sûreté le Pacte de stabilité pour cette année et
pour les années à venir. Donc je crois que le défi de cette
société, de ce Conseil régional, indépendamment des couleurs
politiques, sera, d'un côté, l'occupation, l'occupation juvénile,
en changeant le rôle du public dans le système valdôtain et, de
l'autre côté, l'efficience du système, qui d'un côté passe aussi
par la bureaucratie, mais il n'est pas seulement ça, on l'a dit ces
jours, l'efficience du système est importante pour relancer toute
une série de secteurs qui maintenant sont en difficulté.
Je voulais encore remercier et évidemment donner, en tant que
groupe de l'Union Valdôtaine, notre vote positif à ce budget de
prévision 2015-2016-2017. Merci.
Presidente
- Ci sono altri interventi? Ricordo che siamo
in dichiarazioni di voto. Ha chiesto la parola il Presidente del
Consiglio, Viérin Marco, ne ha facoltà.
Viérin M. (SA)
- Grazie Presidente.
Approfitto già di questo momento per ringraziare innanzitutto i
colleghi per quello che è stato il dibattito, un dibattito che è
avvenuto in un clima sereno, corretto, che ha portato credo a dei
buoni risultati per quello che possono essere le azioni che
direttamente nasceranno, soprattutto da quelle intese un po' con
tutti i gruppi che la maggioranza ha voluto in queste tre-quattro
giornate.
Io credo che, innanzitutto, vadano ricordati due aspetti: il
momento in cui viviamo, che necessita sempre più di un lavoro di
questo genere e, soprattutto, per quella che è stata la mia
esperienza in questi mesi, un credere fortemente al proprio
territorio e a dove si vive. Io credo che sia fondamentale per fare
un percorso, non solo per noi, ma anche per chi verrà dopo di noi,
estremamente importante per cercare di dare il meglio che questo
Consiglio può dare alla nostra comunità. È quindi un ragionamento
molto attento alla prossimità, un ragionamento che è nato anche nei
giorni della "Scuola della democrazia" che abbiamo fatto con i
ragazzi di tante Regioni d'Italia, che hanno potuto apprezzare
anche delle cose che la Valle ha mostrato loro, anche delle cose
che la Valle ha potuto essere da esempio, e quindi io credo che la
Valle possa essere ancora un esempio che altri copiano, come noi
probabilmente, anzi sicuramente, dovremmo copiare qualcos'altro da
altri. Questo sta a significare, nel mio concetto, che non si è mai
finito di imparare e bisogna guardarsi intorno per imparare ancora,
anche quando magari uno ha già più di 70-80-90 anni. Piccolo
aneddoto: ricordo perfettamente una persona anziana del mio Comune,
che quand'ero bambino mi disse...stavamo lì, in patois si dice:
"a dibouaté"
, cioè a togliere dalle pannocchie quelle che
sono le foglie protettrici del frutto...ebbene, questo signore che
si chiamava "Guste" - non perché mi rivolgo al Presidente della
Giunta, ma perché si chiamava così - forse Donzel lo ricorda,
perché era lì al Dregier di Pollein - quella sera mi disse in
patois:
"n'i aprèi caétsouza co mé"
(traduzione letterale
dal patois: "ho imparato anch'io qualcosa")...ho imparato anch'io
qualcosa...e aveva quasi 90 anni! Quindi non si finisce mai, e
questo deve restare impresso nelle nostre memorie.
Io credo in questi due giorni di aver assistito a un Consiglio
molto proficuo, che da tempo non vedevo, perché, onestamente, se
crediamo in quello che è il nostro ruolo, quello che dobbiamo fare
su alcuni temi come quello dell'Autonomia, che è un patrimonio di
tutti, su quello, anche se dobbiamo parlare di cose che scottano
(costi della democrazia e della politica), abbiamo avuto la
capacità, con emendamenti tutti diversificati...ma poi, con un
sentire comune, ci ha portato a discutere ieri su un tema così
difficile, in maniera pacata, serena, e anche, su molti aspetti,
già condivisa. È chiaro che - l'abbiamo presentato in una
risoluzione come Ufficio di Presidenza - spetterà all'Ufficio di
Presidenza lavorare in sinergia, certamente anche coi Capigruppo,
perché più teste sbagliano di meno, o ascoltare tutti è sempre
importante, credo che avremo la capacità di fare questo sforzo e
anche perché, credetemi, sempre in questi mesi, io ho avuto dei
grossissimi complimenti non al sottoscritto, ma a quella che è
stata l'azione della Valle d'Aosta in questi anni su questo
capitolo, o su questo tema. Noi siamo i più virtuosi, avremo
occasione nell'Ufficio di Presidenza e in altri incontri di
mostrare i dati, ho già provveduto a fare delle ricerche in questi
mesi; ebbene, dai dati, da quando è uscito anche il decreto legge
174 del 2012, la Valle d'Aosta aveva già adempiuto a tutto, mancava
solo il ragionamento del numero dei Consiglieri e di poche altre
cose che spettano a una legge costituzionale e quindi non potevamo
fare diversamente. Ecco, io credo che comunque su questi due temi
molto importanti e sul terzo che ho detto subito sin dall'inizio,
che è il cappello anche di questi due temi, cioè la prossimità al
nostro territorio, credo che noi è lì che dobbiamo lavorare, perché
è lì che la gente potrà di nuovo guardare a noi e soprattutto avere
della speranza, perché io credo che siamo tutti nati nel nostro
territorio e siamo tutti - quando io parlo con voi lo percepisco
perfettamente - inseriti, anche con la nostra mentalità e il nostro
fare, nel territorio valdostano. Io mi auspico, veramente, col
cuore, che la giornata di oggi, di ieri e di avantieri siano tre
giornate che ci aiuteranno a lavorare meglio. Grazie ancora.
Presidente
- Grazie Presidente. Ci sono altri interventi?
Direi per gentilezza di prenotarsi, se ci sono altri interventi. Ha
chiesto la parola il Consigliere Viérin Laurent, ne ha facoltà.
Viérin L. (UVP)
- Abbiamo iniziato questa lunga
discussione del bilancio 2015 e di previsione sul triennio parlando
di politica e vorremmo terminarlo, per quanto ci riguarda, parlando
di politica. Una lunga e articolata discussione che si era aperta,
con una disponibilità arrivata dalle relazioni del relatore e del
Presidente, su temi che, malgrado una non condivisione nella
costruzione del bilancio, potevano essere effettivamente segnali di
un bilancio aperto. Noi avevamo accolto con positività questo
fattore, dicendo però che volevamo vedere i contenuti, e
soprattutto volevamo vedere se questa disponibilità era effettiva e
se sui temi che un po' tutti avevano portato all'interno di
quest'aula c'era effettivamente una voglia di cambiamento. Una
discussione che si era aperta, quindi, con la discontinuità e,
dobbiamo dire, malgrado un bilancio che non è il nostro bilancio,
che non è il bilancio che noi condividiamo, che non è il bilancio
per il quale noi ci riconosciamo (affinché non ci siano dubbi), che
non è il bilancio della ripresa e della crescita, peraltro era
stato anche enunciato che era un bilancio costruito per una fase di
transizione e, soprattutto, per vedere se effettivamente c'era una
volontà di costruire qualcosa almeno su certi temi.
Dobbiamo dire che effettivamente certi aspetti non ci
convincevano, e dobbiamo dire che, invece, tutta una serie di
proposte sono state accettate (altri colleghi lo hanno ricordato),
secondo noi, tra l'altro, migliorative, perché si possono anche
accettare delle cose che poi rimangono lettera morta. Sono proposte
migliorative che, però, rimangono su un paradigma vecchio. Non
condividiamo sicuramente l'impostazione (l'abbiamo detto), ma
prendiamo atto che effettivamente sulle battaglie che sono state
fatte in questo anno, per quanto ci riguarda e assieme ad altre
forze, c'è stato effettivamente un cambiamento concreto, attraverso
disposizioni normative effettive, attraverso ordini del giorno,
impegni, comunque attraverso un'organicità su temi che possono
essere quelli della condivisione, pur invece rimanendo
distantissimi, molto distanti, su certi temi (questo lo ribadiamo).
Allora, attraverso queste iniziative...perché abbiamo lavorato in
queste settimane, in questi mesi, per questo bilancio e abbiamo
anche speso energie, tempo, per cercare di apportare delle idee,
non per noi, ma per il territorio, per il cambiamento necessario
sul territorio, il cambiamento per noi rimane una priorità.
Ma quali sono i modi per portare il cambiamento? Qual è il modo
per portare il cambiamento? Che poi questo arrivi perché la
maggioranza non ha più i numeri, o questo cambiamento arrivi per
una disponibilità effettiva di una presa di coscienza che certe
cose vanno riviste, o c'è effettivamente una disponibilità a
costruire una fase, che sia poi di transizione o meno, diversa...ma
secondo noi il cambiamento arriva se si può incidere! Se non si
incide, si grida, si dice che questo non va bene, si dicono tante
cose, effettivamente magari anche giuste per dire ciò che non va,
ma non si incide e, soprattutto, non si riesce a fare il bene della
comunità inteso come noi lo vogliamo. Perché se la collega Fontana
ha una buona idea sul reddito minimo di cittadinanza o comunque
sull'inclusione sociale, e la propone, e nessuno la considera,
rimane una buona idea alla quale noi tutti, opposizione, aderiamo,
e se nessuno oggi prende l'iniziativa, quella rimane lettera morta
e l'abbiamo vissuto per un anno, per quanto ci riguarda!
Allora, dopo un anno in cui abbiamo visto bocciate tutte le
iniziative, effettivamente bisogna ammettere che in questo bilancio
la disponibilità c'è stata. Alcuni colleghi ci hanno fatto delle
battute, colleghi di maggioranza..."mah, siamo indecisi se
astenerci o votare a favore del vostro bilancio"...per dire che
tutti assieme abbiamo costruito dei cambiamenti. Allora oggi, per
quanto ci riguarda, gli emendamenti e le proposte del cambiamento
si sono divise su due volani: uno quelle del cambiamento, che in
questo anno erano state codificate sui costi della democrazia,
sulla burocrazia, sui
manager
, sulle partecipate, anche sui
segnali all'interno delle istituzioni...quel messaggio è arrivato,
è un messaggio di cambiamento! Pochi mesi fa, questo messaggio
sarebbe stato improponibile, e altri lo hanno ricordato. E sui
temi, secondo volano, sui temi a noi cari, sui settori cruciali,
altri messaggi sono arrivati: lo sviluppo economico... qualcuno
parlava delle grandi opere, ma noi abbiamo interpretato che
comunque l'ultima grande opera che è rimasta viene per adesso
rimandata e attraverso altre soluzioni si crea uno sviluppo
economico sui piccoli cantieri...questo, secondo noi, è un
cambiamento! Il sociale, con gli asili nido, l'inclusione già
ricordata, l'agricoltura, il territorio con gli Enti locali, per
arrivare ai castelli, ai beni culturali, alla
Film
Commission
...magari temi più piccoli.
Questo per dire che noi non siamo a favore di questo bilancio,
ma ci sono tanti modi per manifestare una sfumatura su un'effettiva
disponibilità a cambiare. Se poi vogliamo già annunciare tre giorni
prima che siamo a priori contrari, liberi di farlo, ma secondo noi
le discussioni anche politiche servono, non solo politiche, anche
amministrative, servono, ed è per questo che noi non ci sentiamo
sicuramente di appoggiare un documento di questo genere, per tutti
i motivi che sono stati espressi: perché non è il nostro bilancio,
perché noi l'avremmo fatto in modo diverso, perché abbiamo idee di
sviluppo diverse, ma non ci sentiamo neanche di votare contro
questo documento, perché crediamo o, meglio, speriamo che questa
sia un'effettiva disponibilità...è un buon inizio.
Allora, quali sono i limiti, oggi, di trovarsi in una situazione
in cui uno cerca di incidere? È che poi lo schema è comunque da
rivedere, al di là delle intese che si possono trovare sui temi,
siamo tutti d'accordo che oggi il paradigma è da rivedere. Ed è per
questo che è necessario rifondare un sistema (noi l'abbiamo detto
nei giorni precedenti alla discussione), rifondare un sistema che
probabilmente non regge più le sfide del futuro, che è da rifondare
settore per settore, con delle priorità che ci dobbiamo dare tutti
assieme; se vogliamo delegare agli altri, a chi tra l'altro non ha
neanche più i numeri per governare, lasciamoglielo, ma sicuramente
non saranno le nostre priorità o parte delle nostre priorità. E
quindi il cambiamento o si assume in termini di disponibilità
almeno per le proprie idee o si delega, e noi non abbiamo voglia di
delegare il cambiamento se invece riusciamo a portarlo e a farlo
sentire anche a chi ha la responsabilità di governo, e anche da
qui, dove siamo, cioè all'opposizione. Se veramente l'atteggiamento
effettivamente è un atteggiamento che cambia e che cambierà...beh,
noi crediamo che almeno si potranno rivedere le regole assieme.
Ecco i due
volet
: le regole verso l'esterno, l'Autonomia
intesa come concetto ampio, e le regole all'interno, ma noi
vogliamo partecipare alla revisione delle regole, perché anche
questo è cambiamento! Se non si rivedono le regole portando le
proprie sensibilità il cambiamento sarà più lontano. Allora, noi
non vogliamo e vogliamo dimostrare proprio che non siamo
semplicemente capaci a fare critiche sterili, ma attraverso
proposte, se accettate, vi diamo comunque una possibilità di
collaborazione...e questa la diamo da mesi!
Allora, la questione di fondo oggi è capire se si ha voglia di
partecipare a una nuova fase politica, ottenere le battaglie di
principio - qualcuno ha citato i metodi, i contenuti, il
cambiamento - o se,
tout court,
ci limitiamo a dire ciò che
non funziona e, un po' come diceva Chanoux:
"saule pleureur"
e continuare a dire che nulla va bene...noi lo diciamo, noi lo
diciamo con forza e siamo capaci di dire quali sono le cose che non
vanno bene, però vogliamo anche che ci sia una fase propositiva e
siamo ancora più soddisfatti se questa viene accolta.
Alors nous croyons qu'aujourd'hui nous nous sommes posés cette
question: quelle sera notre attitude sur ce budget et sur cette
phase politique qui nous attend et quelles sont nos priorités,
voter pour un changement, c'est-à-dire partager un changement pour
lequel, entre autres, nous avons été élus, car notre projet
politique est né sur le changement. Ce n'est pas seulement un
changement que nous théorisons, mais nous le voulons concrètement,
et si on n'arrive pas à changer le système par nos idées, il y a
une prise de conscience que quelque chose ne marche pas, que nous
n'avons pas la force de changer, que ce soit tous seuls ou que ce
soit tous ensemble. Donc, au-delà de tout, nous le devons aux
valdôtains qui nous demandent une solution aux problèmes, qui nous
demandent de trouver une solution sur les thèmes concrets. Autre
chose ce sont les solutions politiques, mais sur les thèmes
concrets les valdotains nous demandent de faire quelque chose. Nous
le devons bien évidemment à la communauté, car aujourd'hui la
politique ne peut pas arrêter une Région, et si les numéros sont
ceux qui sont, ou nous avons envie de résoudre au moins certains
thèmes ensemble ou il n'y a pas d'autres solutions.
Donc nous croyons que cette phase qui s'ouvre est une phase très
délicate, où il y a de la part de tout le monde une disponibilité à
se confronter, nous l'avons perçu même parmi non seulement les
collègues qui sont présents ici, dans cette salle, c'est aussi la
politique en général qui s'interroge, mais nous devons quand même
prendre acte que le changement devra arriver pour de bon. En
conclusion, nous croyons que ce changement est un changement que
nous avons relevé de votre attitude, et c'est comme le collègue
Bertschy l'a rappelé, une "ouverture de crédit", surtout c'est
quelque chose que nous sentons de devoir à notre communauté, à la
Vallée d'Aoste, car c'est seulement à elle que nous répondons et
cela toujours pour garantir son épanouissement à travers surtout le
rôle que les citoyens nous ont confié ici, dans cette salle.
Presidente -
Grazie Consigliere Viérin. Altri interventi?
Non ci sono altre richieste, possiamo chiudere? Non ci sono altri
interventi. Chiede la parola il Presidente della Regione Rollandin,
ne ha facoltà.
Rollandin (UV)
- Oui, merci Président.
Credo di potermi associare a quello che tutti hanno in qualche
modo sottolineato come atteggiamento di base; ora, se biblicamente
hanno messo una settimana per fare il mondo, è un po' difficile in
quattro giorni cambiare una situazione piuttosto complicata... Noi
ci rendiamo conto quindi dei limiti di un dibattito sicuramente
importante, che ha delle sfumature, che ha delle ripercussioni, che
ha dei cambiamenti che sono da leggere e sono da declinare con
degli atti concreti.
Noi abbiamo illustrato questo atto di bilancio e volutamente non
abbiamo insistito sul programma per il fatto che potesse essere di
lunga gittata, perché ci sembrava opportuno sottolineare la
prospettiva che è a medio termine, cioè di un anno, per capire che
cosa si può ipotizzare con le disponibilità finanziarie incerte,
quello che noi riusciamo a mantenere nell'ambito di una condotta
che ci possa premiare sotto il profilo della possibilità di
investire il più possibile e di spendere il meno possibile per
quanto riguarda le azioni normali della macchina, che deve
funzionare in modo diverso.
Ora, siamo anche in qualche modo lieti che la sfida che era
partita in quest'aula tra tutti per dire se questo è un bilancio
aperto, giustamente, immediatamente, si è detto: "mah, se è aperto,
vediamo se effettivamente lo è o no"...ebbene, credo che
oggettivamente questa sfida è stata vinta verbalmente, nel senso
che tutti hanno trovato una modalità corretta per inserirsi in un
dibattito che ha portato dei frutti, che ha portato dei risultati,
di cui onestamente e correttamente vi ringrazio, tutti l'hanno
evidenziato e credo che questa sia una soddisfazione per tutti. Io
non credo che alla fine di quattro, cinque giorni di dibattito, il
fatto di andare più o meno a dire "bene, ho insultato un po' di più
quello, sono andato giù un po' più pesante, vedi come sono stato
bravo", sia una soddisfazione. Io credo che, molto più
realisticamente...e non solo per chi è interessato a quello che
succede in quest'aula, e non per quello che ci diciamo, ma per gli
effetti che questa discussione porta all'esterno, ecco, io su
questo credo sia importante sottolineare il risultato di un
dibattito molto franco, un dibattito che sicuramente ha
un'importanza sull'atto in sé del bilancio, ma anche un'importanza
sulla parte politica, che è alla base di queste scelte, ma ne crea
anche le premesse per una sfida: quella di capire se ci sono le
condizioni per creare degli accordi che permettano di allargare la
situazione di oggi, che noi abbiamo detto all'inizio difficile, che
abbiamo sottoposto all'attenzione con questo spirito di apertura e
quindi di dibattito, e che vogliamo fino in fondo capire, fino a
dove si può, insieme, costruire qualcosa che sia veramente diverso
da quello che abbiamo lasciato ieri. Anche perché la diversità e il
cambiamento non solo non è voluto, ma ce l'hanno imposto, perché
sicuramente era più facile andare secondo dei
cliché
che
davano dei risultati molto più facili e con impegni di forze che
erano molto più consistenti. Oggi non è più così, e anche gli
emendamenti che sono stati presentati risentono di questa
difficoltà, di trovare comunque fondi nuovi, capacità, con
quell'asta insuperabile purtroppo del Patto di stabilità.
Tutti hanno ragionato...quello che è stato fatto in quest'aula è
un ragionamento molto corretto...si sono resi conto che alcune
regole non le possiamo cambiare noi; possiamo dire che non le
apprezziamo, possiamo dire che non ci convincono, possiamo
insistere sul fatto che queste regole europee e, di riflesso,
nazionali, non sono a nostro avviso, come per tanti, la base per il
rilancio, però oggi queste regole ci sono, vanno rispettate come le
rispettano i Comuni, le rispettano le altre Regioni, le rispettano
anche le Regioni a Statuto speciale. Noi abbiamo insistito con quel
documento, si è provato a dire che sarebbe stato molto più facile
fare questa discussione se avevamo delle premesse certe, se avevamo
la garanzia che i fondi che derivavano da quello che è un accordo,
discutibile, che può essere rivisto...ma quei fondi venivano
mantenuti. Questa è l'unica linea, che non dice a nessuno "sei
qualcosa", diciamo solo che purtroppo questi patti non sono
mantenuti e questa è l'evidenza, ma non lo diciamo solo noi! Non è
che la Valle d'Aosta si pone in una situazione diversa. Leggete i
documenti di tutte le Regioni che in questo momento stanno cercando
di portare a casa il bilancio e tutti sono: uno, nell'incertezza e,
due, nella difficoltà di capire cos'è il domani e che cosa può
ancora succedere e cambiare il documento che oggi stiamo
approvando. Queste sono le difficoltà che anche noi abbiamo
riscontrato in un dibattito molto aperto.
Ora, credo che la sostanza del raccordo che ha visto impegnati
tutti è proprio quello dello sviluppo, quello del rilancio, il
rilancio dell'economia che passa attraverso il sostegno delle
piccole e medie imprese, com'è stato detto molto correttamente e
credo che si è fatto il possibile per aderire a questo impegno, ad
iniziare un percorso che dall'altra parte porti anche a dire che,
sicuramente come Amministrazioni, tutte, devono fare qualche
sacrificio nel momento in cui non ci sono più le disponibilità di
prima. Questo è, nella sostanza, un messaggio politico. Noi
apprezziamo il fatto che con sincerità le forze abbiano fatto una
valutazione alla fine di questo dibattito, questo è importante,
perché giustamente non si è detto all'inizio: "sì, io comunque sono
contro e quindi fate quello che volete", né è stato l'atteggiamento
nostro di dire: "ma comunque tanto c'è un tavolo separato e su
questo ognuno dica la sua", non si è viaggiato su questa linea! Si
è cercato di capire le buone ragioni che uno aveva, e se non si è
condiviso si è cercato di dire perché in questo momento non si può
su alcuni temi o non si è nella situazione di...altri, invece, sono
suggerimenti, e molti degli emendamenti - da parte nostra, come da
parte delle altre forze, e l'abbiamo sottolineato - sono di
prospettiva, daranno sicuramente dei frutti a medio e lungo termine
e non solo a breve (quindi questo è un vantaggio), abbiamo cercato
di renderci conto anche di situazioni che sono legittimamente state
rappresentate e che abbiamo raccolto, abbiamo cercato di
sottolineare nell'insieme che il fatto di avere detto "bilancio
aperto" o "bilancio ponte" non erano delle frasi ad effetto, ma la
sostanza di un atteggiamento che si è concretizzato nel dibattito
in quest'aula.
J'estime que le débat sur ce budget a été un moment de dialogue
important, qui a mis en évidence la disponibilité des forces qui
ont repris ce passage, qui ont donné une ouverture de confiance
dans le débat avec toutes les différences qui encore existent.
Personne n'a voulu soutenir qu'ici on devait, avec le débat sur le
budget, créer de nouvelles majorités. Il y a des plans de débat
différents, il y a un plan ouvert, on l'a dit, il y a des rapports
entre les forces politiques qui sont ouverts, sur lesquels on a
toujours discuté sur les programmes et non pas sur les places à
distribuer et, comme telles, je crois que c'est l'attitude juste
pour arriver, si on le croit, à un passage qui puisse nous rappeler
que le système doit permettre des accords. Et pour faire des
accords il faut aller de l'avant avec un programme partagé et faire
de façon que sur ce programme partagé il y ait un engagement
nécessaire pour utiliser au mieux les forces que nous avons. Voilà
le message que je crois on peut tirer des quatre jours qui ont été,
je me permets de dire, très utiles pour tous. Pour nous tous que
nous avons partagé, ce débat a été un moment important et je crois
un rare moment où on a finalement eu la possibilité d'avoir une
échange d'idées et une confrontation qui a porté à des résultats
objectivement positifs. Voilà le sens de ce débat.
Je remercie tous les collègues et j'estime que sans aucun doute
il y aura la possibilité de vérifier davantage les disponibilités,
on remercie toutes les forces politiques qui en ce sens se sont
engagées. Merci encore pour votre attention.
Si dà atto che dalle ore 17,29 riassume la presidenza il
Presidente Marco Viérin.
Viérin M. (Président) -
Merci Président.
Ricordo adesso ai colleghi che procediamo alla votazione del DL
43 nel suo complesso, legge finanziaria, e poi passeremo alla
votazione dell'articolato e al voto finale del DL 44, che è il
bilancio di previsione. Prego colleghi, la votazione è aperta sul
DL 43. La votazione è chiusa.
Presenti: 35
Votanti: 28
Favorevoli: 18
Contrari: 10
Astenuti: 7 (Bertschy, Fabbri, Gerandin, Grosjean, Nogara,
Rosset e Viérin Laurent)
Il Consiglio approva.
