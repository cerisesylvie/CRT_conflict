Classificazione
(Nessuna classificazione presente)


Resoconto integrale del dibattito dell'aula
Oggetto del Consiglio n. 2317 del 23 ottobre 1986 - Resoconto
OGGETTO N. 2317/VIII - DISEGNO DI LEGGE CONCERNENTE: "RIFORMA
DELL'ORGANIZZAZIONE TURISTICA DELLA REGIONE".
PRESIDENTE:
Ha chiesto di parlare l'Assessore al Turismo,
Urbanistica e Beni Culturali Borbey, ne ha facoltà.
BORBEY (D.C.) -
Il disegno di legge n. 306 "Riforma
dell'organizzazione turistica della Regione" si è reso necessario a
seguito dell'evoluzione verificatasi negli ultimi anni nel settore
del turismo, in base anche alle direttive della legge nazionale n.
217. Tali direttive, concordate fra le varie Regioni, portano oltre
che a provvedimenti legislativi quali quello che abbiamo discusso
in Consiglio regionale della classificazione alberghiera, ad altri
indirizzi quale questo provvedimento che oggi viene portato in
Consiglio regionale.
Il provvedimento in oggetto concerne la riforma
dell'organizzazione turistica pubblica regionale e prevede quindi,
nell'ambito della nuova organizzazione, una Commissione, il parere
di un Comitato regionale che sarà indispensabile per tutte le leggi
e i vari indirizzi programmatici dell'Assessorato del Turismo.
Questo come indirizzo di organizzazione turistica regionale.
Invece per quanto concerne l'organizzazione turistica sub
regionale, essa si fonda su due enti che sono a livello
comprensoriale: una è l'azienda di soggiorno, l'A.P.T. (azienda di
promozione turistica) che supplisce all'azienda di soggiorno, e
l'altra è la pro-loco. Per le pro-loco non ci sono grosse novità
rispetto alle precedenti, ma in questo disegno di legge sono
formalmente inquadrate e regolamentate. Per quanto concerne le
A.P.T., cui è riservato tutto il Titolo III del disegno di legge,
gli elementi di maggiore interesse concernenti la loro costituzione
sono dati dall'art. 7, con la individuazione degli ambiti
territoriali, individuazione che verrà effettuata dalla Giunta
regionale, sentite le Comunità Montane e i Comuni interessati.
L'art. 8 precisa i compiti per cui sono finalizzate le A.P.T.,
in modo particolare quello di promuovere lo sviluppo turistico.
L'art. 9 prevede un segno distintivo, elaborato dalla Regione
per tutti gli uffici di informazione, quindi ogni A.P.T. può avere
uno o più uffici di informazione, che verranno chiamati I.A.T. e
sono uffici di accoglienza turistica.
Avranno tutti un loro distintivo ed anche nell'ambito delle
pro-loco si potranno istituire di questi uffici.
C'è una novità e cioè l'istituzione negli organi dell'A.P.T. di
un comitato esecutivo, quindi molti compiti sono demandati a questo
comitato che è composto da tre membri. È presieduto dal presidente
e da due membri eletti sempre nell'ambito del Consiglio di
Amministrazione.
Altra novità rispetto alla precedente azienda di soggiorno è che
il Presidente dell'A.P.T. è nominato direttamente dal Consiglio di
Amministrazione e deve essere uno fra i membri del Consiglio di
Amministrazione, mentre in precedenza era nominato con decreto
dell'Assessore al Turismo.
Queste sono le novità principali. In questo disegno di legge si
dice (art. 21) che il personale delle A.P.T. avrà lo stesso
trattamento economico giuridico del personale regionale. Mi riservo
di sentire le argomentazioni da parte dei Consiglieri proponenti un
emendamento e poi decideremo assieme il comportamento riferito al
trattamento giuridico ed economico del personale delle A.P.T.
L'art. 17 prevede norme specifiche per le modalità dei
controlli, presenterò degli emendamenti dove una parte di queste
deliberazioni verranno approvate direttamente dall'Assessore al
Turismo, ma le deliberazioni importanti quali quelle (le leggo)
"concernenti i programmi di attività, i bilanci di previsione, i
conti consuntivi, lo statuto, le assunzioni stagionali, i
regolamenti del personale, gli incarichi di consulenza e di
collaborazione autonoma coor
dinata, gli acquisti e le
alienazioni di beni immobili, l'istituzione di uffici I.A.T.
diventano esecutive dopo la loro approvazione da parte
dell'Assessore regionale al Turismo, Urbanistica e Beni Culturali;
..."
decorsi trenta giorni. Viene aggiunto un comma secondo cui
"le deliberazioni relative ai bilanci preventivi e consuntivi, alla
pianta organica e ai regolamenti del personale, agli acquisti e
alle alienazioni dei beni immobili, sono sottoposte al controllo
della Commissione regionale di controllo, previo parere
dell'Assessorato regionale al Turismo, Urbanistica e Beni
Culturali, secondo le modalità della legge".
Un ulteriore emendamento che è già nelle vostre mani è quello
all'art. 11, al punto b), dove parliamo di categorie di
albergatori, commercianti e tutte quelle categorie che sono
previste nel Consiglio di Amministrazione delle aziende di
soggiorno. Nell'attuale disegno di legge c'è scritto che il
rappresentante è designato esclusivamente dalle Associazioni di
categoria a livello regionale; l'emendamento recita:
"un
rappresentante di ciascuna delle seguenti categorie designato
d'intesa fra le Associazioni di categoria operanti a livello
regionale e su proposta delle associazioni locali, qualora
esistenti".
Posso dire ancora che all'art. 28 i finanziamenti regionali
previsti dal disegno di legge, il 35% di questi finanziamenti a
favore delle A.P.T., saranno direttamente proporzionali all'entità
dei proventi derivanti dall'esazione dell'imposta di soggiorno.
Questa norma abbiamo ritenuto d'inserirla perchè si tenda ad
evadere il meno possibile l'imposta di azienda di soggiorno, e
quindi più ci sarà imposta di azienda di soggiorno, più le A.P.T.
avranno beneficio a livello di finanziamento da parte
regionale.
PRESIDENTE:
È aperta la discussione generale. Ha chiesto
di parlare il Consigliere Aloisi, ne ha facoltà.
ALOISI (M.S.I.) -
Questo disegno di legge ha un titolo
alquanto ambizioso: "Riforma dell'organizzazione turistica della
Regione". Secondo me dovrebbe perlomeno prendere in esame tutte le
componenti del settore turistico, e invece si limita soltanto alle
istituende aziende di promozione turistica e alle pro-loco, cose
che già esistono e che funzionano discretamente bene. Allora ho
alcune osservazioni da fare in merito a questa legge.
Innanzitutto questo disegno di legge, in linea teorica, dovrebbe
applicare la legge quadro sul turismo, la n. 217 del 17.5.1983; ma
nel caso della Regione Valle d'Aosta siamo oltretutto a livello di
retroguardia, sia perchè non vengono decisi gli ambiti territoriali
delle nuove aziende di promozione turistica, che devono subentrare
a quelle esistenti, sia perchè la Regione Valle d'Aosta di fatto
non esercita una potestà primaria come quella che in materia di
turismo le viene riconosciuta dall'art. 2 della Legge
Costituzionale del 26.2.1948, n. 4.
Questo disegno di legge si limita a scopiazzare testi della
regione Veneto e della Provincia di Trento, e oltretutto scopiazza
male perchè bastava prendere la legge della Regione Calabria, che è
molto più completa, e se si fosse scopiazzato bene si sarebbe fatta
una legge decente.
In pratica, la regione esercita un potere di 'adattamento' -
quindi il titolo faraonico di 'riforma' mi pare un po' eccessivo -
adattamento alla normativa statale, come se dovesse usare potestà
di integrazione e secondaria, rinunciando in definitiva ad
adoperare scelte vere in armonia con la legge quadro e con lo
statuto speciale. Questa è una lacuna molto grave da parte di
questa legge.
Un'altra osservazione è che non si prevede la costituzione di un
consorzio delle Cooperative, che dovrebbe essere favorito per
organizzare in modo unitario l'offerta turistica e la sua
commercializzazione; saltano quindi grandi possibilità come
l'acquisto di beni finalizzati per la realizzazione e la gestione
diretta di attrezzature collegate alle varie attività turistiche, o
come il collegamento fra commercianti ed operatori agroturistici,
per non parlare degli accordi interprofessionali, degli studi e
delle ricerche del settore turistico, come prevede espressamente la
legge n. 217, che viene completamente, o in parte ignorata.
Nessun accenno viene fatto per quanto riguarda la convegnistica
e l'attività congressuale in genere, come lo prevede la legge
quadro, con attività promozionale ed economica con propri
finanziamenti e con prestazioni di servizi, ferma restando la
funzione di coordinamento dell'Assessorato competente. La
composizione inoltre del comitato regionale, che è previsto
dall'art. 4, non include per esempio un rappresentante del Touring
Club, non sono previsti incentivi a favore dell'industria
alberghiera, né vengono individuati i soggetti beneficiari di
eventuali provvidenze, che potrebbero essere sia gli enti pubblici
o privati, aziende, pro-loco, sia le associazioni in qualsiasi
forma costituita, sia infine gli imprenditori in genere e chiunque
eserciti attività di interesse turistico.
Conseguentemente non sono previste provvidenze per aziende
termali: Saint-Vincent, Pré-Saint-Didier, Courmayeur, per impianti
congressuali, per opere di adattamento, ristrutturazione,
arredamento di edifici pubblici e privati, da utilizzare anche per
periodi stagionali come ostelli per la gioventù ed alberghi
riservati al turismo scolastico e sociale, oppure per la terza età.
Lo stesso dicasi per aziende della ristorazione, per le sale da
ballo, per le discoteche, come è previsto sulla legge quadro.
Era doveroso anche immaginare una legge di riforma, per le
provvidenze oggi erogate dispersivamente ed alla giornata, per la
loro determinazione quali contributi in conto capitale con quote
del 55% della spesa ammissibile, per un piano triennale di
stanziamento e infine per le procedure per l'ammissione al
contributo.
Viene inoltre del tutto ignorato il vincolo di destinazione,
punto fondamentale della legge quadro. Accanto alle provvidenze
bisogna prevedere un vincolo di almeno quindici anni, ma non
essendo prevista la provvidenza, è chiaro che non è neanche
previsto il vincolo di destinazione. E si continua con la
dispersione di contributi, senza una visione di insieme degli
investimenti nel settore turistico.
Viene ignorato l'art. 8 della legge quadro sul vincolo di
destinazione, volto a conservare ed a tutelare il patrimonio
ricettivo; cito:
"Le Regioni con specifiche leggi sottopongono a
vincolo di destinazione le strutture ricettive indicate all'art. 6,
in conformità anche con le indicazioni derivanti dagli atti della
programmazione regionale".
Questo dice la legge quadro.
Vengono ignorate le associazioni senza scopo di lucro, di cui
all'art. 10 della legge quadro n. 217 del 1983, pertanto non
vengono fissati i requisiti minimi, omogenei, e le modalità per il
compimento delle attività delle associazioni che operano a livello
nazionale per finalità ricreative, culturali, religiose, sociali.
Non si parla né delle attività professionali - art. 11 sempre della
legge quadro - né delle imprese turistiche - art. 5 della legge
quadro - tutto ciò mentre la Regione Valle d'Aosta si è limitata ad
applicare la legge quadro solo per quanto attiene alla
classificazione alberghiera. Questa sarebbe stata dunque
l'occasione per poter portare in Consiglio regionale un disegno di
legge organico di effettiva riforma e non una legge di semplice
riordino della organizzazione turistica sub-regionale.
L'art. 7 che viene preso in esame, rinvia il tema della
localizzazione delle nuove A.P.T., per cui il Consiglio, e questo è
molto importante, firma una specie di delega in bianco alla Giunta
regionale per la individuazione degli ambiti territoriali
turisticamente rilevanti.
Non si sa quante saranno come numero le nuove A.P.T. e per quali
parti del territorio saranno chiamate ad operare; le condizioni
stabilite dal comma 2 sono particolarmente generiche e soprattutto
sono restrittive: generiche perchè dimenticano requisiti essenziali
fissati dalla precedente normativa, la legge del 27.8.60, n. 1042,
e restrittive perchè dalle undici attuali aziende con gli
indicatori così previsti, si passerà alle otto - dieci A.P.T.. Era
meglio prevedere almeno una A.P.T. per Comunità Montana ed
aggiungere altre poche A.P.T. nei punti ritenuti strategici, come
le Comunità del Monte Bianco, la seconda di Villeneuve, le valli
del Parco Nazionale esclusa Cogne che ha già i requisiti, la terza
del Grand Combin che è totalmente sprovvista anche solo di uno
sportello informativo, che sarebbe stato necessario anche
all'ingresso della valle ad ovest di Pont-Saint-Martin.
Con l'art. 7 sparirà l'azienda di Valtournenche e non sopravvive
del pari quella della media valle del Cervino. Nella valle del
Marmore rimarrebbero solo l'attuale azienda di Cervinia e nella
Valle d'Ayas sparirà una delle due aziende, quella di Brusson o
quella di Ayas. Il Consiglio regionale dovrebbe invece assolvere al
ruolo che gli compete di fornire un quadro più omogeneo ed organico
delle nuove A.P.T., lasciando quelle attuali e prevedendone almeno
due nuove per le valli del Parco del Gran Paradiso e per la Valle
del Grand Combin.
Queste sono le osservazioni che mi sono permesso di portare a
conoscenza del Consiglio; da questo si può dedurre che questo
disegno di legge, con il titolo così roboante di "Riforma
dell'organizzazione turistica della Regione" è alquanto deprimente,
in quanto non assolve ai compiti previsti dalla legge quadro n.
217.
Da questo deriva che il nostro giudizio non può che essere
negativo, proprio per le carenze che vengono ignorate in questo
disegno di legge. Invito pertanto tutti i Consiglieri a valutare in
modo attento le osservazioni che ho illustrato.
Vorrei presentare alcuni emendamenti. Il primo è relativo
all'art. 4, dove al primo comma chiedo che venga inserito anche
"1) un rappresentante del Touring Club.
All'art. 7 chiedo di sostituire
"Giunta regionale"
con
"Consiglio regionale" .
Presento un emendamento aggiuntivo
al punto f) dell'art. 8, per cui dopo le parole
"alla
valorizzazione"
vengono inserite le parole
"e alla difesa
del" .
Infine propongo l'articolo 10/bis:
"Ai fini di
organizzare in modo unitario l'offerta turistica regionale, la
Regione Valle d'Aosta favorisce la costituzione di un organismo
associativo a carattere regionale al quale potranno aderire tutte
le Associazioni e Cooperative di operatori turistici".
Per le motivazioni sopra esposte, il mio giudizio sulla legge è
negativo.
PRESIDENTE:
Ha chiesto di parlare il Consigliere
Torrione, ne ha facoltà.
TORRIONE (P.S.I.):
Devo dire che ogni tanto bisogna anche
rendere merito a chi ce l'ha, e mi sembra che l'intervento che ha
fatto il Consigliere Aloisi sia particolarmente centrato e
pertinente.
(Esclamazioni e commenti in sala)
Allora, se non l'ha fatto lui, faccio gli onori al consulente. I
consulenti spero non costino tanto quanto Biagini, altrimenti il
M.S.I. deve chiudere.
In effetti alcune osservazioni mi sembrano particolarmente
centrate. Il discorso di principio, fra l'altro, e quel riferimento
allo Statuto speciale era una questione se non altro da
approfondire, per difendere una peculiarità della nostra Regione e
per affermare un principio.
Evidentemente la Giunta regionale ha fatto una scelta di tipo
diverso, facendo un riferimento specifico alla legge quadro. In
questo caso ha dovuto agire all'interno di questo contesto e quindi
non ha potuto tenere conto della particolare situazione del turismo
valdostano.
La legge arriva un po' in ritardo, se la interpretiamo come
riferimento alla legge quadro, perchè altre Regioni a statuto
ordinario hanno già da tempo legiferato. La legge regionale risente
della produzione legislativa delle altre Regioni, perchè in parte
non ha potuto innovare, ma ha fatto riferimento a leggi già
approvate da altre Regioni.
È chiaro che alcune innovazioni sono sostanziali: il discorso
previsto (e qui scendiamo nel dettaglio) dall'art. 7 sugli ambiti
territoriali, delinea una nuova organizzazione del turismo, perchè
parametra questa organizzazione rispetto all'esistenza di
determinate condizioni, quali le attrezzature ricettive alberghiere
ed extralberghiere non inferiori a 100 mila posti letto, al
movimento turistico alberghiero, ecc. Questo discorso ha un suo
significato, però va preso con molta cautela, perchè privilegia
alcuni ambiti territoriali ed inevitabilmente ne penalizza
altri.
Ma proprio perchè il discorso così fatto presuppone delle
scelte, credo che il Consiglio regionale in questo settore non può
essere espropriato da quella che è una sua precisa competenza.
Infatti questa delega alla Giunta è più un atto di fede che
prescinde da una valutazione obiettiva del problema, che proprio
nella applicazione della legge, quindi nella definizione degli
ambiti in cui devono collocarsi le A.P.T. deve approfondire il
problema per evitare quegli inconvenienti cui potremmo andare
incontro e che sono stati puntualmente sottolineati dal Consigliere
Aloisi con un riferimento preciso.
L'altra preoccupazione che esprimo e che in effetti non trova un
riscontro nella legge, è un argomento che ha travagliato la vita di
questo consesso, ed è il vincolo di destinazione degli esercizi
alberghieri. Questo è un argomento su cui dobbiamo riflettere,
perchè se vogliamo fare riferimento, rinunciando ad una nostra
prerogativa statutaria, alla legge quadro, ebbene la legge quadro
qui parla chiaro: all'art. 8 dice 'vincolo di destinazione'.
Perchè questo? Perchè abbiamo visto in passato quali strategie
sono successe nella nostra organizzazione turistica non avendo a
disposizione uno strumento legislativo che consentisse di operare
sulle strutture alberghiere come si è operato. Il fenomeno della
seconda casa, aggiunto alla dismissione (fra virgolette) di
complessi alberghieri di notevole portata, trasformati poi in
résidences, hanno avuto delle conseguenze drammatiche sulla
gestione turistica di alcune stazioni e soprattutto hanno
penalizzato non solo la stazione in sé, ma tutto l'indotto; per
esempio il primo riferimento è costituito da impianti di risalita
che stanno tanto a cuore alla nostra Regione, ma che se non hanno a
disposizione, non un substrato che sia formato dalla presenza di
seconde case, ma da esercizi alberghieri ben precisi, sappiamo
benissimo che sono destinati ad un pietoso fallimento.
Dobbiamo essere coerenti con questo, e so che l'Assessore
Pollicini aveva fatto a suo tempo una battaglia sull'argomento - mi
sta però dicendo in questo momento che è una battaglia perduta - e
credo che questo elemento avrebbe dovuto essere tenuto in debita
considerazione. La riforma, se ha da essere tale, deve tenere conto
di tutti gli elementi negativi che si sono manifestati nel nostro
contesto regionale e che hanno influito in maniera pesante sulla
crisi del turismo, che ha fatto segnare il passo ad alcune nostre
località anche di prestigio. Vorrei sapere dall'Assessore perchè
questo elemento così determinante non è stato affrontato. Mi si
potrà rispondere che la figuraccia l'aveva già fatta a suo tempo
l'Assessore Pollicini e non era il caso che analoga figuraccia
facesse oggi l'Assessore Borbey, perchè in effetti questo è uno
degli elementi cardine intorno al quale doveva giocare tutto il
discorso dell'organizzazione turistica.
(....INTERRUZIONE....)
Una legge? Se mi fa andare al Suo posto posso anche presentarla,
perchè di qua tutte le cose che presento me le bocciate
inevitabilmente, compresa quella dei cani; figuriamoci se passa
quella sul vincolo alberghiero! Magari, per farmi fare una
figuraccia, sarebbe anche disposto ad approvarla; è vero, Assessore
Borbey?
Ma siccome non sono al posto dell'Assessore Borbey, e
l'Assessore non è al posto mio, e questa potrebbe anche essere una
iattura, ma non spetta a me dirlo, il problema di fondo è che
l'Assessore Borbey ha eluso un problema fondamentale. Questo
discorso è un non volere affrontare un problema, che ha una
rilevanza fondamentale nell'organizzazione turistica della nostra
Regione, perchè sappiamo quale trasformazione nel settore ricettivo
valdostano è avvenuta solo dieci anni fa: decine di alberghi sono
stati trasformati clamorosamente (per ragioni di mercato in quel
momento) in résidences.
Il discorso si fa ancora più grave perchè, se prima eravamo in
carenza di una legge regionale che desse degli incentivi di grossa
rilevanza per il settore alberghiero, adesso che la Regione invece
si è dotata di uno strumento che incentiva la struttura
alberghiera, questo argomento non viene affrontato.
(....INTERRUZIONE....)
Questo discorso quindi merita un approfondimento e mi sembra che
sia un elemento chiave, per cui il giudizio non può che essere
critico, perchè obiettivamente su questo argomento era
indispensabile una riflessione.
Sugli altri aspetti ci potranno essere degli aggiustamenti di
tipo formale più che sostanziale, però mi sento già di dire che la
modifica e l'emendamento (lo illustrerà poi il Collega Pascale che
lo presenterà a nome del nostro Gruppo) va a sostegno della tesi
che gli ambiti territoriali per le A.P.T. vadano individuati dal
Consiglio.
Mi occuperò di un altro problema e poi concluderò il mio
intervento. È un problema che riguarda il funzionamento e il
personale addetto alle A.P.T.. Nel disegno di legge che ci è stato
presentato, il 2° comma dell'art. 21 dice:
"Lo stato giuridico e
il trattamento economico del personale delle A.P.T. sono equiparati
a quelli del personale della Regione".
Su questo argomento
abbiamo avuto già modo di confrontarci con l'Assessore Borbey in
Commissione, e qui riaffermo la nostra impostazione che è di
principio, ma che può avere anche delle conseguenze di una certa
rilevanza.
Lo statuto regionale, all'art. 2, sancisce che la Regione
Autonoma della Valle d'Aosta ha potestà legislativa primaria in
materia di trattamento economico e giuridico del proprio personale,
ed è la lettera a), se non sbaglio (cito a memoria). Questo è un
dato di fatto fondamentale, che la Regione ha rivendicato fra
l'altro in questi ultimi tempi, quando la Commissione di
Coordinamento rinviò un disegno di legge che riguardava la
revisione dell'ultimo contratto del personale regionale. Ora
l'estendere questa peculiarità del personale regionale, che deve
avere un suo inquadramento del tutto specifico in considerazione
delle peculiarità della nostra Regione, ad altri dipendenti, ci
sembra una strada pericolosa, che può aprire intanto uno spiraglio
per lo Stato per mettere in discussione la nostra prerogativa
statutaria in materia di personale, e poi perchè crea all'interno
del pubblico impiego valdostano una situazione di disagio enorme. E
qui faccio un riferimento specifico: ci sono settantaquattro Comuni
cha hanno dei dipendenti che godono di un contratto di tipo
nazionale, che è un contratto strutturato in un certo modo. A
questo punto si sa benissimo che esistono alcune incomprensioni
(fra virgolette) fra il personale dei Comuni e il personale
regionale perchè quest'ultimo gode, in funzione dell'art. 2 lettera
a) dello Statuto, di particolari provvidenze. Sarà giusta o
sbagliata questa impostazione, c'è da dire però che finora la
posizione della Regione era inattaccabile perchè fondata su un
riferimento statutario.
Se estendiamo a macchia d'olio il trattamento economico
giuridico del personale della Regione a dipendenti che tra l'altro
agiscono in contesti locali come i Comuni, la diatriba fra il
personale comunale si sposterà nei confronti del personale delle
A.P.T. con conseguenze facilmente prevedibili.
So già quella che sarà la risposta: mi si dirà che in campo
nazionale c'è una sorta di accordo (fra l'altro è
un accordo
sindacale, non è un decreto legge) che stabilisce che per le
Regioni (e qui parlo anche di Regioni a statuto ordinario) il
trattamento economico e giuridico del personale regionale possa
essere esteso al personale delle A.P.T.. Credo che invece qui si
debba fare una riaffermazione di principio, perchè il trattamento
economico e giuridico, del personale regionale deve essere una cosa
che riguarda solo il personale della nostra Regione. Non parlo
neanche tanto del trattamento economico quanto del trattamento
giuridico, perchè se allarghiamo a macchia d'olio il discorso della
normativa che riguarda il personale regionale, ci troveremo con il
personale di tutti gli enti che tendono ad essere dipendenti della
Regione che rivendicano la stessa cosa.
A questo proposito presento un emendamento, che vuole mettere
ordine in una materia che è ancora disordinata, e se vogliamo fare
riferimento a quello che hanno fatto le altre Regioni, per una
questione di univocità e uniformità di trattamento, il personale
delle A.P.T. va inquadrato in un ruolo unico regionale. Questo per
evitare le difformità di trattamento fra un'azienda e l'altra,
perchè l'azienda di Courmayeur non possa pagare diversamente
dall'azienda di Pont-Saint-Martin. Questa è la prima
considerazione.
La seconda è che, per evitare proprio delle confusioni di
carattere giuridico, il discorso della normativa e del trattamento
economico di questo personale deve essere riportato ad un
provvedimento di carattere regionale, quindi ad un provvedimento
del Consiglio regionale. Per cui il tenore del mio emendamento,
sostitutivo del 2° comma dell'art. 21, è
il seguente:
"Il
personale delle A.P.T. è collocato in un ruolo unico regionale
secondo modalità stabilite con apposito provvedimento del Consiglio
re
gionale".
Queste erano le osservazioni che volevamo fare; ripeto che la
questione del personale delle A.P.T. è una questione di principio
su cui prego i colleghi di riflettere, perchè stiamo difendendo una
nostra prerogativa.
La legge ha le pecche che abbiamo rilevato, il nostro è un
atteggiamento critico ma disponibile, e staremo a vedere
dall'andamento se alcuni nostri emendamenti saranno accettati o
meno, nel senso di migliorare il testo della legge per adottare
quello che sarà il nostro comportamento in sede di voto.
PRESIDENTE:
Ha chiesto di parlare il Consigliere Tonino,
ne ha facoltà.
TONINO (P.C.I.)
- Devo dire subito in premessa che
abbiamo molte perplessità su come è stato costruito questo disegno
di legge. Merita forse, anche perchè qualcuno lo ha richiamato in
precedenza, riflettere ad alta voce sulle caratteristiche e sugli
obiettivi che il legislatore nazionale si è dato nel momento in cui
ha approvato la legge quadro, relativamente e soprattutto
(tralasciando gli altri aspetti che pure in quella legge sono
contenuti) alla struttura, all'organizzazione della promozione
turistica nel nostro paese.
L'esigenza di superare le aziende di soggiorno, come è del resto
rilevato nella stessa relazione introduttiva a questo disegno di
legge, derivava dalla necessità di instaurare una struttura
flessibile, agile, dotata di capacità manageriali, chiudendo,
eliminando una struttura che troppo spesso era appesantita come
organizzazione di tipo burocratico, 'longa manus' degli Assessorati
al turismo, gestiti molto spesso anche in modo clientelare; su
questo si era concentrata la critica, anche degli operatori che
guardavano con attenzione alla necessità di una riforma di quella
struttura.
Aziende che sono andate progressivamente anche in crisi, perchè
è cambiato e sta cambiando il modo con cui fare la promozione
turistica. Schematizzando la trasformazione che sta avvenendo, si
passa oggi da una concezione della promozione turistica basata
quasi esclusivamente sulla vendita dell'immagine e sulla
prestazione di un servizio al cliente che arriva (affidando la
vendita dell'immagine in genere alle Regioni o all'ENIT quando
funzionava, e la prestazione del servizio invece all'azienda di
soggiorno per il cliente che arriva), ad una organizzazione più
complessa. Infatti sta cambiando rapidamente il tipo di domanda
turistica e c'è la necessità di adeguare la promozione alla varietà
della domanda turistica presente nel paese. Sempre di più - credo
su questo possa essere d'accordo lo stesso Assessore - vendere
l'immagine è insufficiente, se non si collega quella azione
sull'immagine anche all'attività di vera e propria
commercializzazione. Ed un tentativo che in parte anche la nostra
Regione sta facendo, che deve essere perfezionato, perchè sempre di
più l'attività di commercializzazione legata all'attività di
promozione deve arrivare al cuore di formazione della domanda
turistica.
Se questa è l'evoluzione, se questo è il quadro, le A.P.T. (e
questa è a mio avviso l'innovazione più grossa che emerge dalle
legislazioni che abbiamo finora visto uscire dalle altre Regioni)
devono poter svolgere, oltre che quella attività di servizio di
base per il turista, anche una attività che coordina e promuove
quella dei privati di quell'ambito e si sviluppa come vera e
propria attività che collega promozione e commercializzazione, con
agilità, con competenza, con professionalità: questo è l'obiettivo
che stava dietro alla necessità della riforma.
Sono d'accordo con le osservazioni che prima sono state fatte
sulla invadenza della legge quadro rispetto alle competenze
statutarie della nostra Regione. Questo vale non solo per il
turismo, ma anche per l'agricoltura, per le leggi settoriali sulla
casa; fa parte di quel disegno dello Stato di riappropriarsi
attraverso le leggi settoriali di competenza che sono delle
Regioni. Però, detto questo, dovremmo anche chiederci: la legge
così com'è uscita, consente o no alla Regione una riorganizzazione
del modo di fare promozione e commercializzazione? A me pare che la
risposta è sì, allora il problema è di capire qual'è il progetto
che abbiamo in tal senso. Qui c'è il primo limite di questo disegno
di legge. Secondo noi è difficile discutere di questo problema se
affrontiamo le questioni delle A.P.T. solo in termini di competenza
istituzionali, personale, compiti, senza capire quali saranno i
nuovi ambiti, come raccoglieranno e come si collocheranno
nell'attività concreta che si fa in questa Regione. Quella degli
ambiti è una questione importante perchè anche da ciò dipende quale
tipo di operatività avranno concretamente. Una eccessiva
proliferazione di A.P.T. si tradurrà inevitabilmente nella
riproposizione di organismi che faranno il servizio di base. Un
numero minore di A.P.T. dotate di disponibilità finanziaria e di
managerialità può svolgere una funzione ad un altro livello.
Quindi manifesto qui la difficoltà di discutere di questa
occasione che ci viene da una legge che impone una riforma, questa
parola un po' abusata; dovremmo discutere di una riforma senza
capire come essa si colloca sul territorio regionale. Da questo
punto di vista ci pare non solo discutibile, ma profondamente
sbagliato il fatto che poi questo problema della delimitazione
territoriale se lo risolva l'Assessore e la Giunta, senza
discussione approfondita, seria del Consiglio. Ma il problema poi
non è solo di una discussione nel Consiglio, è anche un problema di
fondo, del contenuto del progetto cha avrà una simile
riorganizzazione, cercando qui di superare questioni
campanilistiche, ma guardando invece a come adeguare oggi, di
fronte anche alle esigenze che ci sono, la nostra attività in
questo senso.
Per entrare nel merito, ci sono alcuni aspetti che non ho
capito. C'è quella parte finale relativa alle pro-loco che, lo dice
la stessa relazione, ribadisce quello che esiste. Le A.P.T.
potranno costituire, istituire degli uffici di assistenza
turistica, che si chiamano le I.A.T. e dove c'è questo ufficio
sparisce la pro-loco, non avendo più ragione di esistere. Questo
schematismo non l'ho capito, perchè non è chiaro a questo punto a
cosa servono e che funzione abbiano questi uffici di assistenza
turistica, perchè alcune funzioni più generali, che in genere sono
affidate all'attività della pro-loco, sarebbero in questo caso
affidate alla A.P.T. di carattere comprensoriale.
Come funziona un meccanismo di questo tipo, se non si vede anche
sul territorio come saranno organizzate, distribuite, quindi quale
effetto pratico ci potrà essere? Sarei tentato dopo questo primo
inizio della discussione di chiedere un rinvio del provvedimento,
di chiedere che si discuta di questo provvedimento nel momento in
cui sia definita minimamente la strategia rispetto
all'atteggiamento che ha la Giunta regionale. Non so se ci sono
dietro problemi di natura diversa che non siano problemi di
carattere tecnico-operativo relativi alla nostra attività
promozionale. Certo è che mi pare eccessivo che la Giunta presenti
un disegno di legge con il quale chiede una delega in bianco
rispetto alla questione che è fondamentale nella organizzazione
turistica. Non mi pare che là dove si stabiliscono dei criteri,
questi siano sufficienti (mi riferisco all'art. 7), per cui avanzo,
prima di entrare nel merito di altri aspetti, una proposta di
rinvio, invitando la Giunta regionale a presentare alla discussione
delle Commissioni del Consiglio, anche quali sono gli orientamenti
in merito alla traduzione pratica del dettato di questa riforma che
si dovrebbe fare.
Si dà atto che dalle ore 17,48 assume la Presidenza il Vice
Presidente Franco DE GRANDIS.
PRESIDENTE:
Vi è una richiesta di rinvio che ha
precedenza sul proseguimento della discussione, come è prassi sono
ammessi a parlare un Consigliere a favore della richiesta di
rinvio, e un Consigliere contro.
Ha chiesto di parlare il Consigliere Pascale, ne ha facoltà.
PASCALE (P.S.I.):
A favore della richiesta di rinvio per
due motivi. Intanto direi che dispiace che una legge di così
fondamentale importanza venga in discussione ad un'ora così tarda e
dopo due giorni di Consiglio regionale, perchè su questa legge si
potrebbe parlare moltissimo essendo di vitale importanza per
l'organizzazione turistica, un settore vitale per la nostra
economia.
In secondo luogo, mi pare che tutte le osservazioni fatte, gli
emendamenti presentati ed altri che sono stati preannunciati,
dimostrano che effettivamente sarebbe opportuno un approfondimento
di questo disegno di legge. Quindi siamo favorevoli a che venga
rinviato alle Commissioni, anche per aver modo di determinare
nell'ambito delle Commissioni quelli che sono gli orientamenti
della Giunta regionale in merito agli ambiti territoriali negli
A.P.T..
PRESIDENTE:
Qualcuno chiede di intervenire contro la
proposta di rinvio?
Ha chiesto di parlare il Presidente della Giunta, ne ha
facoltà.
ROLLANDIN (U.V.):
Je crois qu'ont été présentés au sujet
de cette loi plusieurs amendements; je demanderais une suspension
de 5 minutes pour examiner s'il y a des possibilités concrètes de
prévoir une solution, au-delà des différentes positions, vis-à-vis
de cette loi, ou bien s'il y
a d'autres positions à
prendre.
PRESIDENTE:
Come da richiesta del Presidente della
Giunta, la seduta è sospesa. I Capigruppo sono convocati nella sala
delle Commissioni consiliari.
Si dà atto che i lavori sono sospesi dalle ore 18,01 alle
18,26.
PRESIDENTE:
I lavori riprendono dopo la sospensione. La
richiesta di rinvio è stata mantenuta. Si tratta ora di verificare
se un Consigliere vuole parlare contro la proposta di rinvio.
Ha chiesto di parlare il Presidente della Giunta, ne ha
facoltà.
ROLLANDIN (U.V.):
Les 15 minutes de suspension et même
plus, ont permis d'éclaircir certains points de la loi ainsi on est
à même de continuer la discussion.
Dans le mérite des différents éclaircissements les Conseillers
interviendront au moment de la présentation des amendements.
Je crois quand même que sur la loi dans son ensemble l'Assesseur
compétent renseignera le Conseil sur la position des forces de la
majorité.
PRESIDENTE:
Pongo in votazione la proposta di rinvio
presentata dal Consigliere Tonino:
ESITO DELLA VOTAZIONE
Presenti: 25
Votanti: 25
Favorevoli: 11
Contrari: 14
Il Consiglio non approva
PRESIDENTE:
Non essendo stata approvata la proposta di
rinvio, si prosegue la discussione generale.
Ha chiesto di parlare il Consigliere Viberti, ne ha facoltà.
VIBERTI (N.S.) -
Non ho molto da aggiungere a quanto
detto dai colleghi, intervengo solo per poter presentare degli
emendamenti all'art. 17, relativo ai controlli.
Ritengo che per quello che riguarda l'effettuazione dei
controlli sia molto più opportuno fare riferimento all'esistente
Commissione regionale di controllo, che non all'Assessore
all'Urbanistica, non certo per sfiducia nei confronti
dell'Assessore, ma per una questione di principio. In uno stato
democratico è opportuno che i controlli vengano effettuati da
organismi che siano diversi da coloro che effettuano ad esempio le
nomine e per questo motivo e per non ritornare indietro a quella
che era la legge prefettizia, proporrei che tutti i controlli
previsti dall'art. 17 vengano effettuati dalla Commissione
regionale di controllo.
Avrei anche alcuni chiarimenti da chiedere, uno è relativo alla
elezione del Presidente dell'A.P.T.. Al 10 comma si dice che il
Presidente è eletto dal Consiglio di Amministrazione; volevo sapere
se è previsto che questa elezione avvenga a scrutinio segreto. A me
pare che così dovrebbe essere; chiedo all'Assessore se non si
ritiene necessario precisare, perchè la mia impressione è che in
molte aziende non si provvederà poi ad una votazione che invece
trattandosi di persona, dovrebbe essere fatta a scrutinio
segreto.
Nel caso non sia, ad avviso dell'Assessore, necessario scrivere
questo, sarebbe opportuno, nel momento in cui si invieranno delle
circolari esplicative, precisare questo fatto, perchè cominciando a
girare un po' per i Comuni della nostra Regione, ci siamo resi
conto che c'è una volontà democratica diffusa, ma c'è una scarsa
conoscenza di alcune norme elementari per la pratica della
democrazia.
Siamo soddisfatti del fatto che l'Assessore abbia presentato un
emendamento relativo all'art. 11 con il quale si passa dalla
designazione da parte delle Associazioni regionali alla
designazione da parte delle scuole e società competenti per
territorio, che ci sembra un modo molto più appropriato per
arrivare ad individuare dei rappresentanti che conoscono meglio le
realtà e le esigenze alle quali deve poi far fronte la formanda
A.P.T..
Un altro punto sul quale gradirei avere dei chiarimenti
possibilmente prima della chiusura generale per presentare
eventualmente un altro emendamento, è relativo all'art. 5, all'8°
comma, nel quale si dice che ai componenti del comitato spettano i
compensi che verranno stabiliti con delibera della Giunta
regionale. Siamo contrari a questo aumento continuo di gettoni, di
varie prebende; siamo dell'idea che se si vogliono esercitare i
diritti democratici attraverso la partecipazione ad organismi
pubblici che non prevedono un grosso impegno, un impegno
quotidiano, ma solo la volontà di dare un modesto contributo al
miglioramento della società civile in cui si vive, siano
sufficienti i rimborsi. Allora sarebbe interessante conoscere quale
è l'intenzione della Giunta poichè questi compensi dovrebbero
essere stabiliti con delibera di Giunta regionale.
Se l'Assessore mi fa sapere prima della chiusura della
discussione generale che non si tratta comunque di compensi che
vanno al di là dei rimborsi, non ho nessuna difficoltà ad accettare
la cosa, se invece si tratta di compensi che vanno al di là dei
rimborsi, sarei intenzionato a presentare anche per questo articolo
un emendamento.
PRESIDENTE:
Ha chiesto di parlare il Consigliere
Baldassarre, ne ha facoltà.
BALDASSARRE (P.S.D.I.)
- Non ripeterò tutte le
osservazioni fatte egregiamente dai vari Consiglieri che mi hanno
preceduto. Come ho avuto modo di dire in Commissione, ho delle
enormi perplessità per quanto riguarda l'art. 7, quello relativo
alla individuazione degli ambiti territoriali, e in modo
particolare per quanto concerne la non accettazione da parte
dell'Assessore, quindi della maggioranza, di quello che abbiamo
richiesto anche in Commissione, che la competenza spetti al
Consiglio regionale. Qualche modifica parziale è stata fatta, si
dice: sentite le Commissioni, ma tra sentire le Commissioni e
compito che viene espropriato al Consiglio regionale c'è una
differenza enorme. Lo stesso esproprio viene fatto al Consiglio
comunale e l'Assessore non potrà dire che si esonera da qualsiasi
responsabilità: prima la nomina era dell'Assessore, adesso, se
guardiamo l'art. 11 della legge, al punto g) si dice: i due esperti
in materia di turismo saranno designati dall'Assessore al Turismo.
Le competenze o le responsabilità dell'Assessore sono uscite dalla
porta per entrare dalla finestra; anche qui saremmo del parere di
modificare questo punto dell'articolo 11 perchè crediamo che anche
in questo caso la competenza sia del Consiglio regionale. Siamo
dell'avviso che il Consiglio regionale debba conoscere chi sono gli
esperti che la Giunta intende nominare per darne una valutazione
politica.
Questo non vuole essere accettato, oltre agli altri emendamenti
anche sul controllo anzichè dell'Assessore della CO.RE.CO. Ritengo
che una legge così approssimativa e frettolosa non darà dei
risultati positivi. Per questo motivo, se non dovessero essere
accettati gli emendamenti e questa osservazione in modo particolare
per quanto riguarda gli artt. 7 e 11, al punto g) , il nostro voto
non sarà positivo.
PRESIDENTE:
Ha chiesto di parlare il Consigliere Pascale,
ne ha facoltà.
PASCALE (P.S.I)
- Non voglio ripetere tutte le
osservazioni che sono state già fatte e che condividiamo: ce le ha
illustrate prima il Consigliere Torrione. Mi limiterò a presentare
e ad illustrare due emendamenti: il primo relativo all'art. 7, è
stato già detto da altri Consiglieri, riguarda la competenza per la
definizione degli ambiti territoriali che la legge nazionale
demandava alle leggi regionali, invece qui la legge regionale
conferisce una delega alla Giunta regionale. Riteniamo che anche
per una questione di principio sia più corretto riportare questa
competenza nell'ambito del Consiglio regionale, per cui secondo il
nostro emendamento la procedura dovrebbe essere questa: su proposta
della Giunta regionale, sentite le Commissioni consiliari
competenti e quindi la delibera del Consiglio regionale. In questo
senso presento un emendamento all'art. 7.
C'era poi una osservazione nuova che riguardava l'art. 8, su cui
non ho sentito altri Consiglieri in merito. L'art. 8, là dove
definisce i compiti degli A.P.T al punto e) dice:
"promuovono la
realizzazione di opere, impianti attrezzature e servizi di
interesse turistico, di cui possono altresì assumere la gestione,
stipulando all'uopo le eventuali convenzioni necessarie".
È un
punto questo che nella relazione è detto di particolare rilievo, il
fatto che gli A.P.T. possono gestire direttamente delle
attrezzature e dei servizi di interesse turistico. A me pare invece
un elemento di confusione, perchè quale deve essere la funzione
precipua di questi organismi? È una funzione di promozione, lo dice
poi anche il primo comma dell'articolo; in questo caso si va quasi
a confondere questo ruolo di promozione con quello di gestori,
quasi potessero diventare dei commercianti, o comunque degli
operatori turistici. Non si capisce bene quali debbano essere
questi servizi di interesse turistico, se questi servizi vengono
creati e gestiti in concorrenza con servizi gestiti da operatori
turistici privati, per cui a mio avviso sarebbe opportuno eliminare
la parte terminale di questo comma. Presento un emendamento nel
senso di mantenere solo la prima parte e promuovere la
realizzazione di opere, impianti, attrezzature e servizi di
interesse turistico.
Questi sono due emendamenti, oltre a quelli che sono già stati
presentati, e che noi condividiamo.
PRESIDENTE:
Ha chiesto di parlare il Consigliere Tamone,
ne ha facoltà.
TAMONE (U.V.) -
Siccome non ho l'abitudine di pentirmi,
non dirò niente sulla legge, però all'art. 11 lettera b), vorrei
soltanto che l'Assessore mi spiegasse cosa vuol dire l'emendamento,
perchè non lo capisco. Leggendolo, non riesco a capire se si riesce
ad ottenere quello che si è chiesto oppure no. Secondo me, no, così
come è scritto. Può darsi però che di lingua italiana non me ne
intenda abbastanza.
PRESIDENTE:
Ha chiesto di parlare il Consigliere Lanièce,
ne ha facoltà.
LANIECE (D.C.) -
All'art. 11 volevamo presentare un
emendamento aggiuntivo: dopo la parola 'commercianti' aggiungere
'agricoltori'.
PRESIDENTE: -
Sempre nell'ambito della discussione
generale, ha chiesto di parlare l'Assessore al Turismo, Urbanistica
e Beni Culturali Borbey, ne ha facoltà.
BORBEY (D.C.) -
Innanzitutto per una precisazione in modo
particolare per chi è intervenuto per dire che sarebbe stato meglio
arrivare con una legge di riforma turistica generalizzata in Valle
d'Aosta, in base alle direttive della 217. Se questo disegno di
legge nella relazione ha una premessa che dice che pur godendo
della potestà legislativa siamo andati nell'indirizzo della 217,
voglio precisare che l'indirizzo di quest'ultima legge è riferito
all'autocoordinamento che le Regioni si sono date, soprattutto
quelle a Statuto speciale, perchè sempre ci si è riuniti affinché
il turismo avesse un indirizzo generalizzato come nazione. È
inutile che facciamo una classificazione alberghiera in Valle
d'Aosta diversa da una in campo nazionale. Non vorremmo che qui in
Valle d'Aosta le cinque stelle corrispondano alle tre stelle in
campo nazionale. Ecco perchè abbiamo detto che come principi
generali ci siamo adeguati, oppure abbiamo seguito l'indirizzo
della 217, ma con l'autocoordinamento regionale.
Ribadisco che abbiamo potestà legislativa primaria nel settore
turistico e in questo momento la Giunta regionale presenta una
legge che è vero - come ha detto il Consigliere Aloisi - può avere
come denominazione 'Riforma della organizzazione turistica della
Regione', ma è una legge che dà una riforma delle aziende di
soggiorno e delle pro-loco. Questo è solo per chiarire.
La classificazione alberghiera l'abbiamo già fatta, sono in fase
di studio forme di commercializzazione del prodotto turistico
regionale, ed altre forme per incentivare il prodotto turistico e
il turismo in Valle. Questo per chiarire che stiamo discutendo una
legge delle A.P.T.. Accettiamo la critica, ma nessuno ha voluto
contrabbandare una legge degli A.P.T. con una legge di riforma
turistica generalizzata, anche se il titolo lo dice. Ci sembrava
giusto anche questo titolo.
Entro subito nel merito degli emendamenti. Sull'art. 7, tutti i
Consiglieri che hanno preso la parola richiedono in modo
particolare per gli ambiti territoriali, che venga in Consiglio per
definire il discorso.
Come ho già ribadito in Commissione, non è che la maggioranza si
atteggi a dire che è completamente sbagliato quanto richiedono i
Consiglieri di minoranza. In Commissione mi sembra che avessimo
concordato che andava bene che la Giunta regionale decidesse,
sentito il parere delle Commissioni competenti.
C'è premura di definire tutto il discorso degli A.P.T. perchè
tutte le aziende di soggiorno sono ormai scadute, quindi molte
aziende di soggiorno non hanno più la possibilità di mandare avanti
i loro programmi, proprio perchè alcune aziende di soggiorno non
hanno più un numero sufficiente nel Consiglio di Amministrazione
per fare i consigli. Riaffermiamo la nostra posizione e, ci
dispiace, non accogliamo questi emendamenti, ma la Giunta regionale
prima di deliberare sentirà Comuni, Comunità Montane, e le
Commissioni consiliari competenti, e vi garantiamo che terremo in
debito conto i pareri che verranno espressi.
Per quanto riguarda il Consigliere Viberti, che presenta degli
emendamenti inerenti alle approvazioni di controllo degli atti
degli A.P.T., ritengo che gli emendamenti testè portati al punto 2
e al punto 2/bis, le delibere che concernono i programmi di
attività, le assunzioni stagionali, gli incarichi di consulenza e
di collaborazione autonoma coordinata, l'istituzione di uffici di
informazione turistica possano benissimo essere autorizzati da
parte dell'Assessore regionale, essendo un discorso di normale
amministrazione. Invito il Consigliere Viberti a leggere il 2/bis,
perchè tutte le deliberazioni di una certa importanza, relative ai
bilanci preventivi e consuntivi, alla pianta organica del
personale, ai regolamenti del personale, agli acquisti e
all'alienazione dei beni immobili, tutte queste delibere devono
essere sottoposte con questo emendamento al controllo della
CO.RE.CO., previo parere degli Uffici dell'Assessorato del Turismo.
Quindi mi sembra più spiccio affinché le aziende degli A.P.T. e le
pro-loco possano operare abbastanza con tranquillità, solerzia e
sollecitudine.
Il Consigliere Viberti ha affrontato inoltre il discorso dei
gettoni di presenza da parte del Comitato. Ebbene, riteniamo di
stabilire un gettone di presenza che non è soltanto rimborso spese,
che non sarà (e anche quello se volete potrò portarlo al parere di
una Commissione) una consulenza, ma servirà a pagare le spese di
trasferta. Quindi penso che potrà essere un gettone che potrà
aggirarsi sulle trenta - quarantamila lire, non di più.
Venendo ad altri emendamenti, il Consigliere Torrione propone di
sostituire il 2° comma dell'art. 21 nel modo seguente:
"Il
personale delle A.P.T. è collocato in un ruolo unico regionale
secondo modalità stabilite con apposito provvedimento del Consiglio
regionale".
Rispetto al precedente emendamento, mi ritengo più
soddisfatto di questa dizione, poiché il precedente emendamento
poteva dare adito ad un rinvio della legge. Si dice qui 'con
apposito provvedimento del Consiglio regionale' anziché 'con
provvedimento di Giunta regionale' poiché ritengo che dovrà essere
regolamento regionale, pertanto questo emendamento penso possa
essere accettato.
Per quanto concerne gli emendamenti presentati dal Consigliere
Aloisi, l'inserimento di un rappresentante del Touring Club era già
stato richiesto; approfitto per dire che mi sembra che ci sia stata
la richiesta da parte del Consiglio regionale e dei colleghi,
poiché se ne era già parlato in Commissione, di aggiungere nelle
associazioni di lavoratori autonomi anche quelle degli agricoltori;
ritengo che nell'indirizzo di agriturismo, in modo particolare il
fatto che l'ambiente sia conservato in maniera idonea ai fini del
turismo, i coltivatori abbiano un precipuo compito.
Mi dispiace rifiutare questo emendamento, non perchè siamo
contrari al Touring Club, ma perchè riteniamo che il Consiglio di
Amministrazione sia già abbastanza nutrito. Il Touring Club a
livello nazionale è importante, ma in Valle d'Aosta difficilmente
ci possono essere rappresentanti sufficienti da poter essere
rappresentati nelle aziende di soggiorno.
Dell'art. 7 ne abbiamo già parlato, per l'articolo 10/bis
riteniamo di non poter accettare l'emendamento, invece accettiamo
di aggiungere all'art. 8, punto g) 'alla valorizzazione ed alla
difesa del ....'.
Non ho nelle mani l'emendamento del Consigliere Pascale,
comunque all'art. 7 comma primo, il discorso è già chiuso. Invece
mi sembra che non si possa accettare di abrogare all'art. 8, comma
2°, lettera e), le parole 'di cui possono altresì assumere la
gestione, stipulando all'uopo le eventuali convenzioni necessarie',
in quanto l'indirizzo è di aggiungere all'art. 8 che le A.P.T.
possono gestire quanto detto al punto e), cioè promuovere la
realizzazione di opere, impianti, attrezzature e servizi di
interesse turistico, in modo particolare ci riferiamo alla gestione
o dello stadio del ghiaccio scoperto, o delle piste di fondo. Ad
esempio l'azienda di soggiorno di Cogne e quella di Ayas gestiscono
direttamente le piste di fondo, forse anche l'azienda di soggiorno
di Brusson, e la legge non prevede che lo possano fare, quindi
abbiamo delle enormi difficoltà sia per l'assunzione del personale,
sia a livello contabile, poiché non sono autorizzate.
L'emendamento quindi chiede di annullare il fatto che non
possono gestire, mentre riteniamo che è indispensabile indirizzare
le aziende di soggiorno a gestire alcuni impianti, tipo le piste da
fondo, e comunque solo impianti sportivi e turistici, perchè i
Comuni sono in grosse difficoltà.
Ritengo di aver terminato per ciò che concerne gli
emendamenti.
Si dà atto che dalle ore 18,46 riassume la Presidenza il
Presidente Giovanni BONDAZ.
PRESIDENTE:
Ha chiesto di parlare il Consigliere Tamone,
ne ha facoltà.
TAMONE (U.V.) -
Leggendo questa lista dell'art. 11, ci
pare che giustamente sia stato accolto dall'Assessore l'emendamento
presentato dal Consigliere Lanièce insieme ad altri. Credo però che
insieme a queste una delle categorie fondamentali per la vita di
ogni comunità locale, soprattutto di quelle interessate al turismo,
siano anche quelli degli artigiani, per cui chiederemmo che siano
aggiunti gli artigiani. Ci pare logico a questo punto, perchè o li
leviamo tutti o li mettiamo tutti: non è che possiamo lasciare
fuori una categoria così importante e in divenire come quella degli
artigiani. Presento, a nome dei Consiglieri Stévenin, Rolando e
mio, un emendamento che recita: dopo la parola 'commercianti'
aggiungere 'artigiani'.
PRESIDENTE:
Ha chiesto di parlare il Consigliere Viberti,
ne ha facoltà.
VIBERTI (N.S.)
Sentita la spiegazione relativa all'art. 5
dell'Assessore Borbey, formalizzerò un emendamento relativo all'8°
comma dell'art. 5, con il quale intendo sostituire la parola
'compensi' con la parola 'rimborsi'.
Presenterò inoltre altri due emendamenti: uno è relativo
all'art. 4, che parla della composizione del Comitato regionale per
il turismo, dove propongo di aggiungere dopo 'le Guide turistiche'
non un agricoltore, ma 'un operatore agrituristico', che mi sembra
più congeniale ad assolvere quella che era la volontà del
Consigliere Lanièce, nel senso che bisognava tenere presenti le
esigenze degli agricoltori. Però quali sono gli agricoltori
interessati in modo particolare a questo?
Saranno sì nominati dalle Associazioni regionali, però fra gli
agricoltori che sono operatori agrituristici. Lo stesso dicasi per
l'art. 11, al 1° comma, lettera b) dove, all'elenco di cui stiamo
parlando, dopo i commercianti si tratterebbe di aggiungere sempre
le parole 'operatori agrituristici'.... con buona pace del
Presidente della Giunta che vede sfumare sempre più la possibilità
di andarsene a casa presto.
PRESIDENTE:
Ha chiesto di parlare il Consigliere
Torrione, ne ha facoltà.
TORRIONE (P.S.I.) -
Siccome ognuno deve tirare l'acqua al
suo mulino, tanto per essere chiari, siccome ho capito che
l'Assessore Borbey è disponibile su questa composizione elefantiaca
ad aggiungere chi vuole, e siccome ho fatto professione di ecologo
in questa sala, chiedo che all'art. 11, venga aggiunto 'un
rappresentante delle associazioni protezionistiche'.
A questo punto il Consigliere Maquignaz chiederà di inserire un
cacciatore ... e questa cosa non è per niente seria. Ma siccome le
cose stanno così, l'emendamento lo formalizzo.
PRESIDENTE:
Ha chiesto di parlare il Consigliere
Beneforti, ne ha facoltà.
BENEFORTI (D.C.) -
Solo per un chiarimento. Il 2° comma
dell'art. 21 recitava: lo stato giuridico e il trattamento
economico del personale delle A.P.T. sono equiparati a quelli del
personale della Regione.
Il Consigliere Torrione presenta un emendamento sostitutivo del
2° comma, che dice: il personale delle A.P.T. è collocato in un
ruolo unico regionale secondo modalità stabilite con apposito
provvedimento del Consiglio regionale.
Voglio capire, dato che l'emendamento è stato accolto cosa esso
significa, perchè voglio sapere quale sarà lo stato giuridico e il
trattamento economico del personale. Siamo d'accordo di stabilire
un ruolo unico regionale, e si può scriverlo benissimo oggi nella
legge, ma voglio capire dove si vuole arrivare. Un ruolo unico non
vuol dire stato giuridico e trattamento economico del personale
della Regione, per cui voglio capire: questo personale in futuro
avrà lo stesso trattamento dei dipendenti regionali o no? Se questo
è l'obiettivo posso essere d'accordo, altrimenti no.
PRESIDENTE:
Ha chiesto di parlare il Consigliere Aloisi,
ne ha facoltà.
ALOISI (M.S.I.) -
Nel mio primo intervento avevo messo in
evidenza le varie incongruenze che esistono in questa legge, mi è
stato dato ragione da parte di interventi di altri Consiglieri;
oltretutto l'Assessore (sono testimoni tutti i Capigruppo che erano
riuniti insieme a me in sala consiliare poco fa) ha confermato che
questa non è una legge della riforma dell'organizzazione turistica,
ma è la legge della riforma delle A.P.T. A questo punto mi pare
doveroso e corretto presentare un emendamento all'art. 1 per
sostituire la frase 'la riforma dell'organizzazione turistica
regionale' con la frase 'la riforma delle A.P.T.'.
PRESIDENTE:
Ha chiesto di parlare il Consigliere
Baldassarre, ne ha facoltà.
BALDASSARRE (P.S.D.I.) -
Anch'io gioco al rialzo, e
presento questo emendamento: al punto b) dell'art. 11, dopo la
parola 'commercianti', aggiungere ' cacciatori e pescatori'.
PRESIDENTE:
Ha chiesto di parlare il Consigliere Cout, ne
ha facoltà.
COUT (P.C.I.) -
Sono d'accordo con l'emendamento del
Consigliere Baldassarre; anche senza arrivare a chiedere un
rappresentante dei cacciatori e dei pescatori, avevo pensato ad un
rappresentante delle associazioni culturali e ricreative, cosa che
pensiamo vada benissimo anche se c'è quell'emendamento, quindi
manteniamo la proposta, anzi la presentiamo.
PRESIDENTE:
Ha chiesto di parlare l'Assessore al Turismo,
Urbanistica e Beni Culturali Borbey, ne ha facoltà.
BORBEY (D.C.) -
Voi mi conoscete e sapete che sono sempre
un po' irascibile, ma in questo momento mi sento di dire una cosa
che ritengo profondamente giusta, senza volere insegnare niente a
nessuno.
Questo disegno di legge, pur con tutte le pecche, è un disegno
di legge indispensabile, è fatto bene anche se qualcuno potrebbe
obiettare che l'Assessorato al Turismo tiene qui troppe competenze,
manca la definizione degli ambiti territoriali, tutte osservazioni
che posso accogliere.
Che però dal mese di maggio, da quando cioè questo disegno di
legge è in mano vostra, non abbiate avuto la possibilità di
leggervelo, e che veniate oggi in Consiglio - dopo che ho accettato
un rinvio alla Commissione per ben due volte - a fare queste
chiassate, a credere di essere intelligenti presentando
emendamenti, chi più vuole più ne metta, questo non lo accetto e mi
rifiuto di entrare in questa 'bagarre'. Ognuno di voi, chi ci
tiene, rimanga e continui a fare il buffone.
PRESIDENTE:
Ha chiesto di parlare il Consigliere
Baldassarre, ne ha facoltà.
BALDASSARRE (P.S.D.I.) -
Che l'Assessore Borbey ci possa
rimproverare di svolgere il compito che noi come Consiglieri
svolgiamo, è proprio il colmo.
Il precedente lo ha creato proprio l'Assessore Borbey,
accettando l'emendamento degli agricoltori. Se va bene per
l'Assessore l'emendamento presentato da un compagno di partito, o
amico di corrente, il precedente lo ha creato l'Assessore. Se si è
arrivati a questa buffonata (tra virgolette), è stato perchè
l'Assessore non ha respinto l'emendamento del compagno di cordata;
accettando quello ha creato un precedente e giustamente quei
Consiglieri (me compreso) che hanno presentato gli emendamenti, lo
hanno fatto proprio perchè si era concordato in Commissione che
questa legge sarebbe passata con la rinuncia degli altri
emendamenti presentati dall'opposizione, però sarebbe stata votata
nel testo proposto dall'Assessore.
Se poi si accetta l'emendamento che dice di aggiungere la
categoria degli agricoltori (contro i quali peraltro non ho
niente), è giusto accettare anche di inserire le altre
categorie.
Ritengo che ancora una volta la proposta fatta dal Consigliere
Torrione di rinviare il disegno di legge in Commissione sia giusta,
e comunque ribadisco che non è possibile subire dei rimproveri,
come se il nostro lavoro fosse una buffonata continua.
PRESIDENTE:
Ha chiesto di parlare il Consigliere
Torrione, ne ha facoltà.
TORRIONE (P.S.I.) -
Posso anche pensare alla 'bacchettata
sulle dita' dell'Assessore Borbey, però devo riconoscere che il mio
emendamento ha un suo significato, e lo voglio difendere; inoltre,
male ha fatto (e bene ha detto il Consigliere Baldassarre) ad
accettare un emendamento sul discorso degli agricoltori. Era una
dimenticanza, ben venga; era una dimenticanza quella degli
artigiani e ben venga; a questo punto dimenticanza per dimenticanza
credo che le Associazioni protezionistiche....
MAQUIGNAZ (A.D.P.) -
Fuori microfono: "Ma va là, cosa
c'entrano!"
TORRIONE (P.S.I.) - ....
Ecco i cacciatori! Ma guarda un
po' cosa c'entrano, con questa menata qui già ieri hai parlato
troppo sul discorso delle associazioni protezionistiche, adesso
lasciami finire il discorso.
Sostengo che le associazioni protezionistiche abbiano una loro
valenza più di altre associazioni che sono state inserite qui, e
non voglio aprire una polemica, però l'unica cosa che devo dire
all'Assessore Borbey, è vero che è arrivato in Commissione questo
disegno di legge, è altrettanto vero che a materia è molto
complessa, non è una materia di facile percezione, tanto è vero che
l'Assessorato ci ha messo un paio di anni per perfezionare questo
disegno di legge.
Questa è una legge di quelle facili, e lo dimostra il fatto che
questo Consiglio ormai è un'ora e mezza che ne sta discutendo. Se
l'Assessore Borbey ha la pretesa che i Consiglieri regionali
vengano qua e non discutano le leggi presentate dal suo
Assessorato, allora lo dica subito e noi ci sediamo e non parliamo
più. Perchè l'Assessore Borbey ha un po' questa vocazione
'imperialistica' di gestione dell'Assessorato.
PRESIDENTE:
Ha chiesto di parlare il Consigliere Aloisi,
ne ha facoltà.
ALOISI (M.S.I.)
- Intervengo solo brevissimamente perchè
sono risentito delle dichiarazioni dell'Assessore. Lo faccio in via
amichevole, visto anche l'atteggiamento dell'Assessore. Non voglio
aprire una polemica, però anche per quanto riguarda gli emendamenti
proposti dal sottoscritto, e mi pare che la relazione iniziale sia
stata più che una relazione tecnica dove ho messo in evidenza le
varie deficienze della legge, sono degli emendamenti obiettivi,
seri, non sono emendamenti buttati lì. L'ultimo emendamento che ho
presentato, per chiedere la modifica dell'art. 1, nel senso che
questa non è una riforma dell'organizzazione turistica ma è una
riforma degli A.P.T., si riferisce ad un aspetto che aveva
sottolineato l'Assessore stesso in riunione dei Capigruppo. A
questo punto sono risentito perchè non vengo qui a fare una
buffonata; ho fatto un lavoro di preparazione ed ho perso parecchio
tempo a documentarmi e prepararmi anche con l'aiuto di qualche
consulente, però sono venuto qui, ho messo in evidenza le
deficienze della legge ed ho presentato degli emendamenti.
Quindi il fatto di sentirmi dire che veniamo a fare i buffoni,
non mi sta bene. Di queste affermazioni sono risentito e penso
anche gli altri colleghi.
PRESIDENTE:
Ha chiesto di parlare il Consigliere Cout, ne
ha facoltà.
COUT (P.C.I.) -
Solo per unirmi a quanto già hanno
espresso i miei colleghi, e vorrei solo dire all'Assessore che non
può portare in Consiglio una legge con una pagina e più di
emendamenti, e pretendere che gli altri non ne presentino. Aggiungo
che l'emendamento che abbiamo presentato, al di là del fatto che
poi si possa fare dell'ironia o meno, vuole aggiungere a questi
enti, che sono meritevolissimi di entrare nella composizione di
questo comitato regionale per il turismo, una nota che forse
sarebbe ora di cominciare ad aggiungere.
Penso che sarebbe tempo di superare questa divisione fra le
iniziative che vanno avanti da parte dell'Assessorato al Turismo,
ed altre iniziative che possono benissimo essere collegate ad altri
elementi culturali e ricreativi che ci sono in Valle d'Aosta. Direi
che l'emendamento tende proprio a superare questo, e su di un piano
regionale, che pretende di dare dei pareri sui programmi di
promozione turistica da svolgere in Italia e all'estero, elaborati
annualmente dall'Assessorato regionale al Turismo, Urbanistica e
Beni Culturali, non vediamo perchè non dovrebbero rientrarci le
Associazioni culturali e ricreative, o almeno un loro
rappresentante.
Ripeto all'Assessore che non si può pretendere da parte sua di
portare in Consiglio una pagina di emendamenti e poi non accettare
neppure un emendamento che cerca di modificare, anche minimamente,
la sua proposta.
PRESIDENTE:
Ha chiesto di parlare il Consigliere Viberti,
ne ha facoltà.
VIBERTI (N.S.)
- Prima di tutto per chiedere una
brevissima sospensione per permettere di mettere ordine tra tutti
gli emendamenti, per evitare che ci siano poi dei problemi nel
corso delle votazioni. Questa è semplicemente una sospensione
tecnica per permettere l'ordinamento degli articoli, perchè ci si
possa preparare ad una votazione come si deve.
Ho preso la parola per dire all'Assessore Borbey che non si deve
permettere di dire certe cose al Consiglio e deve ritirare quello
che ha detto, altrimenti chiederò a norma di regolamento che si
proceda nei suoi confronti.
Il mio predecessore ed io abbiamo aspettato due anni con un
disegno di legge sui centri storici, prima di avere una
discussione, e quando la discussione in questo Consiglio è
avvenuta, anziché fermarla all'una, siccome il sottoscritto non
poteva restare in aula, l'Assessore Borbey è andato avanti con la
discussione, impedendo al sottoscritto di esprimere le proprie
opinioni nel merito di un disegno di legge che aspettavo da due
anni di poter discutere in questo Consiglio.
Allora qui non ci si deve permettere di dare del buffone a chi
cerca di fare seriamente il suo lavoro, quindi invito l'Assessore
Borbey a ritirare quello che ha detto, altrimenti chiederò al
Presidente del Consiglio che a norma di regolamento si proceda per
l'insulto che è stato fatto a tutto il Consiglio regionale
dall'Assessore Borbey.
PRESIDENTE:
Ha chiesto di parlare il Presidente della
Giunta, ne ha facoltà.
ROLLANDIN (U.V.) -
Je crois qu'on avait déjà suspendu
cette séance pour essayer de trouver un accord, et en effet je
crois qu'au-delà des amendements techniques à l'art. 11 qui ont été
présentés, pour le restant de la loi on avait trouvé une
possibilité d'accord. Si on reprend le discours de ce point, on
peut arriver à la conclusion du débat.
Je crois que là, au niveau de Commission et de composition de la
Commission, on avait présenté une proposition qui avait été
acceptée, et lors de la discussion on avait cru qu'il était
nécessaire quand même d'ajouter les différentes catégories.
Or, je suis de l'avis que sans doute, au-delà du fait que selon
un schéma qui était tout à fait normal et on pourrait encore en
ajouter d'opérateurs dans les différents secteurs qui pourraient
être intéressés dans la matière touristique, ce serait plus simple
de trouver quelqu'un à exclure.
Alors, là je crois qu'il s'agit de trouver une solution de bon
sens pour arriver à une proposition.
On peut revenir à l'article tel qu'il a été présenté et à ce
point demander de voter l'article 11 dans ce texte-là, et si à un
moment donné il y
aura des exigences particulières, on
reprendra le discours soit des agriculteurs, soit des artisans,
soit des différents représentants du secteur agri-touristique.
Toutes suggestions qui ont été présentées ont en effet la
possibilité d'être soutenues, si on veut les ajouter. Je crois
qu'il suffit de prendre en considération secteur par secteur pour
se convaincre que chacun peut avoir de bonnes raisons pour être
représenté à ce niveau.
J'inviterais les Conseillers à reprendre le débat sur la loi, en
considérant le fait que toutes les propositions qui ont été
présentées puissent être considérées comme une suggestion valable
au moment de la présentation de la loi.
Sur le restant, chacun de nous a des moments où, pour des
raisons différentes, peut avoir une certaine attitude vis-à-vis des
collègues, cela on le peut bien comprendre, autrement on risque de
demander très souvent de présenter des excuses au Conseil. Je crois
qu'on est au niveau de Conseil suffisamment à même d'évaluer les
raisons qui sont à la base de certaines attitudes. Je demanderais
donc au Conseil de maintenir un niveau de discussion valable, comme
il a été jusqu'au moment où on a présenté un amendement à l'art.
11, et de continuer le débat.
PRESIDENTE :
Se nessuno intende prendere la parola,
dichiaro chiusa la discussione generale.
Signori Consiglieri, vi leggo l'art. 55 del Regolamento interno
del Consiglio, poi ognuno ne tragga le conseguenze che vuole:
"Quando, nel corso di una discussione, un Consigliere sia
accusato di fatti che ledono la sua onorabilità,
egli può
chiedere al Presidente del Consiglio di nominare una Commissione,
la quale giudichi sul fondamento dell'accusa. La Commissione è
composta da due Consiglieri designati dalle parti e da un terzo
scelto di comune accordo o scelto dal Presidente del Consiglio in
caso di disaccordo. Alla Commissione può essere assegnato un
termine per riferire".
Ha chiesto di parlare il Consigliere Aloisi, ne ha facoltà.
ALOISI (M.S.I.) -
Se il regolamento è questo, a termine
di regolamento chiedo di essere inserito nella Commissione.
PRESIDENTE:
Consigliere Aloisi, sono le parti che
decidono un eventuale membro della Commissione, in questo caso o il
Consigliere Viberti o l'Assessore Borbey.
Ha chiesto di parlare il Consigliere Pedrini, ne ha facoltà.
PEDRINI (P.L.I.) -
Da ventiquattro anni calco questa
sedia ed è sempre stata la stessa. Permettetemi di dirvi che sono
emozionato e triste di dovervi dire alcune parole, perchè mai in
ventitrè anni ho assistito ad una riunione come questa. Ci sono
state delle riunioni tempestose, molto dure, le mie con il
Presidente Caveri, dove non si risparmiava niente, tuttavia
permettetemi, si giocava di sciabola e di fioretto, ma mai siamo
arrivati a questo punto. È degradante per il nostro Consiglio
regionale, credetemi, e mi sanguina il cuore di dovervelo dire.
Sono un impulsivo, come tutti voi sapete, e anche a me sovente
scappano delle parole che indubbiamente dopo averle dette, si
vorrebbe ritirare perchè non le abbiamo dette come offesa, ma
soltanto perchè in quel momento forse trasportati un po' dal nostro
sangue, ci scappano con le conseguenze che poi veniamo a trovare.
Ma quando si sente un Presidente del Consiglio che ci legge un
articolo, l'art. 55, dove si fanno delle richieste del genere,
vorrei che tutti i Consiglieri si fermassero a riflettere come
questa sarebbe la prima volta nella storia del parlamento
valdostano che viene fatta una richiesta del genere. Solo questo vi
dico, non ho altro da aggiungere, perchè penso che tutti noi
abbiamo la coscienza, tutti noi sappiamo come siamo fatti, con i
nostri meriti e i nostri demeriti, con i nostri impulsi o con le
nostre ristrettezze interne o mentali. Desidererei soltanto che si
capisca che dall'una e dall'altra parte si è ecceduto: troviamo una
via di uscita, penso che questa sia la migliore, il Presidente l'ha
accennata, vediamo un momento, sospendiamo, come ha detto bene il
Consigliere Viberti, se è il caso, cinque minuti questa riunione.
Di là, sono convinto che sia da parte dell'Assessore Borbey che da
parte dei Capigruppo ci potrebbe essere un accordo pieno per vedere
di trovare una soluzione a questo problema che non è un piccolo
problema, ma supera molto ma molto di più quella che è la legge di
cui stiamo parlando, perchè è una questione di dignità di questo
parlamento.
PRESIDENTE:
La discussione generale è chiusa.
Devo dire che se dobbiamo passare alla votazione chiedo la
sospensione di un'ora del Consiglio, perché devo provvedere a
mettere a punto tutti gli emendamenti che sono stati fatti, a meno
che non siano ritirati, così come ritengo che sia stato consigliato
dal Presidente della Giunta, perchè si deve provvedere ad una
votazione che sia la più regolare possibile.
Questa è una istanza che faccio come Presidente del Consiglio,
per una regolarità della votazione.
Ha chiesto di parlare il Consigliere Viberti, ne ha facoltà.
VIBERTI (N.S.) -
Ho chiesto preliminarmente cinque minuti
di sospensione, dopo di che ho detto: se l'Assessore non si scuserà
nei confronti di tutto il Consiglio, non nei confronti miei, perchè
ha detto a tutti i Consiglieri che si sono permessi di presentare
degli emendamenti delle parole che non mi pare siano acconce. Posso
capire, è successo già anche a me, ed ha fatto bene il Consigliere
Pedrini a dire le parole che ha detto. Mi sono ricordato di un
episodio che ci riguarda personalmente, e quindi ha fatto bene a
dire le parole che ha detto, perchè mi rendo conto di avere
ecceduto, però ribadisco di avere detto che se l'Assessore non si
fosse scusato con il Consiglio, avrei chiesto di procedere nei suoi
confronti.
Invece avevo chiesto senz'altro la sospensione proprio perchè mi
rendo conto che Lei, Presidente, non può, con la massa di carte che
Le abbiamo messo sotto il naso, farci procedere ad una votazione
che sia la più tranquilla e regolare possibile. Questi cinque
minuti credo che potrebbero permettere di trovare un accordo per
quel che riguarda gli emendamenti ed avere una chiarificazione con
l'Assessore Borbey che permetta di superare questa 'impasse' poco
simpatica che si è venuta a creare.
PRESIDENTE:
Il Consiglio è d'accordo con questa proposta
avanzata dal Consigliere Viberti di cinque minuti di
sospensione?
Ha chiesto di parlare il Consigliere Baldassarre, ne ha
facoltà.
BALDASSARRE (P.S.D.I.) -
Sono d'accordo per i cinque
minuti di sospensione che è stata richiesta, però ribadisco che mi
sento offeso dalle affermazioni fatte dall'Assessore, perchè è duro
fare il Consigliere di opposizione e quando si è insultati
continuamente, una volta si può fare finta di niente, un'altra
volta si può fare la risata, un'altra volta si fa finta di non
sentire. Le preoccupazioni del Consigliere Pedrini le considero
anche legittime, però se il Consigliere Pedrini anziché sui banchi
della maggioranza, si trovasse su quelli della minoranza, capirebbe
meglio che lo sforzo che dobbiamo fare per sopportare certi
insulti, è enorme.
Mi sento offeso, quindi chiedo l'applicazione dell'art. 55 del
Regolamento. Visto che l'Assessore Borbey continua ad assumere un
atteggiamento arrogante, perchè non gli costa niente alzarsi e
chiedere scusa a noi Consiglieri regionali per come ci ha trattato,
e siccome non lo vuole fare, non mi sembra che lo voglia fare,
chiedo ufficialmente al Presidente del Consiglio l'applicazione
dell'articolo 55. Il regolamento è in questo momento dalla mia
parte, quindi lo uso perchè il regolamento serve anche in questi
casi, e faccio questa richiesta dell'applicazione dell'art. 55.
PRESIDENTE:
Chiedo al Consiglio di pronunciarsi sulla
proposta di cinque minuti di sospensione del Consigliere
Viberti.
Il Consiglio approva all'unanimità
Si dà atto che i lavori sono sospesi dalla ore 19,27 alle ore
19,48.
PRESIDENTE:
I lavori riprendono dopo la sospensione. Ha
chiesto di parlare il Presidente della Giunta, ne ha facoltà.
ROLLANDIN (U.V.) -
Je crois que le temps qui avait été
demandé de la part des Conseillers pour examiner dans son ensemble
ce qui s'est passé, a été quand même utile. Je crois qu'on a eu la
possibilité d'éclaircir certains malentendus, certaines positions,
et je crois que tous les Conseillers ne peuvent que se rappeller
que nous sommes ici pour exercer un mandat politique avant tout,
pour donner une autre contribution sur ce qui est une attitude qui
devrait être toujours la plus correcte possible, et je crois que,
comme il est déjà arrivé, comme il arrivera encore,
malheureusement, il y a des moments où, pour différentes raisons,
ce qui se passe dans ce Conseil n'est pas ce qui peut-être chacun
de nous souhaite.
A ce point, après avoir éclairci avec cette suspension les
malentendus, je demanderais au Conseil de reprendre la votation de
la loi, et pour ce qui est des amendements de l'art. 11, on
pourrait reprendre l'article tel qu'il a été présenté avec le
projet de loi, sans présenter aucun amendement, afin qu'il n'y ait
nulle part la possibilité de dire qu'il a été accepté un amendement
plutôt que notre. A un moment donné comme nous avons dit dans
d'autres occasions, la loi pourra être modifiée, je crois qu'on
pourra encore en discuter et alors, s'il y
aura des
exigences particulières, on pourra les prendre en considération,
les réunir dans un discours plus général.
PRESIDENTE:
I Consiglieri proponenti sono d'accordo nel
ritirare gli emendamenti proposti all'art. 11? Allora pregherei i
Consiglieri Cout e Viberti di ritirare anche gli emendamenti
all'art. 4, che sono ripetitivi di quelli di cui all'art. 11.
Si passa all'esame dell'articolato. Do lettura dell'art. 1:
TITOLO I
(Disposizioni generali)
Art. 1
(Finalità)
1. La presente legge disciplina la riforma
dell'organizzazione turistica regionale allo scopo di promuovere e
sviluppare il turismo inteso come attività economica fondamentale
della Regione Valle d'Aosta.
PRESIDENTE:
All'articolo 1 vi è un emendamento presentato
dal Consigliere Aloisi, che propone di sostituire la frase
'riforma dell'organizzazione turistica'
con la frase
'riforma degli A.P.T. '.
Lo Pongo in votazione:
ESITO DELLA VOTAZIONE
Presenti: 32
Votanti: 25
Favorevoli: 5
Contrari: 20
Astenuti: 7 (Bajocco, Cout, Dolchi, Mafrica, Millet, Tonino e
Viberti).
Il Consiglio non approva
PRESIDENTE:
Pongo in votazione l'art. 1 nel suo testo
originario:
ESITO DELLA VOTAZIONE
Presenti: 32
Votanti: 20
Favorevoli: 20
Astenuti: 12 (Aloisi, Baldassarre, Bajocco, Breuvé, Cout,
Dolchi, Mafrica, Millet, Pascale, Tonino, Torrione e Viberti).
Il Consiglio approva
PRESIDENTE:
Do lettura dell'art. 2:
Art. 2
(Attività di promozione turistica)
1. La Regione provvede, secondo le disposizioni recate dalla
presente legge, alle attività di promozione turistica ed in
particolare a:
a) promuovere, propagandare, pubblicizzare in Italia ed
all'estero l'immagine turistica dell'intero territorio
regionale;
b)
partecipare a scopi di promozione turistica a
fiere, mostre, rassegne o convegni nazionali ed esteri;
c)
effettuare studi, rilievi, ricerche per
l'organizzazione e la valorizzazione delle risorse turistiche
regionali;
d)
individuare e delimitare gli ambiti turistici
nonché istituire le aziende di promozione turistica
(A.P.T.);
e)
regolamentare le associazioni pro-loco.
2. Le attività di promozione turistica all'estero, di cui
alle lettere a) e b) sono svolte con l'osservanza delle
disposizioni di cui all'art. 2, 2° comma, del D.P.R. 22.2.1982, n.
182.
PRESIDENTE:
Pongo in votazione l'art. 2 testè letto:
ESITO DELLA VOTAZIONE
Presenti: 32
Votanti: 20
Favorevoli: 20
Astenuti: 12 (Aloisi, Baldassarre, Bajocco, Breuvé, Cout,
Dolchi, Mafrica, Millet, Pascale, Tonino, Torrione e Viberti)
Il Consiglio approva
PRESIDENTE:
Do lettura dell'art. 3:
TITOLO II
(Comitato regionale per il turismo)
Art. 3
(Comitato regionale per il turismo)
1.
È istituito, quale organo consuntivo in materia di
turismo e industria alberghiera, il Comitato regionale per il
turismo.
2.
Il parere del Comitato di cui al comma precedente
deve essere richiesto:
a)
sui programmi di legge d'iniziativa della Giunta
regionale afferenti la materia del turismo e dell'industria
alberghiera;
b)
sui programmi di promozione turistica da svolgersi
in Italia e all'estero elaborati annualmente dall'Assessorato
regionale del Turismo, Urbanistica e Beni Culturali.
PRESIDENTE :
Pongo in votazione l'art. 3 testè letto:
ESITO DELLA VOTAZIONE
Presenti: 32
Votanti: 20
Favorevoli: 20
Astenuti: 12 (Aloisi, Baldassarre, Bajocco, Breuvé, Cout,
Dolchi, Mafrica, Millet, Pascale, Tonino, Torrione e Viberti).
Il Consiglio approva
PRESIDENTE:
Do lettura dell'art. 4:
Art. 4
(Composizione del Comitato regionale per
il turismo)
1. il Comitato regionale per il turismo è composto
da:
a)
l'Assessore regionale al Turismo, Urbanistica e
Beni Culturali, che lo presiede;
b)
un presidente di A.P.T., o suo sostituto
permanente, designati dai presidenti di A.P.T. in apposita
riunione;
c)
un rappresentante delle associazioni pro-loco, o
suo sostituto permanente, designati dalle associazioni stesse in
apposita riunione;
d)
il dirigente dell'ufficio regionale per il turismo,
o suo delegato permanente;
e)
un direttore di A.P.T., o suo sostituto permanente,
designati dai direttori in apposita riunione;
f)
due rappresentanti delle aziende al
berghiere, o
loro sostituti permanenti, designati d'intesa tra le associazioni
di categoria operanti a livello regionale;
g) un rappresentante, o suo sostituto permanente, di ciascuna
delle seguenti categorie, designati d'intesa tra le associazioni di
categoria operanti a livello regionale;
- campeggi e villaggi turistici
- commercio
- cooperazione
- ristorazione
- artigianato
- impianti a fune
- aziende termali
- aziende di viaggio
- aziende agrituristiche
- maestri di sci
- guide di alta montagna
- guide turistiche
h)
un lavoratore del settore del turismo, o suo
sostituto permanente, designati d'intesa tra le organizzazioni
sindacali operanti nella Regione;
i)
tre esperti in materia di turismo e industria
alberghiera, designati dal Consiglio regionale, di cui uno
designato dalla minoranza.
2. Il Comitato, ove lo ritenga opportuno, può di volta in
volta invitare a partecipare alle proprie riunioni, senza diritto
di voto, esperti di particolare competenza.
PRESIDENTE:
A questo articolo sono stati ritirati gli
emendamenti presentati dai Consiglieri Aloisi, Cout e Viberti,
quindi lo si vota nel testo originale:
ESITO DELLA VOTAZIONE
Presenti: 32
Votanti 20
Favorevoli: 20
Astenuti: 12 (Aloisi, Baldassarre, Bajocco, Breuvé, Cout,
Dolchi, Mafrica, Millet, Pascale, Tonino, Torrione e Viberti).
Il Consiglio approva
PRESIDENTE:
Do lettura dell'art. 5:
Art. 5
(Nomina e funzionamento del Comitato regionale per il
turismo)
1. Il Comitato regionale per il turismo è nominato con
deliberazione della Giunta regionale, su proposta dell'Assessore
regionale al Turismo, Urbanistica e Beni Culturali, e rimane in
carica per la durata della legislatura regionale.
2. Per la validità delle sedute del comitato è necessaria la
presenza della maggioranza assoluta dei componenti.
3.
I pareri sono adottati a maggioranza di voti dei
presenti. In caso di parità prevale il voto del Presidente.
4. Il comitato, su proposta del Presidente, nomina tra i
componenti il comitato stesso un vice presidente che lo sostituisce
nei casi di assenza o di impedimento.
5. Le funzioni di segretario del comitato sono esercitate da un
dipendente dell'ufficio regionale per il turismo.
6. Qualora una o più designazioni non pervenissero entro trenta
giorni dalla richiesta la Giunta regionale dovrà ugualmente
provvedere alla nomina del comitato prescindendo dalla nomina dei
componenti dei quali manca la designazione, ferma restando la
disponibilità della successiva integrazione. Il comitato si intende
validamente costituito anche nell'ipotesi di mancata nomina di uno
o più componenti.
7. I membri del comitato che non partecipano a tre riunioni
consecutive senza giustificato motivo decadono d'ufficio e sono
sostituiti per il rimanente periodo di durata in carica del
comitato.
8. Ai componenti il comitato spettano i compensi che verranno
stabiliti con delibera della Giunta regionale.
PRESIDENTE:
All'art. 5 vi è un emendamento del
Consigliere Viberti: al punto 8° sostituire la parola
'compensi'
con la parola
'rimborsi'.
Lo pongo in votazione:
ESITO DELLA VOTAZIONE
Presenti: 32
Votanti: 8
Favorevoli: 8
Astenuti: 24 (Baldassarre, Beneforti, Bondaz, Borbey, Breuvé,
Chabod, De Grandis, Faval, Fosson, Lanièce, Maquignaz, Marcoz,
Martin, Pascale, Pedrini, Perrin, Pollicini, Ricco, Rolando,
Rollandin, Stévenin, Tamone, Torrione, Voyat).
Il Consiglio non approva
PRESIDENTE:
Pongo in votazione l'art. 5 nel testo
originario:
ESITO DELLA VOTAZIONE
Presenti: 32
Votanti: 20
Favorevoli: 20
Astenuti: 12 (Aloisi, Baldassarre, Bajocco, Breuvé, Cout,
Dolchi, Mafrica, Millet, Pascale, Tonino, Torrione e Viberti).
Il Consiglio approva
PRESIDENTE:
Do lettura dell'art. 6:
TITOLO III
(Aziende di promozione turistica - A.P.T.)
Capo I
(Istituzione e compiti delle A.P.T.)
Art. 6
(Aziende di promozione turistica - A.P.T.)
1. Ai fini di una più razionale organizzazione del settore
turistico, da attuarsi in armonia con i principi sanciti dalla
legge 17.5.1983, n. 217, sono istituite le Aziende di promozione
turistica (A.P.T.).
2. Le A.P.T. sono organismi tecnico-operativi e strumentali
costituiti per il conseguimento di finalità turistiche; hanno
personalità giuridica e autonomia amministrativa, gestionale,
patrimoniale, contabile e finanziaria nei limiti stabiliti dalla
legge 17.5.1983, n. 217, dalla presente legge e dagli atti di
indirizzo politico-amministrativo della Regione Valle d'Aosta;
operano sotto la vigilanza della Regione, che può sempre esaminarne
l'andamento e emanare direttive, e in collegamento funzionale con
gli enti locali territoriali.
3. Ogni A.P.T. opera in uno degli ambiti territoriali
turisticamente rilevanti individuati a norma dell'art. 7.
PRESIDENTE:
Pongo in votazione l'art. 6 testè letto:
ESITO DELLA VOTAZIONE
Presenti: 32
Votanti: 20
Favorevoli: 20
Astenuti: 12 (Aloisi, Baldassarre, Bajocco, Breuvé, Cout,
Dolchi, Mafrica, Millet, Pascale, Tonino, Torrione e Viberti)
Il Consiglio approva
PRESIDENTE:
Do lettura dell'art. 7:
Art. 7
(Ambiti territoriali turisticamente rilevanti)
1. Gli ambiti territoriali turisticamente rilevanti sono
individuati con delibera della Giunta regionale, su proposta
dell'Assessore regionale al Turismo, Urbanistica e Beni Culturali;
essi possono comprendere il territorio o parte del territorio, di
uno o più Comuni limitrofi.
2. Nella definizione degli ambiti deve tenersi conto
dell'esistenza di preminenti interessi turistici omogenei e/o
complementari, nonché di adeguata capacità ricettiva alberghiera ed
extralberghiera e di un significativo movimento turistico globale;
saranno in particolare tenuti in considerazione i seguenti
indicatori:
a)
attrezzature ricettive alberghiere ed
extralberghiere non inferiori a 1.000 posti letto ufficialmente
censiti;
b)
movimento turistico alberghiero ed extralberghiero
non inferiore a 100.000 presenza annue;
3. Entro sei mesi dall'entrata in vigore della presente legge,
l'Assessorato regionale del Turismo, Urbanistica e Beni Culturali,
nel rispetto dei principi di cui ai commi precedenti, formula una
proposta di individuazione e delimitazione degli ambiti e la
trasmette ai Comuni interessati, i quali devono esprimere il loro
parere entro il termine di 30 giorni; in mancanza di risposta entro
tale termine la proposta si riterrà approvata.
4. La proposta di cui al comma precedente, eventualmente
modificata alla luce dei pareri espressi dai Comuni, è quindi
sottoposta alla definitiva approvazione della Giunta regionale.
5. Le località incluse negli ambiti di cui al presente articolo
sono riconosciute, ad ogni affetto di legge, come stazioni di cura,
soggiorno e turismo.
6. Con la delibera di individuazione degli ambiti territoriali
turisticamente rilevanti si provvede altresì alla costituzione
delle relative A.P.T., individuandone la denominazione e la
sede.
7. Alla successiva individuazione e delimitazione di ambiti
turistici, nonché alla modificazione di quelli già individuati e
delimitati, si provvede con la medesima procedura e nel rispetto
dei medesimi principi di cui ai commi precedenti, sentito inoltre
il parere delle A.P.T. competenti per territorio, nonché del
Comitato regionale per il turismo, di cui all'art. 3, qualora già
costituito.
PRESIDENTE:
All'art. 7 sono stati presentati diversi
emendamenti: l'emendamento del Consigliere Pascale propone di
sostituire il 1° comma con il seguente:
'Gli ambiti territoriali turisticamente rilevanti sono
individuati con delibera del Consiglio regionale, su proposta della
Giunta regionale, sentite le Commissioni consiliari competenti;
essi possono comprendere il territorio o parte del territorio, di
uno o più Comuni limitrofi'.
Lo pongo in votazione:
ESITO DELLA VOTAZIONE
Presenti: 32
Votanti: 32
Favorevoli: 12
Contrari: 20
Il Consiglio non approva
PRESIDENTE:
Vi è ancora l'emendamento del Consigliere
Aloisi al 1° comma, con cui propone di sostituire
'Giunta
regionale'
con
'Consiglio regionale'.
Lo pongo in votazione
:ESITO DELLA VOTAZIONE
Presenti: 32
Votanti: 32
Favorevoli: 12
Contrari: 20
Il Consiglio non approva
PRESIDENTE:
All'art. 7 è stato presentato un emendamento
da parte delle Commissioni competenti, per cui al 1° comma, dopo le
parole
'dell'Assessore regionale al Turismo, Urbanistica e Beni
Culturali'
sono aggiunte le seguenti:
'sentite le
Commissioni consiliari competenti.'
Lo pongo in votazione:
ESITO DELLA VOTAZIONE
Presenti, votanti e favorevoli: 32
Il Consiglio approva all'unanimità
PRESIDENTE:
Vi è un ulteriore emendamento presentato
dall'Assessore al Turismo, Urbanistica e Beni Culturali, per cui al
3° comma si sostituiscono le parole
'ai Comuni interessati'
con le parole
'alle Comunità Montane e ai Comuni
interessati'.
Lo pongo in votazione:
ESITO DELLA VOTAZIONE
Presenti, votanti e favorevoli: 32
Il Consiglio approva all'unanimità
PRESIDENTE:
Pongo in votazione l'art. 7 nel suo testo
emendato:
Art. 7
(Ambiti territoriali turisticamente rilevanti)
1. Gli ambiti territoriali turisticamente rilevanti sono
individuati con delibera della Giunta regionale, su proposta
dell'Assessore regionale al Turismo, Urbanistica e Beni Culturali,
sentite le Commissioni consiliari competenti; essi possono
comprendere il territorio o parte del territorio, di uno o più
Comuni limitrofi.
2. Nella definizione degli ambiti deve tenersi conto
dell'esistenza di preminenti interessi turistici omogenei e/o
complementari, nonché di adeguata capacità ricettiva alberghiera ed
extralberghiera e di un significativo movimento turistico globale;
saranno in particolare tenuti in considerazione i seguenti
indicatori:
a)
attrezzature ricettive alberghiere ed
extralberghiere non inferiori a 1.000 posti letto ufficialmente
censiti;
b)
movimento turistico alberghiero ed extralberghiero
non inferiore a 100.000 presenze annue;
3. Entro sei mesi dall'entrata in vigore della presente legge,
l'Assessorato regionale del Turismo, Urbanistica e Beni Culturali,
nel rispetto dei principi di cui ai commi precedenti, formula una
proposta di individuazione e delimitazione degli ambiti e la
trasmette alle Comunità Montane e ai Comuni interessati, i quali
devono esprimere il loro parere entro il termine di 30 giorni; in
mancanza di risposta entro tale termine la proposta si riterrà
approvata.
4. La proposta di cui al comma precedente, eventualmente
modificata alla luce dei pareri espressi dai Comuni, è quindi
sottoposta alla definitiva approvazione della Giunta regionale.
5. Le località incluse negli ambiti di cui al presente articolo
sono riconosciute, ad ogni effetto di legge, come stazioni di cura,
soggiorno e turismo.
6. Con la delibera di individuazione degli ambiti territoriali
turisticamente rilevanti si provvede altresì alla costituzione
delle relative A.P.T., individuandone la denominazione e la
sede.
7. Alla successiva individuazione e delimitazione di ambiti
turistici, nonché alla modifica territoriale di quelli già
individuati e delimitati, si provvede con la medesima procedura e
nel rispetto dei medesimi principi di cui ai commi precedenti
sentito inoltre il parere delle A.P.T. competenti per territorio,
nonché del Comitato regionale per il turismo, di cui all'art. 3,
qualora già costituito.
ESITO DELLA VOTAZIONE
Presenti: 32
Votanti: 20
Favorevoli: 20
Astenuti: 12 (Aloisi, Bajocco, Baldassarre, Breuvé, Cout,
Dolchi, Mafrica, Millet, Pascale, Tonino, Torrione, e Viberti)
Il Consiglio approva
PRESIDENTE:
Do lettura dell'art. 8:
Art. 8
(Compiti delle A.P.T.)
1. Le A.P.T. hanno il compito di promuovere e incrementare lo
sviluppo turistico nell'ambito territoriale di competenza.
2. In particolare:
a)
svolgono attività di promozione e propaganda delle
risorse turistiche locali con esclusione delle iniziative autonome
di promozione all'estero non previamente autorizzate dalla
Regione;
b)
istituiscono servizi ed uffici per l'informazione,
l'accoglienza e l'assistenza ai turisti;
c)
promuovono ed attuano manifestazioni, spettacoli e
iniziative di interesse turistico;
d)
effettuano la rilevazione dei dati statistici
concernenti il movimento turistico secondo le modalità stabilite
dai competenti organi statali e regionali;
e)
promuovono la realizzazione di opere, impianti,
attrezzatura e servizi di interesse turistico, di cui possono
altresì assumere la gestione, stipulando all'uopo le eventuali
convenzioni necessarie;
f)
contribuiscono alla valorizzazione del patrimonio
paesaggistico, storico e artistico.
3. L'assunzione delle gestioni di cui al punto e), in
generale, l'esercizio di attività economiche da parte delle A.P.T.
dovranno essere previamente autorizzati dall'Assessore regionale al
Turismo, Urbanistica e Beni Culturali.
PRESIDENTE:
All'art. 8 vi è l'emendamento del Consigliere
Pascale: al comma 2°, lettera e) abrogando le parole:
'di cui
possono altresì assumere la gestione, stipulando all'uopo le
eventuali convenzioni necessarie'.
Ha chiesto di parlare il Consigliere Pascale, ne ha facoltà.
PASCALE (P.S.I.)
- Mantengo l'emendamento, nonostante le
osservazioni che aveva fatto l'Assessore Borbey, che peraltro
ritengo anche corrette, nel senso che è giusto che l'A.P.T. possa
gestire un impianto come uno stadio del ghiaccio o opere simili.
Però questo comma è molto generico, perché oltre alle opere,
impianti e attrezzature, parla anche di servizi di interesse
turistico.
Ora, servizi di interesse turistico vuole dire tutto, vuol dire
una mensa, o un ristorante, per cui qui si dà a questi organismi la
possibilità di gestire di tutto e quindi di fare gli operatori
turistici. Forse l'emendamento che avevo presentato poteva essere
diverso, nel senso di abolire la parola servizi e lasciare la
promozione e la gestione di opere, impianti e attrezzature ; però
così come è formulato questo comma si presta ad equivoci, per cui
mantengo l'emendamento anche se le osservazioni fatte potevano
essere giuste.
PRESIDENTE:
Pongo in votazione l'emendamento del
Consigliere Pascale, testè letto:
ESITO DELLA VOTAZIONE
Presenti: 32
Votanti: 32
Favorevoli: 12
Contrari: 20
Il Consiglio non approva
PRESIDENTE:
Ancora all'art. 8 vi è un emendamento della
Commissione ed uno del Consigliere Aloisi, che sono identici, di
cui do lettura. Il primo recita: al 2° comma, la lettera f) è
sostituita dalla seguente:
'f) contribuiscono alla
valorizzazione e alla difesa del patrimonio paesaggistico, storico
e artistico'.
Il secondo propone di aggiungere alla lettera f), dopo la parola
'valorizzazione'
le parole
'ed alla difesa'.
Li pongo in votazione insieme:
ESITO DELLA VOTAZIONE
Presenti, votanti e favorevoli: 32
Il Consiglio approva all'unanimità
PRESIDENTE:
Pongo in votazione l'art. 8 nel testo così
emendato:
Art. 8
(Compiti delle A.P.T.)
1.
Le A.P.T. hanno il compito di promuovere e
incrementare lo sviluppo turistico nell'ambito territoriale di
competenza.
2.
In particolare:
a) svolgono attività di promozione e propaganda delle risorse
turistiche locali, con esclusione delle iniziative autonome di
promozione all'estero non previamente autorizzate dalla
Regione;
b) istituiscono servizi ed uffici per l'informazione,
l'accoglienza e l'assistenza ai turisti;
c) promuovono ed attuano manifestazioni, spettacoli e iniziative
di interesse turistico;
d) effettuano la rilevazione dei dati statistici concernenti il
movimento turistico secondo le modalità stabilite dai competenti
organi statali e regionali;
e) promuovono la realizzazione di opere, impianti, attrezzature
e servizi di interesse turistico, di cui possono altresì assumere
la gestione, stipulando all'uopo le eventuali convenzioni
necessarie;
f) contribuiscono alla valorizzazione ed alla difesa del
patrimonio paesaggistico, storico e artistico.
3. L'assunzione delle gestioni di cui al punto e) e, in
generale, l'esercizio di attività economiche da parte delle A.P.T.
dovranno essere preventivamente autorizzati dall'Assessore
regionale al Turismo, Urbanistica e Beni Culturali.
ESITO DELLA VOTAZIONE
Presenti: 32
Votanti: 20
Favorevoli: 20
Astenuti: 12 (Aloisi, Bajocco, Baldassarre, Breuvé, Cout,
Dolchi, Mafrica, Millet, Pascale, Tonino, Torrione e Viberti).
Il Consiglio approva
PRESIDENTE:
Do lettura dell'art. 9:
Art. 9
(Uffici di informazione ed accoglienza turistica
I.A.T.)
1. Le A.P.T. possono istituire, previo nulla-osta della Regione,
propri uffici di informazione e di accoglienza turistica,
denominati I.A.T., nei Comuni inclusi nell'ambito turistico di
competenza.
2. È consentito l'uso della medesima denominazione (I.A.T.)
anche agli uffici di informazione eventualmente promossi e gestiti
dalle associazioni turistiche 'pro-loco' d'intesa con il Comune
interessato, previo nulla-osta della Regione, cui spetta valutare
l'idoneità dei locali, attrezzature e personale addetto.
3. Tutti gli I.A.T. devono adottare il medesimo segno
distintivo, elaborato dalla regione.
PRESIDENTE:
Metto in approvazione l'art. 9 testè
letto:
ESITO DELLA VOTAZIONE
Presenti: 32
Votanti: 20
Favorevoli: 20
Astenuti: 12 (Aloisi, Bajocco, Baldassarre, Breuvé, Cout,
Dolchi, Mafrica, Millet, Pascale, Tonino, Torrione e Viberti)
Il Consiglio approva
PRESIDENTE:
Do lettura dell'art. 10:
Capo II
(Amministrazione delle A.P.T.)
Art. 10
(Organi dell'A.P.T.)
1. Sono organi dell'A.P.T.;
a)
il Consiglio di Amministrazione;
b)
il Comitato esecutivo;
c)
il Presidente;
d)
il Collegio dei revisori.
PRESIDENTE:
Pongo in votazione l'art. 10 testè letto:
ESITO DELLA VOTAZIONE
Presenti: 32
Votanti: 20
Favorevoli: 20
Astenuti: 12 (Aloisi, Bajocco, Baldassarre, Breuvé, Cout,
Dolchi, Mafrica, Millet, Pascale, Tonino, Torrione e Viberti).
Il Consiglio approva
PRESIDENTE:
Dopo l'art. 10 vi è un emendamento aggiuntivo
di un nuovo articolo, presentato dal Consigliere Aloisi, di cui do
lettura.
Art. 10 bis
Ai fini di organizzare in modo unitario l'offerta turistica
regionale, la Regione Valle d'Aosta favorisce la costituzione di un
organismo associativo a carattere regionale al quale potranno
aderire tutte le Associazioni e Cooperative di operatori
turistici.
Lo pongo in votazione:
ESITO DELLA VOTAZIONE
Presenti: 32
Votanti: 21
Favorevoli: 1
Contrari: 20
Astenuti: 11 (Bajocco, Baldassarre, Breuvé, Cout, Dolchi,
Mafrica, Millet, Pascale, Tonino, Torrione e Viberti)
Il Consiglio non approva
PRESIDENTE:
Do lettura dell'art. 11.
Art. 11
(Consiglio di Amministrazione dell'A.P.T.)
1. Il Consiglio di amministrazione delle A.P.T. è nominato con
decreto all'Assessore regionale al Turismo, Urbanistica e Beni
Culturali ed è composto da:
a) il Sindaco, o un Consigliere comunale da questi delegato, di
ciascuno dei Comuni compresi nell'ambito territoriale di competenza
dell'A.P.T.;
b) un rappresentante di ciascuna delle seguenti categorie,
designate d'intesa tra le associazioni di categoria operanti a
livello regionale:
-
albergatori,
-
esercenti pubblici diversi dagli albergatori,
-
esercenti parchi di campeggio e villaggi turistici,
-
esercenti impianti a fune,
-
commercianti.
c) un rappresentante dei maestri di sci, designato
dall'Associazione regionale maestri di sci, qualora nell'ambito
territoriale di competenza dell'A.P.T. risulti regolarmente
autorizzata ed operante almeno una scuola di sci;
d) un rappresentante delle guide di alta montagna, designato
dall'unione valdostana guide di alta montagna, qualora nell'ambito
territoriale di competenza dell'A.P.T. risulti costituita e
operante una società locale di guide e aspiranti guide;
e) un rappresentante concordato tra le associazioni e consorzi
di operatori turistici, beneficiari dei contributi di cui alla L.R.
24.8.1982, n. 47, aventi sede nell'ambito territoriale di
competenza dell'A.P.T.;
f)
un rappresentante dei lavoratori del settore
turistico designato d'intesa tra le organizzazioni sindacali
operanti nella Regione;
g) due esperti in materia di turismo designati dall'Assessore
regionale al Turismo, Urbanistica e Beni Culturali.
2.
Le funzioni di segretario sono esercitate dal
dipendente dell'A.P.T. di grado più elevato.
3.
Le designazioni dei nominativi dei rappresentanti
devono essere effettuate entro trenta giorni dalla richiesta; in
mancanza di designazione entro tale termine l'Assessore regionale
al Turismo, Urbanistica e Beni Culturali, previo un ulteriore
invito a provvedere entro un termine non superiore a 10 giorni
provvede alla nomina anche in mancanza di designazione, al fine di
garantire il funzionamento dell'A.P.T..
4. I componenti del Consiglio di amministrazione, con
l'eccezione dei rappresentanti dei Comuni, devono risultare
residenti o svolgere in modo continuativo la propria attività
nell'ambito territoriale di competenza dell'A.P.T..
5. Il Consiglio di amministrazione dura in carica cinque anni e,
benché scaduto, continua ad esercitare le sue funzioni sino
all'insediamento del nuovo Consiglio.
2. Il Consiglio di amministrazione si riunisce su convocazione
del Presidente almeno due volte all'anno e quando se ne ravvisi la
necessità ; deve inoltre essere convocato entro il termine di 15
giorni dalla richiesta che ne venga fatta almeno da un terzo dei
membri del Consiglio stesso.
6. Le deliberazioni sono validamente adottate con la presenza
della maggioranza dei membri e con il voto favorevole della
maggioranza assoluta dei presenti; in caso di parità prevale il
voto del Presidente.
7. I componenti del Consiglio di amministrazione decadono dalla
carica nei casi in cui sopravvenga la perdita dei requisiti di cui
al 4° comma del presente articolo o quando non intervengano senza
giustificato motivo a tre sedute consecutive del Consiglio di
amministrazione.
8. Nei casi di cessazione dalla carica, l'Assessore regionale al
Turismo, Urbanistica e Beni Culturali provvede alla relativa
sostituzione con l'osservazione dei criteri di rappresentatività
stabiliti dal presente articolo.
PRESIDENTE:
All'art. 11 sono stati ritirati tutti gli
emendamenti, tranne quelli proposti dall'Assessore Borbey, di cui
do lettura: sostituire la lett. b) con la seguente: 'b) un
rappresentante di ciascuna delle seguenti categorie, designato
d'intesa tra le associazioni di categoria operanti a livello
regionale e su proposta delle associazioni locali, qualora
esistenti'; alle lett. c) e d) si elimina "designato
dall'associazione regionale maestri di sci" e "designato
dall'unione valdostana guide di altra montagna" e si inserisce alla
fine c) "a dette scuole spetta la relativa designazione"; d) "a
detta società spetta la relativa designazione".
Li pongo in votazione:
ESITO DELLA VOTAZIONE
Presenti, votanti e favorevoli: 32
Il Consiglio approva all'unanimità
PRESIDENTE:
Pongo in votazione l'art. 11 nel testo così
emendato:
Art. 11
(Il Consiglio di amministrazione dell'A.P.T)
1. Il Consiglio di amministrazione delle A.P.T. è nominato con
decreto all'Assessore regionale al Turismo, Urbanistica e Beni
Culturali ed è composto da:
a)
il Sindaco, o un consigliere comunale da questi
delegato, di ciascuno dei Comuni compresi nell'ambito territoriale
di competenza dell'A.P.T.;
b) un rappresentante di ciascuna delle seguenti categorie,
designato d'intesa tra le associazioni di categoria operanti a
livello regionale e su proposta delle associazioni locali, qualora
esistenti;
-
albergatori,
-
esercenti pubblici diversi dagli albergatori,
-
esercenti parchi di campeggio e villaggi turistici,
-
esercenti impianti a fune,
-
commercianti.
c) un rappresentante dei maestri di sci, qualora nell'ambito
territoriale di competenza dell'A.P.T risulti regolarmente
autorizzata ed operante almeno una scuola di sci; a dette scuole
spetta la relativa designazione;
d) un rappresentante delle guide di alta montagna, qualora
nell'ambito territoriale di competenza dell'A.P.T. risulti
costituita e operante una società locale di guide e aspiranti
guide; a detta società spetta la relativa designazione;
e) un rappresentante concordato tra le associazioni e consorzi
di operatori turistici, beneficiari dei contributi di cui alla L.R.
24.8.1982, n. 47, aventi sede nell'ambito territoriale di
competenza dell'A.P.T.;
f) un rappresentante dei lavoratori del settore turistico
designato d'intesa tra le organizzazioni sindacali operanti nella
Regione;
g)
due esperti in materia di turismo designati
dall'Assessore regionale al Turismo, Urbanistica e Beni
Culturali.
2. Le funzioni di segretario sono esercitate dal dipendente
dell'A.P.T. di grado più elevato.
3. Le designazioni dei nominativi dei rappresentanti devono
essere effettuate entro trenta giorni dalla richiesta; in mancanza
di designazione entro tale termine l'Assessore regionale al
Turismo, Urbanistica e Beni Culturali, previo un ulteriore invito a
provvedere entro un termine non superiore a 10 giorni, provvede
alla nomina anche in mancanza di designazione, al fine di garantire
il funzionamento dell'A.P.T..
4. I componenti del Consiglio di amministrazione, con
l'eccezione dei rappresentanti dei Comuni, devono risultare
residenti o svolgere in modo continuativo la propria attività
nell'ambito territoriale di competenza dell'A.P.T..
5. Il Consiglio di amministrazione dura in carica cinque anni e,
benchè scaduto, continua ad esercitare le sue funzioni sino
all'insediamento del nuovo Consiglio.
6. Il Consiglio di amministrazione si riunisce su convocazione
del Presidente almeno due volte all'anno e quando se ne ravvisi la
necessità; deve inoltre essere convocato entro il termine di 15
giorni dalla richiesta che ne venga fatta almeno da un terzo dei
membri del Consiglio stesso.
7. Le deliberazioni sono validamente adottate con la presenza
della maggioranza dei membri e con il voto favorevole della
maggioranza assoluta dei presenti; in caso di parità prevale il
voto del Presidente.
8. I componenti del Consiglio di amministrazione decadono dalla
carica nei casi in cui sopravvenga la perdita dei requisiti di cui
al 4° comma del presente articolo o quando non intervengano senza
giustificato motivo a tre sedute consecutive del Consiglio di
amministrazione.
9. Nei casi di cessazione dalla carica, l'Assessore regionale al
Turismo, Urbanistica e Beni Culturali provvede alla relativa
sostituzione con l'osservanza dei criteri di rappresentatività
stabiliti dal presente articolo.
ESITO DELLA VOTAZIONE
Presenti: 32
Votanti: 20
Favorevoli: 20
Astenuti: 12 (Aloisi, Bajocco, Baldassarre, Breuvé, Cout,
Dolchi, Mafrica, Millet, Pascale, Tonino, Torrione e Viberti)
Il Consiglio approva
PRESIDENTE:
Do lettura dell'art. 12:
Art. 12
(Compiti del Consiglio di mministrazione)
1. Il Consiglio di amministrazione emana le direttive e
adotta gli atti di carattere generale per lo sviluppo di compiti
dell'A.P.T.; in particolare delibera sulle seguenti
materie;
a)
elezioni del Presidente;
b)
elezione dei membri del Comitato esecutivo;
c)
approvazione dello statuto;
d)
determinazione dei programmi e delle direttive
generali concernenti l'attività dell'A.P.T.;
e)
bilancio preventivo, conto consuntivo e variazioni
di bilancio;
f)
approvazione dei regolamenti concernenti
l'organizzazione degli uffici, la pianta organica dell'A.P.T.,
nonchè il funzionamento degli organi amministrativi;
g)
acquisto, alienazioni e in genere disposizioni
relative al patrimonio immobiliare dell'A.P.T. che comportano spese
o preventivi superiori a £. 20.000.000;
h)
spese superiori a £. 20.000.000 e quelle vincolanti
il bilancio per oltre cinque anni;
i)
istituzione degli uffici di informazione e
accoglienza turistica (I.A.T.);
l) le liti attive e passive;
PRESIDENTE:
Pongo in votazioni l'art. 12 testè letto:
ESITO DELLA VOTAZIONE
Presenti: 32
Votanti: 20
Favorevoli: 20
Astenuti: 12 (Aloisi, Bajocco, Baldassarre, Breuvé, Cout,
Dolchi, Mafrica, Millet, Pascale, Tonino, Torrione e Viberti)
Il Consiglio approva
PRESIDENTE:
Do lettura dell'art. 13:
Art. 13
(Comitato esecutivo dell'A.P.T.)
1.
Il comitato esecutivo è composto dal Presidente e
da due membri eletti dal Consiglio di amministrazione tra i suoi
componenti; le funzioni di segretario sono svolte dal dipendente
dell'A.P.T. di grado più elevato.
2.
Il Comitato esecutivo resta in carica per la stessa
durata del Consiglio di amministrazione che lo ha eletto.
3.
Esso attua le direttive e i programmi del Consiglio
di amministrazione, adotta i provvedimenti necessari al regolare
funzionamento dell'A.P.T. e tutti gli atti non espressamente
attribuiti alla competenza del Consiglio.
4.
Il comitato esecutivo si riunisce almeno una volta
al mese su convocazione del Presidente.
5.
Le deliberazioni del Comitato esecutivo sono
validamente adottate con la presenza della maggioranza assoluta dei
componenti in carica e con il voto favorevole della maggioranza
assoluta dei presenti; in caso di parità prevale il voto del
Presidente.
PRESIDENTE:
Pongo in votazione l'art. 13 testè letto:
ESITO DELLA VOTAZIONE
Presenti: 32
Votanti: 20
Favorevoli: 20
Astenuti: 12 (Aloisi, Bajocco, Baldassarre, Breuvé, Cout,
Dolchi, Mafrica, Millet, Pascale, Tonino, Torrione e Viberti)
Il Consiglio approva
PRESIDENTE:
Do lettura dell'art. 14:
Art. 14
(Presidente dell'A.P.T.)
1. Il Presidente è eletto dal Consiglio di amministrazione tra i
suoi membri nella prima riunione di insediamento e dura in carica
sino al rinnovo del Consiglio stesso.
2. L'elezione non è valida se non è fatta con l'intervento della
maggioranza assoluta dei consiglieri in carica.
3.
È eletto colui che ottiene il maggior numero di
voti.
4. Il Presidente ha la rappresentanza legale dell'A.P.T.,
convoca e presiede il Consiglio di amministrazione e il Comitato
esecutivo, svolge funzioni di impulso dell'attività dell'A.P.T.,
vigila sull'esatta e tempestiva esecuzione dei provvedimenti
deliberati dal Consiglio di amministrazione e dal comitato
esecutivo.
5. Adotta, in caso di urgenza e necessità, i provvedimenti di
competenza del Comitato da sottoporre alla ratifica del Comitato
stesso nella seduta immediatamente successiva e comunque non oltre
venti giorni dalla data di adozione; i provvedimenti perdono
efficacia sin dall'inizio se non sono ratificati nei termini
suddetti.
6. In caso di assenze o impedimenti del presidente le sue
funzioni sono svolte dal vice Presidente eletto dal Comitato
esecutivo tra i suoi componenti.
PRESIDENTE:
Pongo in votazione l'art. 14 testè letto:
ESITO DELLA VOTAZIONE
Presenti: 32
Votanti: 20
Favorevoli: 20
Astenuti: 12 (Aloisi, Bajocco, Baldassarre, Breuvé, Cout,
Dolchi, Mafrica, Millet, Pascale, Tonino, Torrione e Viberti)
Il Consiglio approva
PRESIDENTE:
Do lettura dell'art. 15:
Art. 15
(Collegio dei revisori dell'A.P.T)
1. Il collegio dei revisori è nominato con decreto
dell'Assessore regionale al Turismo, Urbanistica e Beni Culturali,
dura in carica cinque anni ed è composto da:
a) un esperto in materia di amministrazione e contabilità
pubblica iscritto nel ruolo ufficiale dei revisori dei conti, con
funzioni di Presidente;
b) due funzionari dell'amministrazione regionale esperti in
materia giuridico-amministrativa e finanziaria.
2. Il collegio dei revisori esercita il controllo
amministrativo-contabile sugli atti di amministrazione delle
A.P.T., riferendone al consiglio di amministrazione e formulando
eventuali rilievi e suggerimenti.
3. I revisori si riuniscono periodicamente e possono assistere
in veste consultiva alle sedute del Consiglio di amministrazione e
del comitato esecutivo.
4. Possono in qualunque momento procedere, anche
individualmente, ad atti di ispezione e di controllo e richiedere
tutti i documenti dai quali traggono origine le spese.
5. Sono tenuti a fornire alla Regione informazioni sulle
ispezioni effettuate e, su richiesta della stessa, ogni
informazione o notizia che essi abbiano in facoltà di ottenere per
effetto della loro appartenenza al Collegio.
PRESIDENTE:
Pongo in votazione l'art. 15 testè letto:
ESITO DELLA VOTAZIONE
Presenti: 32
Votanti: 20
Favorevoli: 20
Astenuti: 12 (Aloisi, Bajocco, Baldassarre, Breuvé, Cout,
Dolchi, Mafrica, Millet, Pascale, Tonino, Torrione e Viberti)
PRESIDENTE:
Do lettura dell'art. 16:
Art. 16
(Idoneità di carica, gettoni di presenza trasferte)
1.
Al Presidente compete una indennità di carica fissa
mensile.
2. Ai membri del Consiglio di amministrazione e del Comitato
esecutivo spetta un gettone di presenza per la partecipazione alle
sedute dei rispettivi organi.
3. Ai revisori dei conti spetta una indennità di carica annua
con la maggiorazione del 30% per il Presidente del collegio.
4. L'entità delle indennità di carica e dei gettoni di presenza
viene deliberata dal Consiglio di amministrazione dell'A.P.T.
nell'ambito delle direttive stabilite dall'Assessore regionale al
Turismo, Urbanistica e Beni Culturali, e approvate con delibera
della Giunta regionale.
5. Al Presidente e ai membri degli organi delle A.P.T., di cui
al comma precedente, spettano altresì le indennità e il rimborso
delle spese di trasferta, nella misura e secondo le modalità
previste dalle corrispondenti norme in vigore per i dipendenti
della Regione, in quanto applicabili.
PRESIDENTE:
Pongo in votazione l'art. 16 testè letto:
ESITO DELLA VOTAZIONE
Presenti: 32
Votanti: 20
Favorevoli: 20
Astenuti: 12 (Aloisi, Bajocco, Baldassarre, Breuvé, Cout,
Dolchi, Mafrica, Millet, Pascale, Tonino, Torrione e Viberti)
Il Consiglio approva
PRESIDENTE:
Do lettura dell'art. 17:
Art. 17
(Controlli)
1. Tutte le deliberazioni del Consiglio di amministrazione e del
comitato esecutivo devono essere inviate all'Assessorato regionale
del Turismo, Urbanistica e Beni Culturali entro quindici giorni
dalla loro adozione.
2. Le deliberazioni concernenti i programmi di attività, e
bilanci di previsione, i conti consuntivi, lo statuto, la pianta
organica, le assunzioni stagionali, i regolamenti del personale,
gli incarichi di consulenza, gli acquisti e le alienazioni di beni
immobili, l'istituzione di uffici I.A.T. diventano esecutive dopo
la loro approvazione da parte dell'Assessore regionale al Turismo,
Urbanistica e Beni Culturali; per quanto concerne le deliberazioni
relative ai bilanci preventivi e consecutivi, nonché alla pianta
organica e ai regolamenti del personale, l'Assessore al Turismo
provvede ad acquisire il parere del Servizio regionale di controllo
sugli enti locali e morali, che deve esprimersi entro venti giorni
dal ricevimento della richiesta di parere, le deliberazioni di cui
al presente comma diventano quindi esecutive decorsi trenta giorni
dal loro ricevimento senza che siano stati formulati rilievi o ne
sia stata motivata la mancata approvazione; per l'assunzione di
gestione di impianti, opere, attrezzature e servizi e, in generale,
per l'esercizio di attività economiche valgono le norme di cui
all'art. 8, 3° comma.
3. Le deliberazioni non soggette ad approvazione da parte
dell'Assessore regionale al Turismo, Urbanistica e Beni Culturali
sono immediatamente esecutive; possono tuttavia essere annullate o
la loro esecutività può essere sospesa a seguito di richiesta di
chiarimenti qualora vengano formulati rilievi di legittimità entro
venti giorni dal loro ricevimento.
4. Ove siano richiesti chiarimenti o elementi integrativi di
giudizio il termine di venti giorni inizia a decorrere nuovamente
dal ricevimento di questi; decorso inutilmente detto termine le
deliberazioni divengono definitivamente esecutive.
PRESIDENTE:
All'art. 17 vi sono vari emendamenti
dell'Assessore al Turismo, Urbanistica e Beni Culturali. Il primo
di cui do lettura, è sostitutivo del I comma:
1. Tutte le deliberazioni del Consiglio di amministrazione e
del comitato esecutivo devono essere inviate all'Assessore
regionale al Turismo, Urbanistica e Beni Culturali, entro quindici
giorni dalla loro adozione, fatta eccezione per le deliberazioni di
cui al successivo comma 2 bis che sono trasmesse direttamente alla
Commissione regionale di controllo prevista dalla legge regionale
15 maggio 1978, n. 11 recante disciplina dei controlli sugli enti
locali e successive modificazioni e integrazioni.
Lo pongo in votazione:
ESITO DELLA VOTAZIONE
Presenti: 32
Votanti: 31
Favorevoli: 31
Astenuti: 1 (Viberti)
Il Consiglio approva
PRESIDENTE:
Vi è un secondo emendamento dell'Assessore
Borbey sostitutivo del 2° comma dell'art. 17; ne do lettura:
2. Le deliberazioni concernenti i programmi di attività, lo
statuto, le assunzioni stagionali, gli incarichi di uffici I.A.T.
diventano esecutive dopo la loro approvazione da parte
dell'Assessore regionale al Turismo, Urbanistica e Beni Culturali,
decorsi trenta giorni dal loro ricevimento senza che siano stati
formulati rilievi o ne sia stata motivata la mancata approvazione.
per l'assunzione di gestione degli impianti, opere, attrezzature e
servizi e, in generale, per l'esercizio di attività economiche
valgono le norme di cui all'art. 8, terzo comma.
Lo pongo in votazione:
ESITO DELLA VOTAZIONE
Presidente: 32
Votanti: 31
Favorevoli: 31
Astenuti: 1 (Viberti)
Il Consiglio approva
PRESIDENTE:
Vi è un terzo emendamento dell'Assessore,
aggiuntivo del comma 2 bis, di cui do lettura:
2
bis. Le deliberazioni relative ai bilanci preventivi e
consuntivi, alla pianta organica e ai regolamenti del personale,
agli acquisti e alle alienazioni di beni immobili sono sottoposte
al controllo della Commissione regionale di controllo, previo
parere dell'Assessore regionale al Turismo, Urbanistica e Beni
Culturali, secondo le modalità e procedure di cui alla L.R.
15.5.1978, n. 11, e successive modificazioni ed integrazioni. Per
esercizio di tali funzioni la Commissione può chiamare a riferire
un funzionario dell'Assessorato regionale del Turismo, designato
dall'Assessore.
Lo pongo in votazione:
ESITO DELLA VOTAZIONE
Presenti: 32
Votanti: 31
Favorevoli: 31
Astenuti 1 (Viberti)
Il Consiglio approva
PRESIDENTE:
Vi è
un quarto emendamento
dell'Assessore, sostitutivo del 3° comma. Lo leggo:
3. Le deliberazioni non soggette ai controlli di cui ai commi
precedenti sono immediatamente esecutive; possono tuttavia essere
annullate o la loro esecutività può essere sospesa a seguito di
richiesta di chiarimenti qualora vengano formulati rilievi di
legittimità entro venti giorni dal loro ricevimento dall'Assessore
regionale al Turismo, Urbanistica e Beni Culturali.
Lo pongo in votazione:
ESITO DELLA VOTAZIONE
Presenti: 32
Votanti: 31
Favorevoli: 31
Astenuti: 1 (Viberti)
Il Consiglio approva
PRESIDENTE:
Vi è un ulteriore emendamento aggiuntivo del
5° comma proposto dall'Assessore, di cui do lettura:
5.
L'art. 38 della L.R. 15.5.1978, n. 11, è abrogato.
Lo pongo in votazione:
ESITO DELLA VOTAZIONE
Presenti: 33
Votanti: 32
Favorevoli: 32
Astenuti: 1 (Viberti)
Il Consiglio approva
PRESIDENTE:
Vi sono degli emendamenti proposti dal
Consigliere Viberti. Ne do lettura:
Al 1° comma, dopo le parole "essere inviate" sostituire le
parole "all'Assessorato regionale del Turismo, Urbanistica e Beni
Culturali" con "alla Commissione regionale di controllo".
Il 2° comma viene sostituito dal seguente: "le deliberazioni
concernenti i programmi di attività, lo statuto, le assunzioni
stagionali, gli incarichi di consulenza e di collaborazione
autonoma coordinata, l'istituzione di uffici I.A.T. diventano
esecutive dopo la loro approvazione da parte della Commissione
regionale di controllo, decorsi trenta giorni dal loro ricevimento
senza che siano stati formulati rilievi o ne sia stata motivata la
mancata approvazione. Per l'assunzione di gestione di impianti,
opere, attrezzature e servizi e, in generale, per l'esercizio di
attività economiche valgono le norme di cui all'art. 8, 3°
comma".
Il 3° comma è sostituito dal seguente: "le deliberazioni non
soggette ai controlli di cui ai commi precedenti sono
immediatamente esecutive; possono tuttavia essere annullate o la
loro esecutività può essere sospesa a seguito di richiesta di
chiarimenti qualora vengano formulati rilievi di legittimità entro
20 giorni dal loro ricevimento".
Ha chiesto di parlare il Consigliere Viberti ne ha facoltà.
VIBERTI (N.S.)
- Ritengo che con la votazione che è stata
effettuata dal Consiglio rispetto agli emendamenti presentati
dall'Assessore Borbey, sia ininfluente chiedere una votazione, per
cui li ritiro.
PRESIDENTE:
Gli emendamenti proposti dal Consigliere
Viberti sono ritirati.
Pongo in votazione l'art. 17 nel suo testo emendato:
Art. 17
(Controlli)
1.
Tutte le deliberazioni del Consiglio di
amministrazione e del comitato esecutivo devono essere inviate
all'Assessore regionale al Turismo, Urbanistica e Beni Culturali,
entro quindici giorni dalla loro adozione, fatta eccezione per le
deliberazioni di cui al successivo terzo comma che sono trasmesse
direttamente alla Commissione regionale di controllo prevista dalla
legge regionale 15 maggio 1978, n. 11 recante disciplina dei
controlli sugli enti locali e successive modificazioni e
integrazioni.
2.
Le deliberazioni concernenti i programmi di
attività, lo statuto, le assunzioni stagionali, gli incarichi di
uffici I.A.T. diventano esecutive dopo la loro approvazione da
parte dell'Assessore regionale al Turismo, Urbanistica e Beni
Culturali, decorsi trenta giorni dal loro ricevimento senza che
siano stati formulati rilievi o ne sia stata motivata la mancata
approvazione. Per l'assunzione di gestione degli impianti, opere,
attrezzature e servizi e, in generale, per l'esercizio di attività
economiche valgono le norme di cui all'art. 8, terzo comma.
3. Le deliberazioni relative ai bilanci preventivi e consuntivi,
alla pianta organica e ai regolamenti del personale, agli acquisti
e alle alienazioni di beni immobili sono sottoposte al controllo
della Commissione regionale di controllo, previo parere
dell'Assessore regionale al Turismo, Urbanistica e Beni Culturali,
secondo le modalità e procedure di cui alla L.R. 15.5.1978, n. 11,
e successive modificazioni ed integrazioni. Per l'esercizio di tali
funzioni la Commissione può chiamare a riferire un funzionario
dell'Assessorato regionale del Turismo, designato
dall'Assessore.
4. Le deliberazioni non soggette ai controlli di cui ai commi
precedenti sono immediatamente esecutive; possono tuttavia essere
annullate o la loro esecutività può essere sospesa a seguito di
richiesta di chiarimenti qualora vengano formulati rilievi di
legittimità entro venti giorni dal loro ricevimento dall'Assessore
regionale al Turismo, Urbanistica e Beni Culturali.
5. Ove siano richiesti chiarimenti o elementi integrativi di
giudizio il termine di 20 giorni inizia a decorrere nuovamente dal
ricevimento di questi, decorso inutilmente detto termine le
deliberazioni divengono definitivamente esecutive.
6.
L'art. 38 della L.R. 15.5.1978, n. 11, è
abrogato.
Lo pongo in votazione:
ESITO DELLA VOTAZIONE
Presenti: 33
Votanti: 21
Favorevoli: 21
Astenuti: 12 (Aloisi, Bajocco, Baldassarre, Breuvé, Cout,
Dolchi, Mafrica, Millet, Pascale, Tonino, Torrione e Viberti)
Il Consiglio approva
PRESIDENTE:
Do lettura dell'art. 18:
Art. 18
(Scioglimento degli organi dell'A.P.T.)
1. Gli organi dell'A.P.T. possono essere sciolti con
provvedimento dell'Assessore regionale al Turismo, Urbanistica e
Beni Culturali in caso di gravi disfunzioni o deficienze
ammnistrative, per gravi violazioni di legge, di regolamenti o di
direttive regionali e per altre gravi irregolarità che
compromettano il normale funzionamento dell'A.P.T.; lo scioglimento
del Consiglio di amministrazione comporta la decadenza del
Presidente e del comitato esecutivo.
2.
L'Assessore regionale al Turismo, Urbanistica e
Beni Culturali nomina contestualmente un commissario per
l'amministrazione dell'A.P.T..
3.
I nuovi organi devono essere nominati entro tre
mesi.
4.
in caso di omissione o di ritardo nell'adozione di
un atto obbligatorio l'Assessore regionale al Turismo, Urbanistica
e Beni Culturali diffida a compierlo assegnando un termine,
trascorso il quale dispone l'invio di un commissario per compimento
dell'atto stesso.
PRESIDENTE:
Pongo in votazione l'art. 18 testè letto:
ESITO DELLA VOTAZIONE
Presenti: 33
Votanti: 21
Favorevoli: 21
Astenuti: 12 (Aloisi, Bajocco, Baldassarre, Breuvé, Cout,
Dolchi, Mafrica, Millet, Pascale, Tonino, Torrione e Viberti)
Il Consiglio approva
PRESIDENTE:
Do lettura dell'art. 19:
Art. 19
(Entrate dell'A.P.T.)
1. Le entrate delle A.P.T. sono costituite da:
a)
i proventi di natura tributaria ed extratributaria
previsti dalle leggi vigenti;
b)
reddito e proventi patrimoniali e di
gestione;
c)
finanziamenti, contributi e rimborsi da parte della
Regione, degli enti locali territoriali, di altri enti pubblici e
di privati.
PRESIDENTE:
Pongo in votazione l'art. 19 testè letto:
ESITO DELLA VOTAZIONE
Presenti: 33
Votanti: 21
Favorevoli: 21
Astenuti: 12 (Aloisi, Bajocco, Baldassarre, Breuvé, Cout,
Dolchi, Mafrica, Millet, Pascale, Tonino, Torrione e Viberti)
Il Consiglio approva
PRESIDENTE:
Do lettura dell'art. 20:
Art. 20
(Gestione finanziaria e contabilità
dell'A.P.T.)
1.
I bilanci dell'A.P.T. sono redatti nel rispetto
delle norme vigenti in materia di contabilità degli enti locali, in
quanto applicabili.
2.
L'esercizio finanziario coincide con l'anno
solare.
3.
Le deliberazioni concernenti il bilancio preventivo
di un esercizio devono essere trasmesse per l'approvazione
all'Assessorato regionale al Turismo, Urbanistica e Beni Culturali
entro il 1° novembre dell'anno precedente; quelle relative al
rendiconto consuntivo devono essere trasmesse entro il mese di
maggio dell'anno successivo all'esercizio finanziario cui si
riferiscono.
PRESIDENTE:
All'art. 20 vi è un emendamento presentato
dall'Assessore al Turismo, Urbanistica e Beni Culturali di cui do
lettura:
Il 3° comma è sostituito dal seguente: Le deliberazioni
concernenti il bilancio preventivo di un esercizio devono essere
trasmesse alla Commissione regionale di controllo entro il 1°
novembre dell'anno precedente; quelle relative al rendiconto
consuntivo devono essere trasmesse entro il mese di maggio
dell'anno successivo all'esercizio finanziario cui si
riferiscono.
Lo pongo in votazione:
ESITO DELLA VOTAZIONE
Presenti: 32
Votanti: 20
Favorevoli: 20
Astenuti: 12 (Aloisi, Bajocco, Baldassarre, Breuvé, Cout,
Dolchi, Mafrica, Millet, Pascale, Tonino, Torrione, e Viberti)
Il Consiglio approva
PRESIDENTE:
Pongo in votazione l'art. 20 nel testo così
emendato:
Art. 20
(gestione finanziaria e contabilità
dell'A.P.T. )
1.
I bilanci dell'A.P.T. sono redatti nel rispetto
delle norme vigenti in materia di contabilità degli enti locali, in
quanto applicabili.
2.
L'esercizio finanziario coincide con l'anno
solare.
3.
Le deliberazioni concernenti il bilancio preventivo
di un esercizio devono essere trasmesse alla Commissione regionale
di controllo entro il 1° novembre dell'anno precedente; quelle
relative al rendiconto consuntivo devono essere trasmesse entro il
mese di maggio dell'anno successivo all'esercizio finanziario cui
si riferiscono.
ESITO DELLA VOTAZIONE
Presenti: 32
Votanti: 20
Favorevoli: 20
Astenuti: 12 (Aloisi, Bajocco, Baldassarre, Breuvé, Cout,
Dolchi, Mafrica, Millet, Pascale, Tonino, Torrione e Viberti)
Il Consiglio approva
PRESIDENTE:
Do lettura dell'art. 21:
Art. 21
(Personale delle A.P.T)
1.
L'organico, l'assunzione, il licenziamento, lo
stato giuridico ed economico del personale nonché l'organizzazione
degli uffici sono disciplinati da apposito regolamento.
2.
Lo stato giuridico e il trattamento economico del
personale delle A.P.T. sono equiparati a quelli del personale della
Regione.
PRESIDENTE:
All'art. 21 vi è l'emendamento presentato dal
Consigliere Torrione, ne do lettura:
Il 2° comma dell'art. 21 è sostituito dal seguente:
"Il
personale delle A.P.T. è collocato in un ruolo unico regionale
secondo modalità stabilite con apposito provvedimento del Consiglio
regionale'.
Ha chiesto di parlare il Consigliere Beneforti, ne ha
facoltà.
BENEFORTI (D.C.):
Avevo chiesto un chiarimento che non mi
è stato dato. Volevo sapere cosa significa in sostanza cambiare il
2° comma con l'emendamento proposto dal Consigliere Torrione,
perchè se vuole dire che il trattamento economico dei dipendenti
degli A.P.T. non viene equiparato a quello del personale della
Regione, non siamo d'accordo. Se mi si dice qui, e resta
registrato, che è lo stesso trattamento economico dei dipendenti
regionali, come c'era scritto nella legge, voto a favore. Pongo
questa domanda perchè in Commissione il Consigliere Torrione aveva
altri intendimenti su questo articolo, per cui non vorrei che
domani ci si trova a discutere a questa legge, e il Consigliere
Torrione dice: ma il Consiglio ha dato, questo mandato.
PRESIDENTE:
Ha chiesto di parlare l'Assessore al Turismo,
Urbanistica e Beni Culturali Borbey, ne ha facoltà.
BORBEY (D.C.)
- Lo dichiaro in qualità di Assessore, non
parlo a nome della Giunta, ma sono due anni che il personale delle
A.P.T. ha il trattamento economico del personale regionale. Ritengo
per cui che la Giunta regionale presenterà un provvedimento al
Consiglio regionale al riguardo di questo emendamento, ma per il
discorso del trattamento economico dovrà risultare quanto è stato
sinora retribuito al personale delle aziende di soggiorno.
PRESIDENTE:
Pongo in votazione l'emendamento proposto dal
Consigliere Torrione, testè letto:
ESITO DELLA VOTAZIONE
Presenti, votanti e favorevoli: 33
Il Consiglio approva all'unanimità
PRESIDENTE:
Pongo in votazione l'art. 21 nel testo così
emendato:
Art. 21
(Personale delle A.P.T.)
1. L'organico, l'assunzione, il licenziamento, lo stato
giuridico ed economico del personale nonché l'organizzazione degli
uffici sono disciplinati da apposito regolamento.
2. Il personale delle A.P.T. è collocato in un ruolo unico
regionale secondo le modalità stabilite con apposito provvedimento
del Consiglio regionale.
ESITO DELLA VOTAZIONE
Presenti: 33
Votanti: 21
Favorevoli: 21
Astenuti: 12 (Aloisi, Bajocco, Baldassarre, Breuvé, Cout,
Dolchi, Mafrica, Millet, Pascale, Tonino, Torrione e Viberti)
Il Consiglio approva
PRESIDENTE:
Do lettura dell'art. 22:
Capo III
(Norme transitorie)
Art. 22
(Nomina Commissario)
1.
L'Assessore regionale al Turismo, Urbanistica e
Beni Culturali nomina, per ciascuna delle aziende autonome di cura,
soggiorno e turismo esistenti all'atto dell'entrata in vigore della
presente legge, un commissario previo scioglimento dei consigli di
amministrazione delle aziende stesse.
2. Gli organi dell'azienda, compresi gli eventuali commissari,
esistenti alla data di entrata in vigore della presente legge, sono
prorogati fino alla data di nomina del predetto commissario. Resta
salva la possibilità di nominare i commissari ai sensi dell'art.
15, 1° comma, del D.P.R. 27.8.1960, n. 1042, per tutto il tempo
necessario alla nomina dei commissari delle aziende autonome di
cura, soggiorno e turismo di cui al presente articolo.
3. Il mandato del commissario scade con il passaggio delle
consegne di cui al successivo comma.
4. Spetta al Commissario esercitare i compiti di cui agli
articoli 12, 13 e 14 con mandato di provvedere ad ogni adempimento
patrimoniale e fiscale e di qualsiasi altra natura connesso con la
gestione dell'ente fino alle consegne agli organi delle nuove
A.P.T..
5. Spetta altresì al commissario provvedere in ordine al conto
consuntivo dell'azienda relativo all'ultimo esercizio finanziario,
qualora lo stesso non sia stato ancora approvato. L'approvazione di
detti conti, verificati dal collegio dei revisori dei conti e
soggetti al solo controllo della Giunta regionale, comporta, anche
in deroga alle disposizioni vigenti, l'approvazione a sanatoria, a
tutti gli effetti, dei conti consuntivi pregressi.
6.
Il commissario approva inoltre, a termini delle
disposizioni recate dal D.P.R. 27.8.1960, n. 1042, uno o più conti
consuntivi relativi al periodo della propria gestione e per la
parte di esercizio finanziario eventualmente non ricompresa nel
conto consuntivo di cui al comma precedente. Il conto consuntivo
della gestione commissariale è presentato al Consiglio di
amministrazione della nuova A.P.T., in tempo utile per consentire
l'inclusione delle relative risultanze nel bilancio di previsione
della A.P.T. medesima, previa verifica del collegio dei revisori
dei conti. Il consiglio di amministrazione della nuova A.P.T.
dispone per i successivi adempimenti a termini dell'art. 17
assumendo quale data di riferimento quella di consegna del
consuntivo stesso.
7. Il commissario provvederà anche ad effettuare la consegna al
direttore della nuova azienda o a funzionari designati
dall'Assessore regionale al Turismo, Urbanistica e Beni Culturali,
mediante la redazione di appositi verbali, dei beni mobili e
immobili, degli archivi e di quanto altro appartenente all'azienda
soppressa, in relazione alle disposizioni recate dall'art. 23.
8. Al commissario è corrisposta una indennità di carica di lire
600.000= pro mese o frazione di mese. Allo stesso spetta inoltre
l'indennità di trasferta nonché il rimborso delle spese
effettivamente sostenute, secondo quanto stabilito all'art. 16,
ultimo comma.
9. Le indennità e i rimborsi di cui al precedente comma sono
posti a carico dell'azienda.
PRESIDENTE:
Pongo in votazione l'art. 22 testè letto:
ESITO DELLA VOTAZIONE
Presenti: 33
Votanti: 21
Favorevoli: 21
Astenuti: 12 (Aloisi, Bajocco, Baldassarre, Breuvé, Cout,
Dolchi, Mafrica, Millet, Pascale, Tonino, Torrione e Viberti)
Il Consiglio approva
PRESIDENTE:
Do lettura dell'art. 23:
Art. 23
(Soppressione delle aziende autonome di cura, soggiorno e
turismo)
1. Le aziende autonome di cura, soggiorno e turismo esistenti
alla data di entrata in vigore della presente legge conservano il
riconoscimento e la denominazione loro attribuiti fino alla data di
costituzione delle nuove aziende ai sensi dell'art. 7.
2. Alla stessa data le aziende autonome di cura, soggiorno e
turismo sono soppresse ed il loro patrimonio è trasferito alle
nuove A.P.T., che subentrano in ogni rapporto attivo e passivo.
3. I beni mobili ed immobili delle aziende soppresse, che sono
totalmente destinati ad attività diverse da quelle di istituto,
sono trasferiti alla Regione.
4. Con deliberazione della Giunta regionale i beni di cui al
precedente comma saranno trasferiti a titolo gratuito in uso o in
proprietà ai comuni per essere destinati a finalità turistiche.
5. Nel caso di aziende il cui ambito territoriale di competenza
non sia ricompreso in alcun ambito turisticamente rilevante, le
aziende stesse sono soppresse dalla data di individuazione e
delimitazione degli ambiti ai sensi dell'art. 7 e sono poste in
liquidazione.
6. Fermo restando quanto disposto dal terzo e quarto comma, la
Regione succede alle aziende di cui al precedente comma nella
proprietà dei rispettivi beni mobili e immobili, nella titolarità
dei rapporti attivi e passivi non liquidati ed acquisisce
direttamente le risultanze finali della gestione di liquidazione
secondo le modalità indicate nei commi successivi.
7. L'Assessore regionale al Turismo, Urbanistica e Beni
Culturali nomina un commissario liquidatore per ciascuna azienda
per la durata massima di sei mesi, con il compito di apportare e
approvare il conto consuntivo dell'esercizio in corso ai sensi e
per gli effetti di cui al 5° comma dell'art. 22, di provvedere alla
riscossione delle entrate accertate ed al pagamento delle spese
impegnate fino alla data di soppressione, all'applicazione delle
disposizioni di cui al 4° comma dell'art. 22 nonché ad ogni altro
adempimento connesso con la gestione dell'azienda stessa.
8. Al termine del mandato ciascun commissario liquidatore
provvederà a redigere ed a trasmettere all'Assessore regionale al
Turismo la situazione finanziaria e patrimoniale a tale data
dell'azienda soppressa, corredata di una relazione illustrativa e
ad effettuare, nel contempo, il versamento al Tesoriere della
regione dell'eventuale giacenza di cassa residua. Provvederà
inoltre ad effettuare la consegna a funzionari designati
dall'Assessore regionale al turismo, mediante la redazione di
appositi verbali, dei beni mobili ed immobili, degli archivi e di
quanto altro appartenente all'azienda soppressa. Le risultanze
della gestione di liquidazione sono approvate dalla Giunta
regionale.
9. In appositi capitoli delle entrate e delle spese del bilancio
della Regione saranno iscritte rispettivamente le attività e le
passività finanziarie risultanti dalle situazioni redatte dai
commissari liquidatori di cui al precedente comma.
PRESIDENTE:
Pongo in votazione l'art. 23 testè letto:
ESITO DELLA VOTAZIONE
Presenti: 33
Votanti: 21
Favorevoli: 21
Astenuti: 12 (Aloisi, Bajocco, Baldassarre, Breuvé, Cout,
Dolchi, Mafrica, Millet, Pascale, Tonino, Torrione e Viberti)
Il Consiglio approva
PRESIDENTE:
Do lettura dell'art. 24:
Art. 24
(Personale delle aziende)
1. Ciascuna A.P.T. costituita ai sensi della presente legge
adotta, entro sessanta giorni dalla propria costituzione, il
regolamento e la pianta organica del personale di cui all'art.
21.
2. In attesa dell'emanazione del predetto regolamento e
dell'approvazione della pianta organica di ciascuna A.P.T. utilizza
provvisoriamente il personale già addetto alle disciolte aziende di
soggiorno il cui ambito territoriale di competenza sia stato
assorbito entro l'ambito turistico della nuova A.P.T..
3.
Nel caso di aziende disciolte, il cui ambito territoriale
di competenza non sia stato assorbito entro l'ambito turistico di
una delle nuove A.P.T., ai fini della provvisoria utilizzazione del
relativo personale la Giunta regionale provvede assegnando alle
A.P.T. il predetto personale, su domanda del medesimo da
presentarsi entro sessanta giorni dallo scioglimento dell'azienda
ed in base a conforme proposta della commissione di cui all'art.
25, la quale provvederà mediante apposite graduatorie per titoli
formulate secondo criteri stabiliti dalla commissione
stessa.
4. Il personale che non presenti domanda ai fini del precedente
comma cessa la propria attività a far data dalla scadenza del
termine di cui al comma medesimo ed è ammesso al trattamento di
previdenza e quiescenza cui abbia diritto.
5. In sede di prima applicazione della presente legge i posti
previsti nelle piante organiche di ciascuna A.P.T. sono assegnati a
coloro che all'atto dell'approvazione della pianta organica erano
titolari dei corrispondenti posti presso la disciolta azienda già
ubicata entro l'ambito turistico della nuova A.P.T..
6. In caso di più aventi diritto ovvero di mancata
corrispondenza tra i posti della disciolta azienda di provenienza e
quelli previsti nell'organico della nuova A.P.T., i posti sono
assegnati dalla Giunta regionale su proposta della commissione
richiamata al precedente 3° comma da formularsi analogamente a
quanto previsto nel comma medesimo.
7. Il personale non collocato negli organici delle A.P.T. ai
sensi dei commi precedenti può, a domanda e in relazione ai posti
disponibili, essere assegnato presso altra A.P.T. con provvedimento
della Giunta regionale su proposta della commissione richiamata al
3° comma. In mancanza di domanda il personale è collocato entro
ruoli speciali ad esaurimento ed inquadrato in sovrannumero presso
le A.P.T. il cui ambito turistico abbia assorbito l'ambito
territoriale di competenza delle aziende di provenienza.
8. Il personale inquadrato, anche in sovrannumero, negli
organici delle nuove aziende conserva la posizione economica e
giuridica acquisita.
9. Qualora il personale goda di un trattamento economico
superiore a quello derivante dal nuovo inquadramento mantiene la
differenza come assegno ad personam, pensionabile e riassorbibile
con le successive classi o aumenti biennali di stipendio e con i
futuri miglioramenti.
PRESIDENTE:
Pongo in votazione l'art. 24 testè letto:
ESITO DELLA VOTAZIONE
Presenti: 33
Votanti: 21
favorevoli: 21
Astenuti: 12 (Aloisi, Bajocco, Baldassarre, Breuvé, Cout,
Dolchi, Mafrica, Millet, Pascale, Tonino, Torrione e Viberti)
Il Consiglio approva
PRESIDENTE:
Do lettura dell'art. 25:
Art. 25
(Commissione per l'inquadramento)
1.
Conformemente a quanto previsto all'art. 24, con
deliberazione della Giunta regionale viene nominata la commissione
preposta alla definizione di criteri ed all'espressione delle
relative proposte per la provvisoria utilizzazione del personale
dipendente delle disciolte aziende presso le A.P.T. e per la
collocazione del personale stesso nei nuovi organici. In base alla
corrispondente qualifica e livello funzionale-retributivo secondo
la tabella di equiparazione adottata dalla Giunta regionale su
indicazione della commissione medesima.
2.
La commissione è composta da:
-
l'Assessore regionale al Turismo, Urbanistica e Beni
Culturali che la presiede;
-
il dirigente dell'ufficio regionale per il turismo o suo
delegato;
-
un rappresentante delle aziende autonome di cura, soggiorno
e turismo designato dall'associazione delle aziende stesse;
-
un rappresentante designato d'intesa tra le Organizzazioni
sindacali operanti nella Regione.
PRESIDENTE:
Pongo in votazione l'art. 25 testè letto:
ESITO DELLA VOTAZIONE
Presenti: 33
Votanti: 21
Favorevoli: 21
Astenuti: 12 (Aloisi, Bajocco, Baldassarre, Breuvé, Cout,
Dolchi, Mafrica, Millet, Pascale, Tonino, Torrione e Viberti)
Il Consiglio approva
PRESIDENTE:
Do lettura dell'art. 26:
TITOLO IV
(Associazioni pro-loco)
Art. 26
(Elenco delle associazioni pro-loco)
1.
Assumono la denominazione di pro-loco le
associazioni che si costituiscono con lo scopo di promuovere lo
sviluppo e la valorizzazione turistica di una località.
2.
È istituito presso l'Assessorato regionale del Turismo,
Urbanistica e Beni Culturali l'elenco delle associazioni pro-loco
della Valle d'Aosta.
3. Per l'iscrizione nell'elenco di cui al comma precedente
devono concorrere le seguenti condizioni:
a)
la pro-loco deve essere costituita in località in
cui non operi altra associazione iscritta nell'elenco e che non sia
sede di una A.P.T. o di un ufficio di informazioni e assistenza
turistica (I.A.T.) costituito da una A.P.T..
b)
l'ambito operativo dell'associazione deve
coincidere con l'intero territorio di un Comune.
c)
lo statuto deve essere approvato dall'Assessorato
regionale al Turismo, Urbanistica e Beni Culturali.
PRESIDENTE:
Pongo in votazione l'art. 26 testè letto:
ESITO DELLA VOTAZIONE
Presenti: 33
Votanti: 21
Favorevoli: 21
Astenuti: 12 (Aloisi, Bajocco, Baldassarre, Breuvé, Cout,
Dolchi, Mafrica, Millet, Pascale, Tonino, Torrione e Viberti)
Il Consiglio approva
PRESIDENTE:
Do lettura dell'art. 27:
Art. 27
(Iscrizione nell'elenco delle associazioni pro-loco)
1. Per ottenere l'iscrizione nell'elenco di cui all'art. 26,
l'associazione interessata deve presentare all'Assessorato
regionale del Turismo, Urbanistica e Beni Culturali una domanda
corredata di copia dell'atto costitutivo, dello statuto e di un
elenco nominativo dei soci.
2. L'Assessorato provvede all'iscrizione nell'elenco dopo che
sia stata accertata la sussistenza delle condizioni di cui all'art.
26.
3. Qualora l'Assessorato accerti la sopravvenuta mancanza di
taluna delle condizioni di cui all'art. 26 o la inosservanza dello
statuto o la non operatività degli organi dell'Associazione per un
periodo superiore a sei mesi, dispone la cancellazione
dell'associazione stessa dall'elenco.
PRESIDENTE:
Pongo in votazione l'art. 27 testè letto:
ESITO DELLA VOTAZIONE
Presenti: 33
Votanti: 21
Favorevoli: 21
Astenuti: 12 (Aloisi, Bajocco, Baldassarre, Breuvé, Cout,
Dolchi, Mafrica, Millet, Pascale, Tonino, Torrione e Viberti)
Il Consiglio approva
PRESIDENTE:
Do lettura dell'art. 28:
TITOLO V
(Contributi della Regione)
Art. 28
(Fondo per il finanziamento delle A.P.T.)
1.
Per conseguire una efficiente organizzazione
aziendale secondo criteri volti ad un uso efficiente delle risorse
disponibili e per sviluppare la realizzazione dei progetti di
attività e di promozione turistica delle A.P.T. la Regione concorre
al finanziamento delle strutture operative e dei progetti delle
A.P.T stesse.
2.
A tal fine è istituito il "Fondo per il
finanziamento delle A.P.T.", la cui entità viene stabilita
annualmente con legge finanziaria e che viene ripartito come
segue:
a) per il 35% in proporzione diretta ai proventi dell'imposta
di soggiorno di ciascuna azienda accertati nell'anno antecedente a
quello del bilancio cui si riferisce il finanziamento;
b) per il 65% tenendo conto dei seguenti elementi:
-
distribuzione sul territorio dei servizi di informazione e
di assistenza turistica;
-
programmi di attività e di investimento;
-
partecipazione finanziaria di Comuni e di altri enti,
nonché di privati.
3.
La concessione dei finanziamenti di cui ai commi
precedenti è disposta con provvedimento della Giunta regionale, su
proposta dell'Assessore regionale al Turismo, Urbanistica e Beni
Culturali.
PRESIDENTE:
Pongo in votazione l'art. 28 testè letto:
ESITO DELLA VOTAZIONE
Presenti: 33
Votanti: 21
Favorevoli: 21
Astenuti: 12 (Aloisi, Bajocco, Baldassarre, Breuvé, Cout,
Dolchi, Mafrica, Millet, Pascale, Tonino, Torrione e Viberti)
Il Consiglio approva
PRESIDENTE:
Do lettura dell'art. 29:
Art. 29
(Interventi a favore delle pro-loco)
1. La regione interviene a sostegno dell'attività delle pro-loco
mediante l'erogazione di idonei contributi.
2. Tali contributi sono destinati a iniziative finalizzate;
possono inoltre essere destinati al riequilibrio finanziario per le
pro-loco che non dispongono di adeguati mezzi finanziari autonomi
per perseguire le finalità turistiche assegnate dalla presente
legge e dagli indirizzi e direttive programmatiche della
Regione.
3. I contributi sono assegnati con provvedimento della Giunta
regionale, su proposta dell'Assessore regionale al Turismo,
Urbanistica e Beni Culturali.
PRESIDENTE:
Pongo in votazione l'art. 29 testè letto:
ESITO DELLA VOTAZIONE
Presenti: 33
Votanti: 21
Favorevoli: 21
Astenuti: 12 (Aloisi, Bajocco, Baldassarre, Breuvé, Cout,
Dolchi, Mafrica, Millet, Pascale, Tonino, Torrione e Viberti)
Il Consiglio approva
PRESIDENTE:
Do lettura dell'art. 30:
TITOLO VI
(Norme finanziarie)
Art. 30
(Finanziamento)
1. Gli oneri derivanti dall'applicazione della presente legge
saranno determinati, a decorrere dall'anno 1987, con la legge
finanziaria di cui all'art. 19 della L.R. 7.12.1979, n. 68, tenuto
anche conto delle entrate di natura tributaria riconosciute dalla
vigente legislazione agli enti disciolti.
2. Per la prima applicazione della presente legge, in attuazione
di quanto previsto dall'art. 5, 8° comma, è autorizzata la spesa
annua di £. 10.000.000= a decorrere dall'esercizio 1986.
L'onere relativo graverà sul cap. 37165 che viene istituito
nel bilancio di previsione della Regione per il corrente esercizio,
e sui corrispondenti capitoli dei futuri bilanci.
Alla relativa copertura si provvede:
-
per l'anno 1986 mediante riduzione per £. 10.000.000= dello
stanziamento iscritto al cap. 37150 del bilancio per l'anno in
corso, che presenta la necessaria disponibilità;
-
per gli anni 1987 e 1988 mediante utilizzo per £.
20.000.000= delle risorse disponibili già iscritte al programma
2.2.2.12. - Interventi promozionali per il turismo - del bilancio
pluriennale 1986/1988.
PRESIDENTE:
Pongo in votazione l'art. 30 testè letto:
ESITO DELLA VOTAZIONE
Presenti: 33
Votanti: 21
Favorevoli: 21
Astenuti: 12 (Aloisi, Bajocco, Baldassarre, Breuvé, Cout,
Dolchi, Mafrica, Millet, Pascale, Tonino, Torrione e Viberti)
Il Consiglio approva
PRESIDENTE:
Do lettura dell'art. 31:
Art. 31
(Variazioni di bilancio)
1. Al bilancio di previsione della Regione per l'esercizio
1986 sono apportate le seguenti variazioni:
Parte Spesa
Variazioni in diminuzione
Cap 37150 "Spese per l'organizzazione di manifestazioni ed
iniziative atte a migliorare l'offerta turistica".
£. 10.000.000
Variazioni in aumento
Settore 2.2.2. -
Sviluppo economico programma
2.2.2.12. - Interventi promozionali per il turismo.
Cap 37165 (di nuova istituzione) codificazione
2.1.1.4.1.2.10.24.09 "Spese per il funzionamento del comitato
regionale per il turismo"
L.R. n.
£. 10.000.000=
La presente legge sarà pubblicata nel Bollettino Ufficiale
della Regione. È fatto obbligo a chiunque spetti di osservarla e di
farla osservare come legge della regione Valle d'Aosta.
PRESIDENTE:
Pongo in votazione l'art. 31 testè letto:
ESITO DELLA VOTAZIONE
Presenti: 33
Votanti: 21
Favorevoli: 21
Astenuti: 12 (Aloisi, Bajocco, Baldassarre, Breuvé, Cout,
Dolchi, Mafrica, Millet, Pascale, Tonino, Torrione e Viberti)
Il Consiglio approva
PRESIDENTE:
pongo in votazione la legge nel suo complesso
per scrutinio segreto:
VOTAZIONE A SCRUTINIO SEGRETO
ESITO DELLA VOTAZIONE
Presenti: 33
Votanti: 23
Favorevoli: 19
Contrari: 4
Astenuti: 10 (Bajocco,Baldassarre, Breuvé, Cout, Dolchi,
Mafrica, Millet, Pascale, Tonino, Torrione)
Il Consiglio approva
