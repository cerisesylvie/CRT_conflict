Classificazione
GIUNTA REGIONALE


Resoconto integrale del dibattito dell'aula
Oggetto del Consiglio n. 611 del 20 aprile 1994 - Resoconto
OGGETTO N. 611/X - Nomina dell'Assessore al turismo, sport e
beni culturali.
Presidente -
La parola al Presidente della Giunta,
Viérin Dino.
Viérin D. (UV) -
Au cours de la séance du 23 mars
dernier, suite à la démission de l'assesseur Voyat de ses
fonctions, décision qui avait été prise par monsieur Voyat avec
sensibilité et sens de la responsabilité - en voulant ainsi
immédiatement et volontairement séparer sa position personnelle de
ses fonctions administratives afin de permettre à la magistrature
d'éclaircir toute l'affaire le concernant - j'avais assumé
"par
intérim"
les fonctions d'assesseur au tourisme, aux sports et
aux biens culturels. Et ce, je l'avais déclaré lors de cette
séance, pour une courte période allant jusqu'à l'examen et la
discussion par l'Assemblée de la démission de monsieur Voyat et de
la nomination du nouvel assesseur au tourisme.
Cette période, par ailleurs, devait également permettre d'ouvrir
un débat et une confrontation politique pour vérifier l'actualité
des accords qui avaient amené à la formation de cette majorité et
de ce Gouvernement, pour vérifier l'application du programme de
législature qui en est le fondement et pour définir également la
composition des commissions permanentes du Conseil, problème qui
avait été renvoyé pour avoir un cadre complet de la situation.
Les forces politiques de la majorité qui soutiennent le
Gouvernement actuel ont voulu procéder à une réflexion et à une
confrontation sur l'application du programme concerté en juin 1993
ainsi que sur la situation politique régionale et sur les rapports
entre les différentes forces de la coalition. Cela, comme je viens
de le dire, pour actualiser et renforcer l'action politique et
administrative du Gouvernement valdôtain et pour rendre plus
efficace l'activité du Conseil régional, surtout à la lumière des
résultats des élections politiques de mars 1994 au Val d'Aoste et à
l'échelon italien.
A l'issue de cette confrontation, les forces de la majorité
régionale expriment, à l'unanimité, les évaluations politiques
suivantes: tout d'abord, l'action du Gouvernement valdôtain est
sans contredit positive, au vu des résultats qu'elle a donnés, par
exemple, les dispositions d'application du Statut, compte tenu
surtout de la gravité et de la complexité du moment politique et
économique et du cadre institutionnel dans lequel il a été appelé à
oeuvrer. Par ailleurs, la collaboration entre les forces
autonomistes et les forces progressistes se révèle être un choix
propre à garantir un essor équilibré et le renouvellement de la
Vallée. De plus, le panorama politique italien qui s'est dessiné
après les dernières consultations électorales donne au Val d'Aoste
de sérieux motifs d'inquiétude du fait de l'avance menaçante de
forces qui s'inspirent d'un nouveau centralisme plus insidieux,
soutenues par des groupes de pouvoir économique et financier et par
un néofascisme alarmant.
Le Val d'Aoste, avec sa fidélité aux valeurs de sa culture, avec
la spécificité de son appartenance à la réalité supranationale
alpine, avec la cohérence qui le caractérise vis-à-vis de sa
tradition d'autogouvernement, va se situer en Europe dans un
contexte italien et européen fédéraliste qui respecte les
diversités.
Les forces de la majorité s'engagent donc à renforcer la
solidarité de leur action pour soutenir et pour valoriser d'une
manière efficace l'autonomie de la Vallée et répondre concrètement
aux exigences de la population valdôtaine. Dans le cadre du
programme signé en juin 1993 les forces de la majorité s'accordent
aussi pour fixer les priorités suivantes:
1) Renforcement des autonomies locales et qualification du rôle
de l'Administration régionale, et ce par la réforme de la loi
électorale des communes, la définition de l'organisation et des
compétences des collectivités locales, que ce soient les communes
ou les communautés de montagne, la définition des rapports
financiers entre Région et collectivités locales, la liaison de
l'action programmatique et administrative entre la Région et la
commune d'Aoste, la définition des critères politiques fondamentaux
pour la révision de la loi électorale régionale, sur la base des
engagements programmatiques qui ont été pris, la mise en route de
la réforme de l'Administration régionale et la modification de la
loi régionale sur les nominations.
2) Création d'un organisme permanent d'information, de
consultation et de participation des forces sociales et économiques
aux choix de l'Administration régionale.
3) Mesures de soutien et de relance de l'économie et de l'emploi
par une série de mesures spécifiques qui concernent l'application
du plan de restructuration du secteur du bâtiment, la poursuite des
programmes et des plans de reconversion productive des aires de
l'autoport et de l'ex-Cogne, la qualification et l'amélioration de
l'offre de services réels aux entreprises par le biais entre autres
de la rationalisation des sociétés mixtes constituées, à cet effet,
par l'aide à la qualité et à la diffusion de l'innovation
technologique, par la défense et la relance des productions
agricoles de qualité, notamment la production laitière et fromagère
et, enfin, par la qualification et la diversification de l'offre
touristique.
4) Elaboration d'un nouveau plan socio-sanitaire régional avec
participation des professionnels du secteur et des représentants
des usagers.
5) Elaboration du plan de production d'énergie hydro-électrique
et détermination du moyen de gestion des ressources
hydro-électriques régionales dans le but, entre autres, de
permettre des prix d'autoproduction aux usagers valdôtains publics
et privés.
6) Action dans le domaine de l'environnement par la réduction de
la circulation des TIR et, notamment, par la réapprobation de la
loi, déjà approuvée par cette assemblée au mois de novembre
dernier, et la mise en fonction urgente du Comité régional de
contrôle sur la circulation des marchandises, par la prévision et
la définition de nouvelles aires protégées avec la participation
des communautés locales et par la redéfinition du plan du paysager
de concert avec les collectivités locales.
7) Mise sur pied d'actions organiques en vue de satisfaire à la
demande de logements, compte tenu des compétences régionales de la
loi n° 560 de 1993 et de la loi d'Etat concernant l'aliénation du
patrimoine public par des mesures urgentes destinées au logement et
par une attention au problème des logements sociaux.
8) Définition du problème de la gestion de la maison de jeu de
Saint-Vincent sans nouvelle prorogation de la convention
actuelle.
Pour ce qui est enfin de la nomination de l'assesseur au
tourisme, aux sports et aux biens culturels, je propose à
l'assemblée la candidature de monsieur Gino Agnesod.
Presidente -
Qualcuno chiede la parola? La
discussione è aperta. La parola al Consigliere Marguerettaz.
Marguerettaz (PpVA) -
Devo ammettere che non so
quale sentimento stia prevalendo in me in questo momento, di
amarezza, di disgusto o di rasse­gnazione di fronte a certi metodi
e a certe prese in giro che continuano nei confronti dei cittadini
valdostani. Inizierò que­sto mio intervento, senza voler mancare di
rispetto a nessuno anche se, dopo aver visto come è proceduta la
verifica, diventa difficile non mancare di rispetto, con un breve
racconto che ad alcuni potrà sembrare divertente, ma non per il
sottoscritto.
É una favoletta amara, di quelle che, come le favole di Esopo,
avevano comunque una morale finale. C'era una volta, non tanti anni
fa ma solo un anno fa, un re che chiamò alla sua corte dei generali
perché lo aiutassero a governare il suo paese e a difendere il suo
regno. Quei generali avevano ben pochi sol­dati, per la verità, ma
sommando le poche truppe degli uni alle poche truppe degli altri si
sarebbe formato un esercito forte dal punto di vista numerico anche
se evidentemente piuttosto scal­cagnato e pasticcione dal punto di
vista dell'azione bellica. Il re era consapevole di questi limiti
ma era tanto il suo orgoglio che non gli permetteva di percorrere
altre strade. I generali, an­ch'essi decisamente giù di forma,
accettarono di buon grado l'invito del re; tutti speravano infatti
di potersi garantire alme­no un pasto caldo al giorno. Così non fu
e, una volta giunti alla corte del re alcuni generali riuscirono ad
essere invitati alla mensa e per altri invece non c'era posto.
"Pazienza", pensarono questi un po' a malincuore, "ci
accontenteremo di un posto dove poterci scaldare e di un letto
morbido dove poter dormire". Pas­sarono i giorni, le settimane e i
mesi e con il passare del tempo le preoccupazioni del re
aumentavano costantemente.
Il popolo era sempre più scontento di quella "Armata
branca­leone" di cui lo stesso re si era circondato e qualcuno
iniziava a mormorare contro lo stesso re. Alcuni fra i generali
seduti a mensa stavano evidenziando tutta la loro inettitudine ma
era­no certi di poter continuare ad avere le garanzie del re
adulan­dolo in continuazione. Altri generali iniziarono, invece, a
diven­tare così prepotenti e presuntuosi da irritare non poco il
sovra­no. Allo stesso tempo, lo stomaco di quelli che non avevano
avuto accesso alla mensa brontolava sempre di più e, più pas­sava
il tempo, più quelli reclamavano un posto a tavola, mi­nacciando di
abbandonare la corte del re. Allora il re si ricordò dei consigli
di suo padre e dei consigli del padre di suo padre, i quali erano
riusciti a regnare per lunghi anni.
Fu così che prese una decisione e chiamò singolarmente i
gene­rali. Con i primi, gli adulatori, fu sufficiente accennare un
gesto ammonitore con l'indice della mano destra e quelli
scoppiarono immediatamente in un pianto dirotto e promisero al
sovrano una maggiore dedizione, pregandolo di tenerli alla sua
corte. Con i secondi, i prepotenti, l'incontro fu più difficile
perché lo stesso re, non avendo molta esperienza con i generali
prepo­tenti, non sapeva bene se tenerli o no alla sua corte. Decise
co­munque di tenere anche loro ottenendo in cambio la promessa di
un certo periodo di tranquillità. Con gli ultimi, gli affamati, il
re ebbe il più grande successo e riuscì a far sì che non
abban­donassero la corte promettendo loro che, prima o poi, li
avrebbe invitati alla sua mensa e nel frattempo, come una sorta di
ca­parra, gettò loro qualche polpetta che subito i generali
affamati si affannarono a divorare. Passarono così altri giorni,
altre set­timane, altri mesi e il popolo era sempre più scontento
ed erano oramai in tanti a mormorare contro lo stesso re.
Questa è una favola che mi raccontava mio padre e il padre di
mio padre perché era nata dalla cultura della gente nei con­fronti
di un certo sistema di fare politica. Non credo quindi, si­gnor
Presidente, che oggi noi possiamo parlare di
"renouvellement de
la Vallée d'Aoste"
; noi oggi stiamo vivendo e stiamo girando
una delle pagine più tristi della storia di questa nostra regione,
nel momento in cui, mai come oggi, si è alzata forte la voce dei
cittadini a chiedere trasparenza, a chiedere che un certo sistema
di fare politica abbia a finire, a chiedere una concreta
risoluzione ai propri problemi e, di conseguenza, di mettere fine
ai giochi politici. Ebbene, oggi tutte queste do­mande sono ancora
una volta disattese.
Lo dicevamo già qual­che Consiglio fa, quando il Presidente
annunciò la necessità di giungere ad una verifica tra le forze di
questa maggioranza. Noi puntammo l'indice su una poltrona vuota che
era quella dell'Assessore Voyat, dicendo che quella poltrona
avrebbe potu­to senz'altro condizionare tutto l'esito degli
incontri tra le forze di maggioranza, e ancora una volta la nostra
profezia si è avve­rata.
L'incontro tra le forze di maggioranza si è limitato a
riprendere in mano un programma che era stato concordato un anno fa
e che forse è servito ad accorgersi, almeno spero, che la
stragran­de maggioranza di quel programma non è stata realizzata e
quindi per rinsaldare, non dal punto di vista programmatico,
abbiamo sentito il Presidente, basta riprendere alcuni elementi del
vecchio programma (visto che ce ne sono talmente tanti non
realizzati!), dargli un ordine, ma non certo dei tempi, perché
l'errore è stato fatto un anno fa, quando si scrisse nel pro­gramma
che questa maggioranza si dava una scadenza che era quella della
legge elettorale; abbiamo visto che è stata disattesa e così,
adesso, si pensa bene di non scrivere più i tempi.
Ci si è dunque limitati a fare questo lavoro e poi si è
affrontato il vero problema, il vero nocciolo della questione, che
consisteva nel rimettere insieme questa truppa scalcagnata e
l'Union Val­dôtaine in questo è maestra. Noi ci inchiniamo, nel
senso di­spiaciuto del termine, a questa maestria dell'Union
Valdôtaine e alla pochezza delle altre forze che compongono questa
mag­gioranza al Consiglio regionale. É evidente, guardando ciò che
succede a livello di rimpasto in Giunta, che è una semplice
so­stituzione, anche se abbiamo sentito nella Conferenza dei
Capigruppo che di rimpasto si parla nelle commissioni; ancora una
volta abbiamo assistito a questa maestria, a quest'arte nel
ricompattare una truppa scalcagnata gettando qualche polpet­ta qua
e là. A nostro avviso, invece, la verifica andava fatta in maniera
decisamente diversa: bisognava, e non so se è stato fatto, avere il
coraggio di prendere in mano il programma di un anno fa e di
confrontarsi.
L'unico confronto con un anno di lavoro sintetizzato
nell'inter­vento del Presidente è stato: la maggioranza ha dato dei
risul­tati positivi. Io non so come si possa affermare una cosa del
ge­nere, soprattutto alla luce del programma che era stato
concor­dato tra le forze politiche. Allora andiamo a vedere questo
pro­gramma del 1993. Già nella premessa la maggioranza ha avuto la
necessità di modificare il suo lavoro; quando si parla di una
maggioranza onesta non possiamo non dire che molte nubi si sono
affacciate all'orizzonte. Quando si parla di competenza bi­sogna
chiedersi se è quella che lo stesso Assessore ai lavori pubblici
denunciava di non avere già al momento del suo inse­diamento. Poi
si diceva che questa maggioranza necessita di stabilità che ci
consentirà di ricuperare quei ritardi che abbia­mo accumulato nel
tempo; dopo un anno, siamo qui a dire che quei ritardi non sono
stati superati ma che altri ritardi si sono aggiunti.
Tralascio la frase che mi dà più amarezza, quando si dice che i
cittadini invocano un modo diverso di far politica. Poi bisogna
entrare in quello che è il vero e proprio programma: il Presidente
ha citato l'applicazione degli articoli dello Statuto, ma tanti
altri non avrebbe potuto citarli, anche perché scorren­do il
programma scopriamo che la legge elettorale non è stata fatta, che
il referendum consultivo e propositivo non è stato preparato e poi
si arriva ad un punto incredibile, di cui non si parla più
nell'accordo risottoscritto ora:
"...vanno riviste le
com­petenze tra gli assessorati, la riduzione del loro numero"
.
Non solo non si riduce il numero ma abbiamo già promesso a una
forza politica che occuperà un assessorato.
I casi sono due: o si aggiunge un nuovo assessorato oppure
qualcuno dovrà scendere; ma chi? Allora si capisce la necessità di
giungere in tempi brevi a nuove verifiche politiche, per sta­bilire
chi deve scendere dal carro o se bisogna aggiungere un'altra ruota,
altro che ridurre...! Si parla poi di collegialità nelle decisioni,
credo che questa sia una Giunta che abbia avuto più
differenziazioni nelle votazioni. Decentramento dei servizi, testi
unici per leggi, cospicui finanziamenti per obiettivi strategici,
la figura del sindaco: abbiamo vissuto un anno in cui diversi
sindaci hanno dimissionato; e poi sulla legge per Aosta, avremo
modo di parlarne.
Poi un'altra affermazione su cui è meglio ridere per non
pian­gere è quella che riguarda il settore edile: credo che le
azioni fatte stiano lì, come il tetto sui mutui, a dimostrare quale
poli­tica si voglia fare. Tutto questo non preoccupa più di tanto,
io vedo facce fino a ieri buie e oggi sorridenti; quella che mi
preoc­cupa di più è la faccia che avranno i cittadini
valdostani.
Presidente -
La parola al Consigliere
Chiarello.
Chiarello (RC) -
Mi sento di dire qualcosa anch'io
per quanto riguarda la verifi­ca: io ritengo, a differenza di
Marguerettaz che ha parlato di re e generali perché io non ho molte
affinità con i re e i generali e anche con le corti dei miracoli,
che una verifica, se è fatta con serietà, non sia del tutto inutile
in una maggioranza. Quello che mi chiedo è se sia stata fatta con
serietà o se ci si sia limi­tati a ribadire un programma di
partenza sul quale ci eravamo detti anche abbastanza d'accordo. Non
c'eravamo però detti d'accordo su altre cose che, indirettamente,
hanno portato an­che a questa verifica, ad esempio su certi uomini.
Mi sembra poi che la verifica sia venuta anche da specifiche
richieste di questa maggioranza di rivedere più i metodi che non i
pro­grammi, i metodi di applicazione di questi programmi e i
tempi.
Io mi auguro, per tutti i Valdostani che in questo momento
rappresentiamo, che questi metodi cambino, si snelliscano i tempi,
e ci sia la volontà di portare avanti cose che si dimostre­rebbero
innovative. Quello che mi premeva ancora sottolineare - mi ha già
anticipato Marguerettaz - è il problema della casa e dell'edilizia
perché mi sembra che ci siano dei dati piuttosto contrastanti.
Io avevo già sottolineato, al momento del bilancio, che si era
deciso di tagliare i mutui prima casa; è vero che ave­vo detto che
si cominciava ad essere in un periodo di vacche magre ma non si può
essere d'accordo quando una Giunta ope­ra dei tagli sull'edilizia
abitativa e non in altri settori i quali, secondo noi, sono meno
utili socialmente e trainano meno set­tori di quello dell'edilizia
che, in Valle d'Aosta, volenti o nolenti, è uno dei settori più
importanti. Io vorrei che ci fosse veramen­te la volontà di dare
fiato all'edilizia ricredendosi magari anche sui tetti per la prima
casa.
Faccio gli auguri al neoassessore e sto a guardare quello che
succederà.
Presidente -
La parola al Consigliere Lanièce.
Lanièce (GA) -
In questi ultimi giorni mi è sorto
il dubbio che effettivamente affermare che tra il dire e il fare
c'è di mezzo il mare rispecchi molto da vicino la realtà politica
valdostana. Ho sentito più volte parlare della necessità di dare
vita ad un Polo autonomi­sta, regionalista e federalista che, a
quanto pare, rappresenta il sogno nel cassetto delle forze che
hanno aderito alla Fédération autonomiste e che, secondo me,
rispecchia anche l'andamento dell'ultimo congresso dell'Union
Valdôtaine che, in quanto forza di maggioranza relativa, aveva dato
questa indicazione. Di fronte a quest'aspirazione, voluta da più
parti, ma solamente detta e non attuata, devo purtroppo verificare
che la situazione non è affatto cambiata all'interno dell'attuale
maggioranza e ciò non può che generare una certa confusione, una
mancanza di linearità.
La confusione deriva dal fatto che all'interno di questa
maggioranza, ad esempio, non è presente l'unica forza politica
nazionale a carattere federalista, cioè la Lega, e che la
Fédération autonomiste è messa in disparte a favore delle forze
progressiste che hanno tre assessorati.
La creazione di questo Polo è dunque, dal punto di vista
prati­co, un po' sui
generis,
cioè tanto detta ma poco
attuata. Diventa quindi veramente difficile per il sottoscritto
appoggiare e far parte di questa maggioranza che potremmo chiamare,
con uno slogan che richiama quello della Rai, "di tutto di più",
perché in pratica si cerca sempre di incrementare il numero dei
consi­glieri regionali che sostengano questa maggioranza senza
veri­ficarne la qualità, o meglio, la linearità politica. Questa
man­canza di chiarezza e la presenza delle forze progressiste, con
le quali non ho niente di personale, ma nei cui confronti ho delle
posizioni politiche ed ideologiche molto distanti in quanto sono un
democristiano non più formalmente ma sostanzialmente, non mi
invogliano a fare parte della maggioranza. Vorrei anche aggiungere,
a tale proposito, che per me sarebbe stato molto vantaggioso
aderire ad essa perché avrei conservato la Presi­denza della III
Commissione, ma non sono uno che si vende per le poltrone,
nonostante quanto hanno detto alcuni consiglieri al momento della
mia fuoriuscita dalla DC.
Aggiungo che, non vedendo in questa maggioranza la presenza di
quelle forze che dovrebbero formare questo Polo autonomista e
federalista e che secondo me sono le uniche forze che potreb­bero
dare un rilancio all'azione politica e alla vita economica del
nostro Paese, la mia posizione sarà di opposizione, di oppo­sizione
costruttiva e non strumentale. Mi sembra già di averlo dimostrato
in questi pochi mesi perché su certi temi ho votato anche a favore,
e in certe commissioni senza il mio voto alcuni argomenti
importanti non sarebbero passati. Ovviamente, rap­presenterò in
questa assise il Movimento popolare valdostano, che è sorto da
poco, e che spera di rappresentare un punto di ri­ferimento per
tutte quelle persone che intendono la politica co­me un servizio
alla collettività e non come mero servizio di ge­stione del potere.
Naturalmente facciamo e faremo riferimento al mondo cattolico che
attualmente non ha alcun punto di rife­rimento politico.
Per quanto riguarda poi l'analisi del programma di questa
maggioranza, devo far notare che sono stati inseriti degli impe­gni
importanti ma generici, e io vorrei vedere qualche cosa di più
pratico. La Valle d'Aosta sta vivendo un momento molto difficile
dal punto di vista occupazionale sia nel settore indu­striale che
nell'edilizia; ogni giorno i lavoratori di questi settori
protestano perché rischiano di vedere collassare i propri settori.
Sappiamo che a proposito dei mutui casa purtroppo, per esi­genze di
bilancio o per scelte politiche, sono state finanziate solo 65 o 70
domande mentre ci sono delle persone che hanno vincolato centinaia
di milioni e che ora si trovano a far fronte a queste spese
improvvise e non più rimborsabili. Mi auguro quindi che, in futuro,
questa maggioranza faccia una scelta politica e si decida se
concretizzare o no questo Polo autonomi­sta e federalista perché
senza questa scelta la confusione regna ed è difficile capire in
che direzione essa intenda andare.
Presidente -
La parola al Consigliere Tibaldi.
Tibaldi (LN) -
Dice giustamente Marguerettaz:
"Visto che non posso prendere altro, mi limito a prendere la
parola". Sostanzialmente, gli in­terventi che mi hanno preceduto
riflettono l'umore delle forze di minoranza e penso anche l'umore
di una parte della popola­zione valdostana; un umore che, se era di
sdegno e di vergogna, come ho detto in un precedente intervento, è
ora un sentimento di rassegnazione. Però non vuol dire, in questo
caso, gettare le armi e rinunciare ad una battaglia politica nella
quale credia­mo profondamente. É una rassegnazione determinata dal
peso politico che hanno determinate forze politiche nell'odierno
as­setto regionale, verso il quale i nostri sforzi possono valere
fino ad un certo punto.
La verifica politica, visto che questo è il principale
argomento, unitamente alla sostituzione dell'Assessore al turismo,
noi l'abbiamo vissuta come osservatori esterni, non siamo stati
chiamati in causa e quindi abbiamo appreso quelle che sono stati le
evoluzioni, i confronti, i dialoghi e i dibattiti all'interno di
questa maggioranza, dagli organi di informazione e dal do­cumento
che ci è stato consegnato oggi. Sin dall'inizio ho an­ch'io
espresso la profonda convinzione che questa verifica era
finalizzata a sostituire una persona; la sostituzione è avvenuta, i
confronti sono stati fatti a parole, hanno prodotto questo
do­cumento, hanno prodotto carta e comportato il dispendio di
in­chiostro su carta, ma la cosa che più mi rammarica è che si
continua a produrre carta con contenuti politici o burocratici e,
di fatto, cambia ben poco nella realtà valdostana.
Questa è fon­damentalmente la preoccupazione che voglio
esprimere con questo intervento: molte parole, documenti, scritti,
molte buone intenzioni che vengono ribadite, come d'altronde erano
già state promesse nel documento programmatico di insediamento di
questa Giunta. Qui se ne riassume sinteticamente una parte, con
parole più forti, per illudere ancora una volta e l'opposi­zione e
i cittadini sul fatto che quanto prima si giungerà a qualche
risultato.
Sostanzialmente, le valutazioni politiche che sono state fatte
sono a senso unico mentre, invece, dovrebbero essere fatte da più
parti, chiamando in causa la grossa componente politica che è la
cittadinanza. Qui si dice di aver conseguito risultati notevoli e
quindi si dà una valutazione sostanzialmente positi­va ma, come
hanno già ribadito altri consiglieri, molti problemi sono ancora
aperti e sul tappeto. Cito qui quello della casa dove praticamente
abbiamo una legge che prevede i finanziamenti per chi acquista e
costruisce una abitazione a uso prima casa e viene finanziato
solamente in parte. Si risponde che la causa è l'assenza di denaro
e allora mi chiedo perché continuiamo ad illudere i cittadini
valdostani dicendo loro che possono avere diritto ad una casa,
diritto che invece è negato in Valle d'Aosta perché è solamente
soddisfatto parzialmente. Un sacco di fa­miglie e di persone fanno
leva su questa grande opportunità, data loro dalla legge, senza
sapere che è un'opportunità che spesso rimane allo stadio
potenziale, come è stato ultimamente per il caso dei due semestri
che sono stati soddisfatti solamente in parte; anzi, l'ultimo
semestre è stato soddisfatto totalmente grazie ad un intervento
della minoranza.
Nel documento si parla poi dell'avanzata minacciosa di forze
ispirate ad un nuovo e più insidioso centralismo. Non posso
condividere quanto scritto in quest'accordo delle forze di
mag­gioranza. Mi pare infatti che, se si tratti o meno di
centralismo, è frettoloso giudicarlo e vorrei ricordare che nella
maggioranza di Governo c'è anche una forza autenticamente
federalista e li­berista come la Lega; purtroppo, come ho già
detto, da uno dei nostri Parlamentari, il Senatore Dujany, non sono
state assolu­tamente prese in considerazione l'opportunità e
l'eventualità federalista tant'è che egli ha preferito - ci tengo a
ribadirlo per­ché lo ritengo importante e spero che molti
Valdostani rifletta­no sulla questione - dare il suo voto ad un
partitocrate e stata­lista quale è appunto Spadolini.
Mi ha fatto piacere anche l'osservazione del Consigliere
Laniè­ce perché in fondo sono cambiati determinati assetti politici
in seguito a queste elezioni, soprattutto a livello nazionale,
anche se qui, in Valle, il centralismo unionista rimane prevalente.
Questo è anche ovvio perché il tutto dipende dal peso specifico
delle singole forze politiche ma la Lega per il momento sta in
panchina; non vuole, per il momento, condividere determinati
propositi che, se sono federalisti e autonomisti da una parte, non
hanno parallelamente un utilizzo di metodi adeguati a questi
principi. Ai principi, noi diciamo e continuiamo a ribadi­re,
devono coniugarsi anche i metodi di governo e di direzione della
cosa pubblica, che devono essere trasparenti e sempre avere come
obiettivo fondamentale il bisogno e il diritto di ogni
cittadino.
Questo auspicato Polo federalista e autonomista, tuttavia,
spe­ro ci considererà come interlocutori; d'altronde, i principi
sono comunque già una buona base di partenza per poter discorrere e
dialogare su quello che può essere un progetto futuro però, come
ripeto, non ci bastano i principi ma chiediamo fermamen­te anche i
metodi.
In quanto alla posizione dell'Assessore uscente Ugo Voyat,
ave­vamo già sottolineato come il suo atto dimostrasse una certa
sensibilità. Le nostre richieste però andavano oltre: noi aveva­mo
ritenuto che un atto onorevole di questo tipo avrebbe dovuto essere
compiuto dalla Giunta regionale per lo meno a livello formale per
dare la sensazione, al popolo valdostano, che que­sto Esecutivo è
in grado di rimettersi al giudizio dell'elettorato, o meglio al
giudizio, al supporto di questo Consiglio, anche se la questione
giudiziaria che ha riguardato un suo componente poteva toccarlo
solo marginalmente. Avrebbe potuto essere un segno di rinnovamento,
di trasparenza, di limpidezza dell'azione amministrativa regionale
che è cambiata rispetto alla scorsa legislatura. Ciò non è
avvenuto, ce ne rammari­chiamo, ne prendiamo atto e sulla nuova
proposta dell'Asses­sore al turismo, Gino Agnesod, ci asterremo e
non certo per punire la persona, un collega della IV Commissione
simpatico e con il quale si collabora volentieri. La nostra è
un'astensione che ha delle profonde motivazioni politiche e che ci
consente di osservare cosa cambierà, cosa potrà cambiare
dall'approvazione di questo documento e, soprattutto, dai nuovi
intenti che sono stati ribaditi da questa maggioranza.
Senz'altro, come diceva giustamente Marguerettaz, bisogna
ri­conoscere la grande regia dell'Union Valdôtaine, la grande
ca­pacità politica di essere riuscita ad accontentare, con polpette
o pasti più sostanziosi, gli alleati di Governo. É ovvio che qui
emerge con tutta evidenza quella pochezza di cui diceva prima il
collega del Partito popolare valdostano; è comunque impor­tante
cambiare le sorti dell'autonomia, dell'economia, di quella che è la
realtà valdostana, facendo in modo che determinati dialoghi vengano
impostati su altre basi, non ristretti solamen­te a determinate
forze politiche, ma allargati anche ad altre forze politiche e
componenti sociali, in modo che si possa avere un apporto più ampio
e costruttivo in quello che è il dibattito politico inteso in senso
lato.
Si dà atto che, dalle ore 10,43, presiede il Vicepresidente
Aloisi.
Presidente -
La parola al Consigliere Lavoyer.
Lavoyer (ADP-PRI-Ind) -
Anche se sembra
ripetitivo, volevamo sottolineare il momen­to difficile che stiamo
attraversando a livello sia nazionale sia regionale. Questo è per
noi il motivo fondamentale che ha fatto sì che il grande senso di
responsabilità prevalesse su interessi di bottega e quindi,
evitando crisi più profonde, l'attuale mag­gioranza ha individuato
in alcune priorità programmatiche i punti di coagulo sui quali
tutte le forze che attualmente la compongono si trovano
concordi.
É anche in questo senso che vanno interpretati il ruolo e
l'at­teggiamento della Federazione autonomista che, pur essendo un
gruppo importante all'interno del Consiglio regionale, ha deciso di
continuare ad appoggiare, pur non essendo presente nell'esecutivo,
l'attuale maggioranza per le seguenti considera­zioni: la prima
considerazione sottolinea che non è questo il momento di aggiungere
confusione alla confusione, non è que­sto il momento della
demagogia o della strumentalizzazione di situazioni o percorsi
difficili ma, al contrario, tutti dobbiamo cercare di mettere in
gioco la nostra professionalità, le nostre capacità per contrastare
ma anche per costruire. La seconda considerazione è che il cardine
di questa maggioranza, il movi­mento dell'Union Valdôtaine, è la
forza con la quale la Federa­zione autonomista intende, insieme ad
altre forze, costruire una grossa aggregazione che sia in grado di
dare risposte ai problemi economici e istituzionali in questo
momento di pas­saggio dalla prima alla seconda Repubblica. Quindi,
anche se non condividiamo tutto di questa maggioranza, è prevalsa
l'im­portanza che noi diamo all'obiettivo non a breve, ma a lunga
scadenza, rispetto agli interessi di bottega. Le polpette noi le
lasciamo ad altri, ed è in questo senso che voglio fare la terza ed
ultima considerazione.
Per quanto affermato prima, supe­rando questo momento di
emergenza, è necessario rivedere l'organizzazione strutturale delle
rappresentanze affinché si ri­esca a valorizzare al massimo le
potenzialità delle singole forze e dei singoli consiglieri. Bisogna
riuscire veramente, superando contrasti che il più delle volte la
gente non capirebbe, a tra­ghettare senza troppi danni questa
nostra comunità dalla pri­ma alla seconda Repubblica. É sulla base
di queste considera­zioni che la Federazione autonomista continuerà
a dare il suo voto favorevole e il suo appoggio corretto a questo
esecutivo, appoggio che comunque sarà sempre caratterizzato da
forti contenuti e stimoli propositivi.
Presidente -
Ringrazio il Consigliere Lavoyer per
il suo intervento e cedo la parola al Consigliere Perrin Carlo.
Perrin C. (UV) -
Avant tout je crois que je dois vraiment
remercier les collègues pour les compliments à la régie de l'Union
Valdôtaine. Je crois que ce moment de confrontation a été très
important surtout pour les raisons que nous tous connaissons: le
moment où cette confrontation a été faite venait tout de suite
après les élections politiques et donc une vérification a été faite
aussi par rapports aux résultats des élections et avec les gens et
cela on ne peut pas l'oublier parce que c'est une façon importante
de vérifier l'action politique. Je crois qu'avec ce document on a
accentué l'action que cette majorité devra faire et les évaluations
politiques sont nettes et fortes: nous voulons absolument, dans ce
moment particulier, relancer notre autonomie et nous voulons la
relancer dans tout le contexte. Nous l'avons dit: nous sommes
fédéralistes, nous voyons une reforme fédéraliste qui tient compte
non seulement de l'Italie mais, dans une vision plus large, de
l'Europe.
Les forces de majorité se sont engagées dans cet important
projet. Pour ce qui est de la confrontation on a tâché de l'élargir
même aux forces de l'opposition, mais certaines n'étaient pas
disponibles, monsieur Tibaldi. Je crois que le résultat de cette
confrontation soit très positif: on a évalué le programme, à savoir
c'est un programme de législature et on ne peut pas prétendre que
ce programme soit réalisé dans dix mois; il y a des signaux et je
crois que nous pouvons faire des exemples qui démontrent que ce
programme est en train d'être envisagé sérieusement et que la Junte
a vraiment l'intention et l'envie de le réaliser. Sur ce programme,
et je n'entre pas dans le détail parce que l'a déjà fait le
Président, on pourra avoir des confrontations entre toutes les
forces de la majorité, mais aussi avec les forces de la minorité,
et je parle surtout des points qui concernent les problèmes
institutionnels: la réforme des communes, la loi électorale
régionale.
C'est vrai qu'il y avait une date mais on se penchera sur ce
problème et, dans les priorités indiquées, il y a la discussion de
la loi électorale régionale. Je ne sais pas si Marguerettaz dans
son intervention disait qu'il aurait voulu être un des généraux
invités et je ne sais pas s'il appartient aux affamés ou aux
autoritaires, je n'ose même pas le penser. Cette belle fable qu'il
a inventée ne me trouve pas d'accord; nous devons être beaucoup
plus réalistes, il faut descendre dans les problèmes concrets et,
justement, une majorité se penche sur les problèmes et tâche de
donner des solutions. Dans l'évaluation des rapports entre les
forces politiques qui composent cette majorité on a réaffirmé la
validité d'une collaboration entre les forces autonomistes et
j'insisterai sur ce concept parce qu'une nouvelle entente doit y
être entre les forces réellement autonomistes, qui travaillent au
sein de ce Conseil, et les forces progressistes.
L'Union Valdôtaine a reçu de la part de son Congrès cette ligne
de conduite, et elle n'a jamais renoncé à ses engagements et elle
s'est engagée, il y dix mois, avec une majorité, avec des forces
politiques; dans le respect de l'individualité de chacune de ces
forces, nous sommes convaincus de pouvoir continuer cette
collaboration après avoir mis au point certains problèmes. Nous
avons parlé des comportements, des méthodes de travail et je crois
que cela soit très important pour pouvoir reprendre la route et
pour donner un renouveau à cette action gouvernementale.
Pour ce qui est de la substitution de l'Assesseur au tourisme,
je me permets de remercier Ugo Voyat pour tout son travail et pour
lui dire, encore une fois, que nous sommes solidaires avec lui et
que nous espérons vraiment qu'il puisse démontrer, le plus tôt
possible, sa complète innocence.
Nous souhaitons aussi que la magistrature accélère son travail,
qu'on ne se limite pas à ouvrir des dossiers mais qu'on donne suite
à l'enquête dans des temps raisonnables, afin d'éliminer cet état
de doute qui pèse sur les personnes et sur les institutions. Pour
ce qui est, enfin, de la proposition de la substitution de
l'Assesseur, je crois que Gino Agnesod, qui a été indiqué comme
nouveau Assesseur au tourisme, a toute l'expérience nécessaire pour
le faire: il a été syndic et il a une expérience en tant
qu'administrateur du Conseil régional. Nous comptons sur son
dévouement, nous savons que sa tâche est lourde parce que le
secteur touristique a besoin, surtout en ce moment de crise
économique, d'un élan nouveau et donc nous lui souhaitons un très
bon travail.
Si dà atto che, dalle ore 10,54, presiede il Presidente
Stévenin.
Presidente -
La parola al Consigliere Parisi.
Parisi (VAP) -
Il nostro movimento, al contrario
di quanto ha dichiarato il Consigliere Marguerettaz, esprime un
giudizio sostanzialmente positivo sul confronto avvenuto tra le
forze di maggioranza. Forse lui si attendeva delle rivoluzioni o
degli stravolgimenti anche a seguito della campagna elettorale,
probabilmente l'at­tenzione che sperava di avere non c'è stata
però, se ha pazien­za, sicuramente entrerà anche lui nella corte
del re, si tratta solo di aver pazienza come è avvenuto in
passato...
(...voci fuori microfono...)
É un augurio che gli faccio e non voleva essere una polemica.
Vedo che il confronto politico viene impostato sulle storielle e io
credo invece che dobbiamo avere la responsabilità politica di dare
delle risposte concrete ai cittadini, senza più scrivere i li­bri
bianchi. Per tornare comunque al discorso che avevo iniziato, credo
che l'analisi che è stata fatta dalle forze di maggioranza sia
stata fatta a tutto campo ed abbia avuto il merito di far emergere
quelle che sono state ritenute delle priorità e alle quali tutte le
forze si sono impegnate a dare delle risposte, in tempi brevi.
Il tempo poi dirà se queste risposte saranno date ma, d'altra
parte, la situazione politica ha avuto nel corso di questo ultimo
anno uno stravolgimento repentino e quindi era necessario avere un
confronto tra le varie forze che avevano sottoscritto degli impegni
l'anno passato, per verificare se quegli impegni erano ancora
validi. La verifica, non richiesta da noi, ha avuto il merito di
chiarire alcuni aspetti importanti, e sui quali noi avevamo posto
l'accento.
Ci riferiamo, in particolare, all'atteg­giamento che era stato
tenuto da alcune forze di maggioranza in alcune circostanze e che
poteva apparire all'esterno con­traddittorio e creare, all'interno,
scarsa coesione e compattezza. Questo aspetto, che noi ritenevamo
importante, è stato affron­tato con la massima responsabilità da
parte di tutte le forze politiche con l'impegno di un'azione comune
più incisiva e che tenda a dare le risposte di cui parlavo prima.
La nostra insod­disfazione quindi non era rivolta all'operato della
Giunta che, come abbiamo più volte detto, ci è parso un operato
positivo, e ha dato dei risultati, tenuto conto anche del momento
difficile in cui ci si è venuti a trovare.
Abbiamo ritenuto, in questo confronto, di ribadire alcune
priorità che per noi sono importanti e che sono state già citate:
l'occupazione e la casa. Crediamo che per quanto riguarda questi
due settori vada svolta un'azione più incisiva per dare ai
cittadini quelle risposte che fino ad oggi non hanno ottenuto. La
nostra azione politica sarà improntata come sempre ad una massima
correttezza da una parte e, dall'altra, sarà attenta e pronta a
stimolare l'azione del Governo regionale verso quelli che sono gli
impegni assunti.
In un momento di grande tra­sformazione della politica italiana,
imposto dalle nuove norme elettorali e di fronte al successo di una
Destra arrogante, rite­niamo che tutte le forze autenticamente
autonomiste e pro­gressiste debbano fare fronte comune per
respingere quello che è il tentativo in atto formulato da parte
della Lega e della Fon­dazione Agnelli, che ipotizzano la
soppressione delle autonomie speciali. É indispensabile, per il
futuro, unire le nostre forze per contrastare un disegno che tende
a spaccare il Paese e con­segnarlo ai grandi gruppi
industriali.
É importante, in un mo­mento così difficile, ridare fiducia ai
cittadini senza false illu­sioni e senza promesse demagogiche; oggi
notiamo che il "nuovo" da più parti acclamato stenta ancora ad
arrivare e l'azione politica non riesce a scrollarsi di dosso tutto
quanto fa­ceva parte del passato. Abbiamo più volte dichiarato che
il "nuovo" può nascere soltanto rompendo con gli schemi
tradizio­nali, basati su apparati e strutture oramai
sclerotizzati.
Rite­niamo quindi che la verifica fatta vada, se necessario, fra
breve tempo rifatta, proprio per verificare se l'azione e gli
impegni ora sottoscritti siano stati realizzati. Termino porgendo
all'As­sessore al turismo l'augurio di un proficuo lavoro e credo
che l'elezione dell'Assessore al turismo darà sicuramente al
Gover­no regionale la possibilità di riprendere la propria azione
con maggiore incisività e spinta, e ai cittadini quelle risposte
che da tanto tempo si attendono. Noi daremo quindi il nostro voto
fa­vorevole all'elezione dell'Assessore Agnesod.
Presidente -
La parola al Consigliere Florio.
Florio (VA) -
Abbiamo preso parte a questo
confronto, al momento di rifles­sione come è stato definito nella
premessa del documento di­stribuito dal Presidente, e devo subito
dire che non è stato un momento di riflessione e di confronto
facile e semplice. Non è stata una passeggiata, ma è stato anche un
confronto nel corso del quale, su aspetti anche non secondari, sono
emerse diffe­renze di valutazione e anche di prospettiva. L'aspetto
più preci­so e concreto che è emerso e che è riportato nel
documento è il riconoscimento che la collaborazione fra le forze
autonomiste e quelle progressiste costituisce ancora una scelta
idonea per ga­rantire un equilibrato sviluppo e rinnovamento della
Valle. Questo è stato il dato di partenza nostro e dell'Union
Valdôtai­ne ma nelle riunioni comuni anche di tutte le altre forze
politi­che che fanno parte di questa maggioranza ed è da questo che
si è poi partiti per costruire, realmente e nel concreto, quel
momento di confronto e di riflessione nel corso del quale si è
individuata una linea di azione e degli obiettivi che
costituisco­no la sommatoria delle volontà, delle potenzialità,
delle idealità delle singole forze politiche.
Il documento che è stato distribuito è la sintesi di tensioni
di­verse che si vogliono ricondurre ad unità di intenti e di
obiettivi per raggiungere quelle ipotesi più equilibrate di
sviluppo e di rinnovamento della Valle che si ritiene di poter
raggiungere con le forze progressiste. Tutto questo è accaduto in
una situa­zione generale che, obiettivamente, non è quella che si
poteva ragionevolmente prevedere non molto tempo fa. Quasi tutti,
qui dentro, hanno detto che la situazione politica del nostro Paese
e, di conseguenza, anche della nostra regione è in continua,
velocissima trasformazione; credo che questo continui ad av­venire,
giorno dopo giorno, nel nostro Paese come nella nostra regione.
Adattare il nostro essere forze politiche progressiste, adattare
l'essere forze politiche autonomiste e pienamente federaliste a
questa nuova situazione credo non sia facile. Credo che ci deb­ba
essere, da parte di tutti, una grande fantasia, una grande volontà
di impegno, una grande serietà, ma soprattutto una grande certezza
degli obiettivi che si vogliono raggiungere. Parlavo, nel passato
Consiglio, di strani rumori che sentivo ar­rivare da Roma, rumori
non confortanti per il nostro futuro, per le istituzioni della
nostra regione, dei presupposti stessi che stanno alla base di
queste istituzioni.
Confermo queste preoc­cupazioni perché quei rumori diventano
sempre più forti e cre­do che su questo cambiamento
dell'atteggiamento del Governo centrale nei confronti delle realtà
locali, cambiamento che sen­za dubbio ci sarà, questa regione debba
costruire non una ipo­tesi politica di gioco di rimando, ma un
gioco politico di attacco.
Noi dovremmo avere il coraggio e la forza di costruire la
revi­sione della nostra autonomia che sia in positivo nei confronti
del Governo centrale, non dovremmo temere ciò che accade al Centro
ma dovremmo temere ancor più ciò che, dettato dalla paura, potrebbe
condurci a chiuderci al nostro interno sposando acriticamente
scorciatoie che sembrano talora venire avanti. In questo senso, ci
sembra che debba essere sottolineato positiva­mente proprio quel
punto C delle valutazioni politiche, che da altri è stato
sottolineato negativamente. É effettiva la presenza di seri motivi
di preoccupazione per l'avanzata di forze ispirate ad un nuovo e
più insidioso centralismo, anche perché è legato, questa volta, non
soltanto a contenuti ideologici, che oggi è più facile contrastare,
ma soprattutto a ipotesi di tipo produttivo, di tipo
finanziario-industriale, a elementi cioè che sono, in un mondo come
il nostro, sempre più difficili da controbattere, per­ché legati a
quel capitale internazionale che per ovvi motivi fi­nisce poi per
influenzare, anche in Italia, le ipotesi di costru­zione dei
governi nazionali e delle rappresentanze all'interno delle
istituzioni.
C'è poi da dire che, per quanto riguarda l'insieme della
rilettu­ra, della rivisitazione, della rielaborazione delle
priorità pro­grammatiche, c'è anche l'individuazione di fasi che
devono portare al raggiungimento di obiettivi annunciati nel
pro­gramma dell'anno scorso, e ai quali si continua a riconoscere
piena validità. Ad esempio, per quanto riguarda il punto primo che
è quello del potenziamento delle autonomie locali, unita­mente alla
qualificazione del ruolo dell'Amministrazione regio­nale, c'è
finalmente l'individuazione di una scaletta di succes­sioni di
tempi e di impegni, quindi di azioni, sia dal punto di vista
dell'emanazione di leggi come della definizione di ordina­menti più
ampi.
É dunque importante, anche per individuare con correttezza,
competenza e lucidità quale debba essere il nuovo tipo di
ordinamento delle autonomie locali, quale debba essere questo
potenziamento e quale debba diventare il ruolo dell'Amministrazione
regionale. Devo anche sottolineare che uno dei risultati positivi
conseguiti è lo sforzo fatto, non ultima­to, nei confronti del
potenziamento delle autonomie locali. Il pacco di leggi che sta
arrivando, per cui in questa sessione del Consiglio regionale
cominceremo a discutere di trasferimento o di delega ai comuni di
potestà proprie della regione, costituisce un grosso sforzo nel
bene, per quanto in esso c'è di positivo e, nel male, per quanto
ancora ci può essere di confuso, di difficile individuazione e
strutturazione.
Questo penso sia uno degli aspetti più positivi; il problema,
credo, è che non ci si deve fossilizzare su questa struttura che
viene avanti passo passo ma ci si dovrà adeguare, e soprattutto
adeguarla ad una sua continua modificazione, se del caso, per
legarla più corretta­mente e concretamente da una parte, alla
giusta rivendicazione del proprio ruolo delle autonomie locali e,
dall'altra, alla giusta ed altrettanto doverosa presa di posizione
da parte dell'Ammi­nistrazione regionale nei confronti del diritto
e dovere di pro­grammare lo sviluppo della Regione.
Volevo infine sottolineare che c'è, ci vuole essere ed è
sottoli­neata la presenza di una serie di azioni per il rilancio
dell'eco­nomia e dell'occupazione. Anche qui è molto facile fare
delle battute e andare ad individuare delle mancanze di
collega­menti o delle azioni imprecise da parte del Governo
regionale. É vero, però questo è un settore estremamente difficile
nel quale intervenire e nel quale sappiamo, per i problemi che
esi­stono nel mondo del credito e della programmazione centrale per
quanto riguarda le prospettive di sviluppo dei singoli com­parti
produttivi, che c'è la seria volontà di proporre l'avvio di un
rilancio dell'economia. Questo consente, tra l'altro, anche
all'opposizione di misurare più concretamente e correttamente
l'azione del Governo regionale avendo a disposizione una gri­glia,
una sorta di scaletta per definire compiutamente la pro­pria
azione.
Infine, sottolineo che viene ribadita in questo documento la
volontà di riassumere come obiettivo la riduzione del transito dei
TIR, riapprovando quella legge del 5 novembre 1993 che a suo tempo
ci è stata rinviata dal Presidente della Commissione di
Coordinamento, trasformando questa legge in una precisa volontà
politica di controllare il traffico merci; qui sottolineo il fatto
che è presente l'attuazione di quella legge regionale sui parchi,
l'individuazione cioè di nuove aree protette che, come dice la
legge stessa, non può avvenire se non coinvolgendo le volontà delle
singole comunità locali. Infine, un progetto nel quale crediamo e
che vogliamo che vada avanti è la definizione del P.T.P.,
dall'assunzione dello stesso da parte del Consiglio regionale
previa concertazione con gli enti locali.
Noi diamo, in sostanza, un giudizio positivo dei mesi passati;
crediamo che siano ancora pochi per leggere e misurare con
concretezza il lavoro fatto e che ci voglia più tempo per riuscire
a fare la somma algebrica dei risultati conseguiti. Quello che
possiamo assicurare è che vogliamo partecipare con volontà,
competenza, correttezza e lealtà al Governo di questa regione. É
evidente che portiamo all'interno di questo Governo i nostri
contenuti, i nostri obiettivi e volontà, ma sappiamo anche che
questi devono trovare una giusta correlazione con le stesse
aspirazioni delle altre forze politiche.
Una cosa che tengo a sottolineare in modo particolare è che nei
confronti a cui ab­biamo partecipato, singolarmente o con altre
forze politiche, si è discusso in modo determinante di problemi
connessi con i programmi, con i contenuti degli stessi e con i
metodi di lavoro. Assai limitato, nel quantitativo complessivo, è
stato il tempo dedicato all'aspetto dell'organigramma degli
assessorati o delle commissioni. La maggior parte del tempo è stata
destinata all'analisi, alla confrontazione di programmi, contenuti
e me­todi di lavoro ed è questo il metodo che vogliamo continuare a
seguire sedendo all'interno di questa maggioranza.
Presidente -
La parola al Consigliere
Ferraris.
Ferraris (GV-PDS-SV) -
Grazie. Io credo che qui si
tratti di fare una verifica su quello che si è fatto in dieci mesi,
su quello che era stato presentato a giugno dell'anno scorso e che
era un programma di legislatura. Oggi si tratta di vedere
concretamente, non raccontandoci della favole, che cosa è successo.
Io credo che, dal punto di vista del consuntivo, alcune questioni
siano venute avanti, lo ricordava il Presidente per quanto riguarda
il decreto legislativo sull'au­tonomia. Penso alla questione
"Cogne" dove sono stati avviati dei provvedimenti legislativi
importanti, e anche votati in quest'aula, per garantire continuità
produttiva e creare le pre­messe per nuova occupazione all'interno
dello stabilimento.
Io non ho visto, Consigliere Marguerettaz, le dimissioni di 74
sindaci della Valle d'Aosta, anzi, vedo che nell'ordine del giorno
di oggi ci sono tre provvedimenti che riguardano in specifico i
comuni e, se dimissioni ci sono state, non sono state le 74
mi­nacciate dai sindaci in un loro documento per il mese di aprile
di quest'anno. Vedo invece una Giunta che sta lavorando con i
comuni per trovare delle soluzioni a problemi e, come dicevo prima,
saremo chiamati in giornata a votare tre specifici prov­vedimenti
per la finanza locale, per l'accesso al credito da parte dei comuni
e per quanto riguarda la tutela del paesaggio. Alcu­ne cose si sono
dunque fatte ma è chiaro che in 10 mesi non si può realizzare un
programma di legislatura. Indubbiamente bi­sogna fare di più e
meglio e la verifica aveva lo scopo di fare il punto sulla
situazione di oggi e di riprogrammare l'iniziativa
dell'Amministrazione regionale, nel prossimo futuro.
D'altronde, io ho ascoltato attentamente quelle che sono le
cri­tiche venute dall'opposizione: si sono sollevati argomenti
vec­chi; se il problema della casa pensiamo di risolverlo con i
mutui casa, penso che non abbiamo capito qual è la dimensione del
problema.
In queste note che sono state distribuite si chiarisce cosa
intende fare questa maggioranza sul problema della casa, che cosa
significa, da una parte, intervenire nel settore dell'edilizia e,
dall'altra, affrontare la cessione di alloggi del patrimonio
pubblico e privato e anche intervenire per quanto riguarda la
costruzione di nuovi alloggi. Se qui pensiamo di ri­solvere i
problemi, come mi sembra sia accaduto in più riunioni di questo
Consiglio, dicendo che il problema casa non si risolve perché c'è
un tetto ai mutui per l'acquisto della prima casa, io credo che
proprio non abbiamo capito qual è la dimensione del problema. Ma
credo anche che nel programma c'è una duplice preoccupazione: una
riguarda il quadro nazionale perché, se è vero che al Governo della
Nazione ci saranno forze che si di­chiarano federaliste, è
altrettanto vero che venerdì 16 si sono riuniti i Presidenti del
Consiglio delle regioni autonome che hanno dichiarato di nutrire
seri dubbi su quel tipo di federali­smo, soprattutto per quelle che
potranno essere le conseguenze per le regioni autonome.
Se è vero che l'autonomia va salvaguardata e promossa
soprat­tutto pensando in avanti, e quindi non ad una difesa, ma
guar­dando quello che potrà essere il ruolo di una regione come
questa, credo che sia estremamente importante il punto del
programma in cui si vuole collocare la dimensione della regione nel
contesto europeo.
Io credo che non si risolvano i problemi sia nazionali sia
europei solo con la libertà dei mercati e con il liberismo; noi
vediamo che il piano Delors, a differenza di qual­che favola che
qualcuno ha voluto raccontare in campagna elettorale, prevede 15
milioni di posti di lavoro sulla base di una analisi strutturata di
quella che è la situazione europea e soprattutto di proposte
precise per quanto riguarda la creazio­ne di questi posti di
lavoro. Ebbene, questo piano è fermo alla Comunità europea per il
semplice motivo che la liberista In­ghilterra non lo vuole
finanziare; quindi ci si dovrebbe chiede­re, con preoccupazione, se
il liberismo può risolvere i nostri problemi.
Il programma, è già stato detto da molti, tiene conto di quelle
che sono modifiche sul piano istituzionale: legge elettorale per la
Regione e per i comuni; si vuole poi avviare, seriamente, una
riforma dell'Amministrazione regionale facendo in modo, però, che
questa rimanga una comunità unita e che quindi si pensi insieme a
quali saranno le diverse componenti di questa co­munità e quale
deve essere il suo futuro.
In quest'ultima dire­zione va la creazione di un organismo che
riguardi la consulta­zione delle forze sociali ed economiche, per
le scelte di sviluppo della Regione. Ci sono poi interventi
specifici sull'occupazione che ritengo riguardino diversi settori e
soprattutto indichino al­cune priorità. C'è ancora un punto che
ritengo importante, che è stato più volte sollecitato da parte
dell'opposizione e mi stupi­sco che oggi non sia stato ricordato,
cioè l'avviamento degli in­terventi specifici per quanto riguarda
la produzione di energia idroelettrica autoprodotta, facendo in
modo che sia dia inizio all'utilizzo di una risorsa economica,
decisamente importante per la nostra regione.
Questi sono alcuni degli interventi che tale maggioranza ha
voluto indicare come prioritari; credo che anche la vicenda e la
questione del Casinò non siano assolutamente secondarie e
in­dichino una volontà politica ben precisa. Io credo che ci siano,
da questo punto di vista, abbondanti motivazioni per esprimere un
parere positivo rispetto a quanto è stato proposto nel docu­mento
illustrato dal Presidente della Giunta. Oltre a riafferma­re il mio
consenso rispetto a questo documento, penso anche di esprimere, a
nome mio e del gruppo, auguri di buon lavoro a Gino Agnesod, che è
chiamato ad assolvere la carica di Assesso­re al turismo e,
contemporaneamente, auspico che Voyat possa, nel più breve tempo
possibile, risolvere positivamente la pro­pria questione.
Grazie.
Presidente -
La parola al Consigliere Lanivi.
Lanivi (PVA) -
Solo per fare alcune
considerazioni, tenuto conto che gran parte degli argomenti sono
già stati svolti dalle forze politiche della maggioranza, in
solidarietà con il documento che il Presidente della Giunta ha
presentato stamani.
La prima vuol chiarire il significato di alcuni termini usati.
Verifica: il documento precisa il significato di questo termine
come un momento di riflessione e di confronto. Riflessione c'è
stata sulla situazione politica generale, tenuto anche conto
dell'esito delle elezioni politiche, non solo a livello regionale
ma anche nazionale, mentre il termine confronto penso sia più
adatto al dibattito sui contenuti programmatici che sono da
valutare, rispetto al programma di legislatura presentato al
momento della costituzione di questa maggioranza.
Vorrei sottoporre all'attenzione di questo Consiglio alcune
con­siderazioni sulle riflessioni politiche: indubbiamente, al di
là di alcune considerazioni superficiali, a mio modo di vedere, il
dato più interessante del nuovo assetto politico è che, mentre a
livel­lo nazionale si va verso una forma di bipolarismo - che in
qual­che maniera è considerato dalla realtà valdostana un momento
anche preoccupante per il modo con il quale si sta realizzando - in
Valle d'Aosta si sta andando verso un rafforzamento del Centro;
questo, molto probabilmente manifesta, testimonia ed esprime i
timori che la comunità valdostana ha nei confronti di assetti
politici nazionali che tendono a mettere in discussione il ruolo
stesso e lo spazio che la comunità valdostana potrà avere nel
futuro politico nazionale.
Altro momento di preoccupazione, accennato nel documento, ma sul
quale vorrei spendere due pa­role, è lo stallo nel processo di
unificazione europea, cioè la co­struzione europea così come si sta
delineando, per i risultati che ha registrato sui vari piani
nazionali, ha avuto, come con­seguenza, pesanti risvolti dal punto
di vista sociale. La doman­da è se l'assetto politico valdostano,
così come si sta delineando, sia positivo rispetto alle
preoccupazioni che sorgono dai nuovi assetti politici nazionali e
dalla fase di costruzione dell'unione europea. Credo, e il
documento lo testimonia, che questa rispo­sta sia positiva;
rispetto ai rapporti che la comunità valdostana deve avere nei
confronti degli assetti nazionali ed europei non può che esserci
una forte ripresa del discorso autonomista. Queste sono le
riflessioni sul piano politico e vogliono anche indicare il grado
positivo della risposta che le forze politiche, non solo di
maggioranza, hanno dato a questo documento.
Altro è il discorso invece di quello che potremmo chiamare la
politica interna e cioè sui contenuti che una politica autonomi­sta
deve avere per lo sviluppo della nostra regione. Il confronto su
questi punti, confronto che vuol dire verifica, esame dei
ri­sultati positivi raggiunti e individuazione di modalità per
pro­cedere con ancora maggiore efficacia per rispettare gli impegni
programmatici ha avuto dei momenti positivi, soprattutto nella
graduazione dell'importanza degli argomenti: mi pare, infatti, che
sia stato posto al primo punto il problema delle autonomie locali,
il che significa la rivisitazione e la riorganizzazione del potere
in Valle. Credo che questo sia un fatto molto importante perché si
indica chiaramente la via di una democratizzazione e di una
maggiore partecipazione, non solo degli enti locali, ma anche della
popolazione alle scelte della politica regionale. É anche da
considerarsi positivo il secondo strumento offerto per la
partecipazione degli interessi economici e sociali alle scelte
dell'Amministrazione regionale.
Il rilancio dell'economia e quindi dell'occupazione ed altri
temi programmatici importanti che riguardano l'assetto del
territorio e l'utilizzazione delle ri­sorse naturali, mi sembrano
individuare una scala di priorità che ci trovano perfettamente
consenzienti. Per quanto concerne le polemiche, credo che siano
inutili in questo momento; il do­cumento, pur nella sua sintesi,
indica una volontà di prosecu­zione di un discorso politico già
avviato con la costituzione della Giunta Viérin, precisa meglio gli
obiettivi e questo rappresen­terà sicuramente un dato di ulteriore
e maggiore coesione fra le forze politiche della maggioranza.
Presidente -
La parola al Consigliere Bich.
Bich (APA) -
Farò alcune considerazioni che non
vogliono uscire dal penta­gramma perché l'intervento principale del
nostro gruppo è stato fatto dal collega Lavoyer che ha raccolto i
punti principali della nostra posizione. Da incallito cane sciolto
quale mi consi­dero, mi permetto di fare alcune considerazioni
sugli interventi fatti da altri colleghi e su questo processo di
verifica che alcuni giorni fa aveva sollevato anche qualche frizzo
e qualche lazzo.
Quando si parlava di verifica la nostra mente correva a tempi
lontani, al momento del Centro-sinistra, quando dietro la paro­la
verifica c'erano alcuni significati ben precisi. Generalmente la
verifica veniva chiesta da una forza minoritaria che non ave­va
ottenuto qualche cosa ma era determinante: se, nell'ambito di
questa verifica, attraverso un linguaggio critico, la forza di
minoranza riusciva ad ottenere i risultati di potere previsti,
allora la verifica si riteneva sciolta positivamente; se,
viceversa, la posizione non veniva raggiunta, la forza di minoranza
era profondamente insoddisfatta e nasceva la crisi. Così si sono
svolte le numerosissime crisi che hanno gravato sul Governo
italiano in passato.
Oggi qui, invece, si è usciti dal criticismo e ho sentito anche
degli interventi di pregio; uno degli interventi che mi ha
particolarmente toccato è stato quello del collega Marguerettaz che
ha parlato con molto garbo, facendo anche ri­ferimento alla
letteratura classica. Io però non mi sento coin­volto negli esempi
da lui portati perché non sono un generale, infatti sono un
sottotenente di riserva degli alpini ed è noto che il Corpo degli
alpini è anche abituato a lunghi digiuni, senza patirne nella sua
forza. Voglio poi aggiungere che sono un alpi­no repubblicano e
disconosco l'esistenza all'interno del nostro sinedrio di un re. Se
re ci fu, ci fu duemila anni fa all'interno di un sinedrio; oggi,
questo re lo lasciamo nelle Chiese, non lo ac­cettiamo nei consessi
di civile costituzione.
Ciò che mi lascia attonito è il documento della verifica perché,
a mio avviso, questa verifica era assolutamente inutile; si poteva
proseguire sul vecchio canovaccio, c'era il problema del ricam­bio
dell'Assessore che poteva avvenire senza andare a toccare i tasti
deboli che esistono indiscutibilmente.
I tasti deboli pro­vengono da lontano e sono stati determinati
da molti aspetti. Il primo aspetto, il più importante, che ha
creato la debolezza di certi suoni è la vecchia legge elettorale
del Consiglio regionale voluta dalla triade di allora; fu, quella,
una pensata da aquila, perché determinò l'incertezza delle forze
politiche per almeno un anno, cioè all'interno delle forze
politiche c'è una crisi di identità.
Mentre già gran parte del
"pueblo"
italiano, e non so­lo,
ragiona in termini di bipolarismo, di trancio netto da una parte o
dall'altra, noi, in Valle d'Aosta, facciamo una grossa fa­tica ad
arrivarci perché i gruppi sono stati selezionati con il si­stema
della proporzionale e all'interno del gruppo sono rimaste le
vecchie incrostazioni di una dialettica bloccata fra le forze
proporzionaliste mentre, in campo nazionale, le cose si stanno
delineando molto bene.
Le cortine fumogene si stanno alzando e si capisce che c'è un
Parlamento che è una mela spaccata in due e, con il Parlamen­to, i
poteri dello Stato. Allora, proiettando la logica del Parla­mento
italiano nel nostro ambito, vediamo che all'interno stesso delle
nostre forze politiche abbiamo dei grossi problemi e li fa anche il
partito di maggioranza relativa, quando nella sua im­magine
parlamentare ha delle scelte e delle opzioni che sono diverse da
quelle che invece emergono in Consiglio regionale.
Quando voi andate a sottoscrivere la collaborazione tra le forze
autonomiste e quelle progressiste e sostenete che questa scelta si
sta dimostrando idonea a garantire l'equilibrato sviluppo e il
rinnovamento della Valle d'Aosta e che il panorama politico
italiano, determinatosi dopo le recenti consultazioni elettorali,
presenta per la nostra regione seri motivi di preoccupazione per
l'avanzata minacciosa di forze ispirate ad un nuovo e più
insi­dioso centralismo, sostenute da gruppi di potere
economico-fi­nanziario oltreché dall'inquietante presenza del
neofascismo, e poi veniamo a sapere che comunque i rappresentanti
di questi partiti sono stati votati, allora vuol dire che ci sono
dei pro­blemi di coerenza.
Come si risolveranno questi problemi? Ci sono alcune formule
canoniche e mi sembra che il primo punto sia proprio di fare andare
avanti la legge elettorale, in modo che si sappia quali sono i
meccanismi in base ai quali l'elettore si possa identifica­re, in
una forza, per poi arrivare alla selezione del Consiglio regionale.
Su questo però si dice poco, non basta arrivare ad una elencazione
dei problemi come si è fatto nel documento. Cosa vuol dire modifica
della legge elettorale? Ci sono almeno cinquanta sistemi elettorali
e, purtroppo, le forze egemoni, le forze più forti, quando si parla
di legge elettorale, drizzano le orecchie e tirano il mantello
dalla loro parte. Saltano fuori dei discorsi strani, tipo quello
dei mandamenti, e chi è maggioran­za relativa nei mandamenti è poi
maggioranza assoluta nel Consiglio regionale. Gli incontri fra i
partiti di maggioranza questi problemi non li hanno sciolti e
quindi è vero che il docu­mento parla della legge elettorale, ma
passa anche oltre, molto rapidamente.
Non si sono poi sciolti neanche altri aspetti molto importanti
come quello dell'ordinamento e delle competenze degli enti lo­cali
o la riforma elettorale dei comuni che già, tra l'altro, esiste; ma
allora su che cosa non si è d'accordo? Non ci sarà mica il
di­saccordo sull'elezione diretta del sindaco? Questi problemi
pos­sono sorgere e non sono ininfluenti, sono aspetti che
modificano completamente tutto il sistema dell'ordinamento. In
sostanza, voglio dire che prima o poi il conto con il bipolarismo
lo dovre­mo fare anche noi e allora dove vuole collocarsi il gruppo
della Fédération, e così rispondo a Marguerettaz? La nostra
colloca­zione, per definizione, per vocazione, per interesse, per
identifi­cazione culturale, era quella di un costituendo Polo
autonomi­sta e noi, in questo Polo, avevamo riposto mille speranze
- al­cune anche pascoliane - fatte di sentimenti che mal si
adattano alla politica.
Speravamo in un Polo, dunque, dove ci fosse una forza egemone ma
non certo una forza dominante con poteri rigidi di veto;
addirittura si potrebbe arrivare all'unione di pic­cole forze
determinanti con rigidissimi poteri di veto. Pensava­mo che fosse
un Polo regionalista aperto ma anche che questo Polo federalista
fosse attraccato a una politica economica non dico neoliberista ma
dove ci fosse molto più mercato, più priva­to, più iniziativa, e
molto meno pubblico. Qui nel documento, per la verità, questi
concetti ci sono già, anche se poi è difficile farli venire fuori
nella politica di tutti giorni, nelle leggi, nei re­golamenti,
negli atti amministrativi dove intravediamo, pur­troppo, ancora la
grossa e preponderante presenza del pubblico e del regionale.
Un'altra cosa che mi ha fatto una certa sensazione - e poi
chiu­do e lascio spazio al mio amico Gino Agnesod al quale vanno i
miei più cordiali saluti e auguri per la sua attività - è che piano
piano anche il panorama politico valdostano si sta muovendo. Anche
qui, all'interno del Consiglio, c'è stato un cambiamento di
tonalità: siamo passati dal si bemolle dei giorni scorsi della
Lega, che chiedeva con insistenza nuove elezioni perché il
Consiglio era delegittimato, al la maggiore, e abbiamo sentito che
tutto sommato va abbastanza bene e io credo più nei piccoli
campanelli che nelle grandi sirene. Ho la sensazione che sotto
sotto, non so dove, sia già in corso un
pourparler
; io non
nego la validità di questo
pourparler
, non nego l'importanza
anche per la Valle d'Aosta di una aggregazione, di un allargamento
del cosiddetto Polo federalista anche alla Lega perché la Lega è
una realtà, è una forza nuova che ha dato prova di carattere e non
vedo perché debba essere esclusa dal circuito federalista in Valle
d'Aosta; non vedo, quindi, alcuna preclusione nei con­fronti della
Lega.
Naturalmente ci sono delle condizioni e cioè che non si tenda
alla maggioranza di 35 Consiglieri che anche in Valle d'Aosta si
scelga - non è più possibile giocare con il fed­eralismo perché
oramai sono tutti federalisti - anche Chiarello.
Ci sono naturalmente diversi tipi di federalismo; allora bisogna
vedere se siamo per un federalismo di tipo liberista oppure siamo
per un federalismo come quello enunciato dalla flebile voce del
collega Florio che, in altri tempi, si scagliava all'Enrico Toti
contro la Giunta comunale di Aosta e oggi è diventato un passerotto
che pigola sempre più piano nel suo nido e tira fuori ogni tanto
qualche baggianata tipo quella che i Governi sono fatti dai grandi
capitali nazionali. Siamo ancora alla vecchia storia di Curcio
delle società multinazionali, cosa di cui non si parla più dal
1979.
Allora i due poli saranno distinti e quindi auspico che esca da
questa verifica, che verifica non è stata, una precisa distinzione
dei ruoli, un Centro-destra e un Centro-sinistra, e su questo abbia
l'elettore la possibilità di operare delle scelte
responsabi­li.
Questo è un passaggio obbligato e sono sicuro che prima o poi si
arriverà a questa scadenza e ci si arriverà in tempi non molto
lunghi; allora dovrà esserci chiarezza e dietro alle cortine e alle
verifiche ci dovrà essere una precisa scelta politica in cui si
dice chiaramente da che parte si sta. Questo sarà finalmente il
successo della chiarezza, sarà finalmente una verifica fatta con la
maiuscola.
Non ho nient'altro da aggiungere e auguro al Presidente Viérin
di poter valutare nel modo migliore questo programma perché il
confronto tra le parti di questa maggio­ranza non sarà facile.
Auspico che ci si prepari alla scelta a cui accennavo prima e il
giorno in cui dovremo scegliere, spero che lo si faccia nel senso
di una massima tutela del nostro Statuto e della nostra autonomia e
che si scelga anche nella direzione della modernità, perché lo
Statuto è una minima garanzia, ma bisogna poi anche considerare
l'evoluzione del diritto, dei co­stumi e della cultura. Grazie.
Presidente -
La parola al Consigliere Marguerettaz
per dichiarazione di vo­to.
Marguerettaz (PpVA) -
I Popolari per la Valle
d'Aosta non voteranno l'elezione di Gino Agnesod ad Assessore al
turismo. Ovviamente non c'è nulla di personale in questo ma, come
sempre avviene in questi casi, c'è un discorso politico. Il
discorso politico si riassume in questo: noi speravamo che la
verifica servisse per fare chiarezza e questo credo che non sia
avvenuto.
Quello che ci auguriamo è che tutto ciò che è successo in queste
settimane serva davvero per dare la carica agli amministratori
regionali perché, con il loro impegno, raddoppino gli sforzi e
quindi producano qualcosa di migliore rispetto a quello che è stato
finora prodotto.
Dicevo poi che, soprattutto dal punto di vista politico, alcune
cose non mi sembrano molto chiare. Ad esempio, in questo dibattito
la questione che io ho sollevato tra le righe non è stata
affrontata; io mi aspettavo che le forze di maggioranza dessero una
risposta al quesito che io ponevo, quesito che riguardava le
affermazioni rilasciate dal segretario dell'Union Valdôtaine, il
quale pubblicamente ha detto che nel giro di poco tempo la
Fédération autonomiste avrà uno spazio nell'Esecutivo.
Ora c'è da chiedersi perché tra un po' di tempo e non ora, c'è
da chiedersi che cosa questo comporterà e quale altra forza
politi­ca fra le forze componenti la maggioranza dovrà rinunciare
ad un assessorato o se, per assurdo, questa maggioranza è
inten­zionata ad istituire un nuovo assessorato per permettere alla
Fédération di entrare in Giunta. A queste mie domande non è stata
data alcuna risposta ed ecco quindi che la verifica, la chiarezza
che oggi dovrebbero completarsi, non fanno altro che proseguire, lo
diceva anche Bich parlando del problema politico più in generale.
Obiettivamente noi ci apprestiamo a vivere queste prossime
settimane, o mesi o anni, in una situazione di estrema incertezza.
Io immagino la preoccupazione anche degli assessori che non sanno a
chi toccherà.
Non ho poi capito se i saluti di Bich indirizzati al nuovo
Asses­sore al turismo siano il sintomo di qualche decisione già
presa. C'è anche un'altra questione che rimane ancora aperta, e
alla quale non è stata data risposta, ma anzi intorno alla quale si
è creata nuova confusione.
Tra le varie forze della maggioranza ce n'è una non molto
grande, Verso l'Alleanza del Progresso, che ha testualmente detto
che si riteneva soddisfatta del lavoro svolto in quest'anno, quando
invece abbiamo letto una settima­na fa su "La Stampa" che un altro
componente di quella forza politica diceva:
"Sul piano
programmatico non si è andati molto al di là dell'ordinaria
amministrazione"
.
Mi chiedo a questo punto: il Consigliere Parisi ha delle
diver­genze con Pascale? Sono delle valutazioni diverse o sono
delle valutazioni che sono cambiate nel giro di una settimana?
Op­pure c'è una divergenza in atto tale da far pensare al
Consiglie­re Parisi di cambiare bandiera?
Una terza questione, che ci riguarda come minoranza ma sulla
quale bisogna fare chiarezza, è la questione "Lanièce". Oggi noi
abbiamo appreso che il Consigliere Lanièce si pone in minoran­za in
maniera chiara come rappresentante del Movimento po­polare
valdostano, ma fa comunque ancora parte della Federa­zione
autonomista o no? Se sì, allora la Federazione è per i 4/5 in
maggioranza e per 1/5 in minoranza? Questa è una situazio­ne non
chiara. Forse che anche qui, viste le "corrispondenze di amorosi
sensi" che abbiamo appena sentito con la Lega, il Con­sigliere
Lanièce sta meditando di cambiare ulteriormente ban­diera nel giro
di un anno? Sono tutte domande alle quali io spe­ravo di avere
delle risposte, ma evidentemente la posta in gioco e l'interesse
vero erano altri.
Concludo dicendo che, per quanto ci riguarda, noi non siamo qui
a supplicare un posto in maggioranza ma a fare una suppli­ca e cioè
che si inverta la rotta nel modo di fare politica. É pro­prio per
questa nostra posizione che i Popolari per la Valle d'Aosta non si
accontenteranno, un domani, di polpette, così come non si
accontentano oggi di carezze che potrebbero tende­re a tenerli
buoni.
Presidente -
La parola al Consigliere Lanièce per
dichiarazione di voto.
Lanièce (GA) -
Anch'io mi asterrò dal votare
l'Assessore Gino Agnesod, non per motivi personali perché sono in
buoni rapporti con lui ma per­ché non ritengo opportuno appoggiare
questa maggioranza la cui linea politica non è affatto chiara. Per
quanto riguarda poi l'intervento del Consigliere Marguerettaz,
difficilmente avrei potuto rispondere alla domanda perché mi è
stata posta solo adesso; vorrei solo precisare che mi sembra strano
che da parte dei Popolari della Valle d'Aosta, come degli organi di
informa­zione, ci sia questo profondo interesse per il
sottoscritto.
Stra­namente nessuno ha fatto caso al Polo progressista dove
esiste la stessa situazione perché c'è una forza come Rifondazione
Comunista, rappresentata dall'amico Chiarello, che sta in
mi­noranza e ci sono altre forze che invece stanno in maggioranza;
la sola diversità è che hanno solamente tre assessori
nell'Ese­cutivo. Quindi io ribadisco che rappresenterò il Movimento
po­polare valdostano che è un movimento che ha apprezzato e ve­de
di buon occhio la Fédération, perché essa è stata costituita per
dare vita ad un progetto politico che si basa, come ho detto
anch'io, sulla creazione di un Polo autonomista e federalista.
Io questo Polo autonomista e federalista non lo vedo e la forza
maggiormente rappresentativa in campo nazionale è qui
all'op­posizione, mentre la Fédération, che è quella che ha
lanciato questa idea, non ha nessuno nell'Esecutivo; ci sono, è
vero, degli intendimenti e, quando questi intendimenti saranno
messi in pratica, allora la mia posizione potrà cambiare ma, fi­no
ad allora, io rappresenterò il Movimento popolare valdosta­no e
starò all'opposizione come lo sono stato fino adesso.
Vorrei ancora segnalare al collega Marguerettaz che è vero che
c'è una certa confusione nei miei confronti ma è anche vero che
dovrebbe stare attento quando fa certe dichiarazioni resoconta­te,
quindi ufficiali, dicendo:
"al momento questa forza politica ha
deciso di non aderire a nessun partito nazionale, anche se non
nascondiamo una grossa attenzione per quello che sta ac­cadendo in
campo nazionale e abbiamo deciso di stare in attesa per vedere
quali saranno gli sviluppi all'interno del Partito Po­polare
Italiano"
.
Sarebbe il caso dunque che gli organi di in­formazione finissero
di presentarli come rappresentanti della DC, perché per esserlo
bisogna aderire al Partito Popolare; o lo hanno fatto di nascosto,
per poi presentarsi al cospetto dell'Union come forza regionalista,
oppure i nostri amici che fa­cevano parte di una corrente
all'interno della DC che si chia­mava "Cambiare con noi" e che io
ho battezzato "Cambiare per noi" continuano a mettere in pratica
certi metodi. Tra poco di­mostrerò che i loro discorsi sugli
incarichi, sui bocconcini, li ri­guardano direttamente, perché è
facile parlare, ma quando poi si tratta di perdere qualche
poltrona, i nostri amici sono molto meno spigliati.
Presidente -
La parola al Consigliere Chiarello
per dichiarazione di voto.
Chiarello (RC) -
Mi sembra che questa mattina,
quando ho detto qualcosa sull'Onorevole Caveri, qualcuno storcesse
il naso. Io ho letto su questo documento che in Italia c'è il
pericolo di forze neofasciste e l'Union che si sente antifascista è
schierata contro queste for­ze; questa posizione mi sembra
piuttosto ambigua.
Dico poi che noi non abbiamo mai chiesto di entrare in
maggio­ranza e, senza fare delle battaglie con Lanièce, dico che
noi ci siamo presentati agli elettori come Rifondazione Comunista e
lo siamo ancora; non so cosa siano altri che si sono presentati
come Democristiani o Federalisti. Noi siamo autonomisti, il Partito
Comunista nel 1972 ha votato in Parlamento una legge per le regioni
e oggi diventa facile parlare di federalismo, lo fanno tutti; però,
non ho ancora capito quale federalismo noi vogliamo e pensate
quanti federalismi ci sono in Italia. Io vor­rei un federalismo dei
popoli, dei territori, e non certo dei capi­tali come ha detto
Bich.
Poi ho scoperto un'altra cosa: io ho sempre combattuto contro il
Centro-sinistra, adesso ho capito che lo stesso Centro-destra va
bene anche a quei socialisti che facevano il Centro-sinistra. Non
penso che ci sia una legge elettorale che possa mettere a tacere
queste cose; io ho espresso la mia stima a Gino Agnesod ma,
giustamente per la differenziazione tra maggioranza e op­posizione,
ritengo che sia la maggioranza a dover rispondere dei suoi eletti e
che noi dobbiamo fare da vigili a questo tipo di Governo: è per
questo che Rifondazione Comunista si astiene pur facendo gli auguri
all'Assessore.
Presidente -
La parola al Consigliere Parisi per
dichiarazione di voto.
Parisi (VAP) -
Tanto per dire a Marguerettaz che
il "nuovo" nasce proprio dal fatto che non ci sono più le
condizioni del passato, quando biso­gnava parlare tutti allo stesso
modo. É chiaro che il "nuovo" può nascere soltanto nel momento in
cui si ha la libertà di pen­sarla in maniera diversa, altrimenti il
"nuovo" non nascerà mai.
Noi comunque avevamo mosso una critica a quella che era una
situazione che ho chiarito prima. Mi sembrava che all'interno della
maggioranza non ci fossero la coesione e la compattezza necessarie
per avere quella spinta necessaria ad attuare il pro­gramma.
Questo è stato fatto e mi sembra che dal confronto sia uscita la
necessità di una maggiore coerenza e quindi non credo che si tratti
di avere due posizioni diverse. Questo è il solo modo di fare
politica; noi vogliamo proporre e fare una politica diversa pur
avendo anche ognuno delle differenziazioni e delle idee
diverse.
Presidente -
Se non ci sono altre dichiarazioni di
voto si può passare alla votazione. Ricordo che su proposta del
Presidente della Giunta si vota sì o no. Ricordo anche che è stato
proposto come Asses­sore al turismo il Consigliere Agnesod.
Presenti e votanti: 29
Schede valide: 29
Schede bianche: 1
Favorevoli: 27
Contrari: 1
Il Consiglio approva.
Presidente -
Dichiaro eletto in qualità di
Assessore regionale al turismo, sport e beni culturali il signor
Gino Agnesod e lo invito a se­dersi al tavolo della Presidenza.
En félicitant le nouveau Assesseur pour son élection je tiens,
au nom de la Présidence du Conseil, à le remercier pour l'excellent
travail accompli en tant que Secrétaire du Conseil et membre de la
Présidence du Conseil régional.
