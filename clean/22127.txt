Classificazione
CONSIGLIO REGIONALE
Attività consiliare d'aula
GIUNTA REGIONALE



Oggetto del Consiglio n. 1796 del 22 febbraio 2006 - Resoconto
OBJET N° 1796/XII - Débat sur le programme présenté par le
Président de la Région.
Président - Je rappelle que ce matin le Président de la Région a
présenté le programme concernant la nouvelle action du Gouvernement
régional. Je déclare ouverte la discussion générale.
La parole à la Conseillère Squarzino Secondina.
Squarzino (Arc-VA) - Credo non sia facile per nessuno oggi
intervenire, abbiamo avuto poco tempo per esaminare il documento,
poco tempo per fare dei confronti e per studiare quanto ci è stato
trasmesso stamani. Proverò a fare una serie di osservazioni, che
non prendono in esame tutto il documento - sarebbe impossibile! -,
ma si soffermano su alcuni aspetti. Vorrei partire dall'"attacco"
del programma:
"un nuovo progetto politico"
. Si annuncia,
quindi, la nascita di un nuovo progetto politico, che aspira ad
avere un grande respiro, un progetto che si allarga anche alle
elezioni politiche del 9 aprile. È un progetto politico che vuole
completare tutta la legislatura fino al 2008, ma che intende anche
andare oltre il 2008. È come se fosse una nuova svolta di 180° che
l'"Union" sta facendo in questo momento, che il Presidente Caveri
annuncia. Siamo ancora sempre colpiti dalla connotazione di novità
e di rinnovamento che questo concetto vuole esprimere. Si dice
infatti a pagina 2:
"il progetto... si fonda sulle linee
programmatiche qui riassunte, nella rapida determinazione di una
stagione di rinnovamento"
. Ora, ho i miei dubbi che possa
venire un serio rinnovamento deciso dopo una rapida determinazione,
anzi sembrava addirittura stamani che il Presidente dicesse - con
orgoglio quasi - che la crisi era durata pochi giorni, quindi si
può parlare di rapida determinazione... ma che tale rapida
determinazione inizi una stagione di rinnovamento... lo dubito,
soprattutto perché non vedo come e dove si sono create le
condizioni per un rinnovamento. Quali sono le differenze fra prima
e ora? Forse la condizione di rinnovamento risiede nella rinnovata
unità nell'"Union Valdôtaine"? Non credo, perché stamani già sia
alcune votazioni, sia alcune voci critiche hanno fatto emergere che
questa unità all'interno del movimento non è stata ritrovata
appieno. Che la condizione di rinnovamento sia nella sostituzione
dei "DS" con "Stella Alpina" e "Fédération"? Che questa sia sintomo
di rinnovamento? Come se i "DS" fossero o fossero stati un ostacolo
al rinnovamento, quasi una zavorra che non consentisse all'"Union
Valdôtaine" di prendere il volo verso lidi più consoni al suo
spirito e ai suoi valori. Ripeto: ho difficoltà a vedere in cosa
consista questa novità del progetto politico.
Possiamo dire senz'altro che c'è una novità nell'impostazione
grafica e nell'accorpamento dei contenuti. I contenuti si sono
accorpati attorno ad alcuni principi ispiratori, alcune parole
quasi magiche riassunte in un grafico e mi sembra in questo di
vedere un po' il nostro "PREFIN", che aveva i suoi grafici, alcune
parole magiche, all'interno del quale tutto rientrava e tutto
veniva valorizzato, giustificato e prendeva apparente consistenza.
È un'impostazione del programma che "rimescola le carte", che rende
difficile fare un confronto puntuale con gli altri programmi, non
chiarisce chi fa cosa, quali Assessorati fanno cosa; viene
demandato al Presidente della Regione un'azione forte di
coordinamento, di collegialità dell'azione di governo, il compito
di coordinare i "dossier" più articolati, il compito di fare da
collante all'integrazione fra i vari programmi settoriali. Credo
che questo sia un compito che da quando è nata tale legislatura è
sempre stato demandato al Presidente della Regione, come se questi
riuscisse da solo a creare una qualità di lavoro che non dipende
solo da lui, lo abbiamo visto con il Presidente Perrin e con il
precedente "Governo Caveri", e temiamo che anche il prossimo
"Governo Caveri" non vedrà la nascita di un nuovo modo collegiale,
perché non è così automatico! Anche perché questo nuovo modo di
lavorare dovrebbe essere impostato praticamente dalle stesse
persone che c'erano prima, quindi non credo che all'improvviso le
persone che sedevano in Giunta cambieranno mentalità solo perché
cambia il "cappello" del Presidente della Regione, "Caveri bis" e
non più "Caveri".
Dicevo, è un programma che enuncia molti temi, autorizzando i
titoli che paiono quelli di moltissimi "dossier", ma senza dare
indicazioni precise di come si vogliono risolvere i problemi. Un
programma dovrebbe dire chi fa cosa e in che direzione, non solo
annunciare che si vuole intervenire su una serie di temi, faccio
degli esempi. A pagina 11 si dice che si porrà l'interesse delle
comunità locali al centro dell'azione regionale, cosa vuol dire?
Vuol dire di tutto, di più. Vuol dire che l'azione regionale prende
come centro l'interesse delle piccole comunità locali? Vuol dire
che ogni singola comunità locale diventa lei da sola perno e centro
di interesse dell'azione di governo? A pagina 16 si parla del
Casinò e proprio su tale tema, che interessa così tanto i
Consiglieri in quest'aula, vediamo che è annunciato un programma di
governo chiarissimo, in cui si sa cosa si andrà a fare:
"il
ruolo del Casinò de la Vallée resta decisivo..."
, ma penso che
non vi fosse bisogno di un programma per scriverlo. Ancora:
"...
sarà necessario fissare le linee di sviluppo per un piano di
rilancio dell'azienda..."
. Pensavo che un programma di governo
fosse un programma in cui fossero indicate le linee di sviluppo,
che dovranno essere seguite nel momento in cui si affronta la
"questione Casinò". Non solo, visto che qui non si dice nulla, si
dà uno strumento per intervenire: la famosa "task force" a pagina
17, una "task force" coordinata dal Presidente della Regione con il
coinvolgimento del Casinò, del Comune di Saint-Vincent, del
Consiglio regionale, delle necessarie competenze e professionalità,
che farà qualcosa, ma cosa? Non credo occorra scrivere un programma
per dire che il Casinò è un problema, che bisogna definire un piano
di sviluppo e che occorre che a questo piano di sviluppo concorrano
tutti i soggetti interessati allo sviluppo del Casinò! A pagina 21
si dice che c'è il fenomeno migratorio, sì, esiste, ma cosa vuol
dire tutto questo? È talmente schematico quello che viene detto,
che addirittura nella sua presentazione il Presidente ha sentito la
necessità di indicare vagamente alcune prospettive di integrazione,
di collaborazione, di rispetto delle persone, cosa che neanche così
vagamente è scritta all'interno del programma. A pagina 19 si dice
che il problema della casa è importante, a pagina 21 si dice che
occorre un piano speciale, ma parlare del piano senza definire le
finalità di questo piano speciale credo sia poco; le confesso,
collega Salzone, che io, sapendola così interessato a tale
problema, avrei sperato di trovare alcune indicazioni più puntuali,
delle linee di direzione e di azione e non solo l'affermazione che
bisogna intervenire. Se prendiamo a pagina 18 il problema
importantissimo dei disabili troviamo menzionati il lavoro e la
scuola, però quale strumento, quali interventi si vogliono fare?
Alcuni degli interventi più importanti nella scuola, che sono la
presenza di assistenti educatori o i docenti di sostegno, questi
interventi concreti non vengono neanche nominati. Non solo, abbiamo
visto finora un'insensibilità rispetto a queste cose, quindi
avremmo voluto come novità registrare una nuova sensibilità
rispetto a tali temi. Potrei fare moltissimi altri esempi, ma
paradossalmente la novità sta nel fatto che il programma non dice
ciò che vuole fare; riprende temi da altri programmi, come se
fossero delle novità; ad esempio, tutta la riforma della pubblica
amministrazione è dal 2003 che è in programma, ogni volta se ne
parla, ma i passi in quella direzione non ci sono stati. Ancora:
"sistema di gestione e di controllo", le "procedure più snelle",
"mobilità interna", "riforma della legge n. 45", sono parole che
continuano ad essere ripetute in quest'aula, ma la novità avrebbe
dovuto essere su questi temi dicendo cosa si andava a fare e con
quali interventi; allora sì, diventava nuovo il programma! Rivedere
lo Statuto: qui c'è la novità di una Commissione speciale, auguri
al Presidente di questa Commissione speciale. Abbiamo già visto al
lavoro questa Commissione speciale, abbiamo visto come si sono
svolti gli incontri, le diatribe, le osservazioni, gli
approfondimenti su tale tema così importante, per poi non "aboutir"
a nulla. Vedo il collega Comé sorridere, non so se è lui che aspira
a diventare il Presidente di questa Commissione speciale... Si
parla di un nuovo Patto per lo sviluppo, una nuova concertazione;
anche qui ripeto nel programma c'era già, è dal 2003 che queste
cose devono essere fatte, è dal 2003 che tali cose vengono
ribadite, riproposte, ma cosa fa sì che rispetto al 2003 sia
cambiato... quali strumenti nuovi devono essere messi in questo
iter... Ancora: il ruolo dell'Università, questo era un punto
forte, ripreso nei programmi precedenti; qui le uniche cose nuove
sono un dislocamento delle sedi, cioè qui si dà per scontata una
decisione che in questo Consiglio non è mai avvenuta, perché,
quando il Consiglio ha deciso di trasformare l'"ex Brambilla" in un
polo scolastico, doveva essere la sede della scuola superiore della
bassa Valle, di tutte le scuole superiori della bassa Valle e non
sede di un polo universitario, perché di nuovo qui stravolgiamo le
finalità di progetti finalizzati a dare adeguati strumenti alle
scuole superiori. Non solo, ma sono decisioni che, come ripeto, non
sono passate per il Consiglio. Sui rifiuti non c'è nessuna novità.
Per l'industria si parla di migliore attrattività, si dice che
bisogna migliorare gli incentivi, ma queste sono cose finora fatte.
Alcune novità ci sono, Presidente, le abbiamo viste e sono novità
che purtroppo ci preoccupano. L'Ospedale: nel "programma Perrin"
c'era un'attenzione prima di realizzare una nuova infrastruttura,
si parlava di completare la terza fase, ma non si diceva
chiaramente "no" al nuovo Ospedale e "sì" all'ampliamento ad est,
come invece sembra voler fare il suo programma. Nella scuola
l'altra novità grande sono i ruoli regionali, questa è una novità
enorme, perché stravolge tutta un'impostazione scolastica e tutta
un'organizzazione ed è una novità che sicuramente troverà i
sindacati pronti ad intervenire. L'altra novità riguarda il
Consiglio. Mi stupisco che il Presidente della Regione si preoccupi
che venga definito un nuovo Regolamento del Consiglio. Ce n'è stato
uno pochi mesi fa, si è concluso faticosamente un lungo lavoro di
limatura, di ammodernamento, di risistemazione di regole per il
Consiglio; esse non sono sufficienti, ma perché? Qui è drammatica
la motivazione che viene fornita, leggo a pagina 9:
"definizione
di un
nuovo Regolamento del Consiglio, volto ad assicurare la stabilità
dell'Esecutivo nel pieno rispetto delle regole democratiche"
,
come se la stabilità dell'Esecutivo dipendesse dal Consiglio!
Finora mi sembra che la storia di questa legislatura abbia
dimostrato che la non stabilità dell'Esecutivo è dipesa piuttosto
da atteggiamenti della propria maggioranza, da franchi tiratori, da
problemi interni alla maggioranza, non dal Consiglio! Anche qui si
confondono i livelli e i ruoli istituzionali del Consiglio, con
l'apporto dei Consiglieri del proprio movimento politico. Sui
trasporti poi... qui c'è un grosso passo indietro, non si dice
nulla sul contenimento del passaggio dei TIR, nulla sul
contenimento del traffico nel tunnel del Bianco, eppure rispetto a
questo c'è una chiara presa di posizione del Consiglio! Ci sono
parole vaghe generiche per quanto riguarda la modernizzazione della
ferrovia.
Noi non vediamo nessuna novità positiva in questo programma, non
solo, abbiamo diverse preoccupazioni: per esempio, quella che da
una parte c'è la volontà di controllare sempre più i servizi
pubblici e il loro personale. Si vuole regionalizzare la scuola, il
personale sanitario, come se mettendo un timbro politico sul
personale di questi servizi si migliorassero. La cosa è molto
grave, perché abbiamo visto cosa ha voluto dire già adesso la
gestione della sanità, pur non avendo un personale sanitario
regionale; più volte abbiamo denunciato in quest'aula come la
logica politica sia una logica che il più delle volte mal si sposa
con la professionalità di chi deve andare ad operare in tali
servizi pubblici. Dall'altra parte vediamo purtroppo che c'è un
incentivo quasi al privato, qui e là diffuso, al privato locale, al
privato nei settori dei servizi, al privato laddove ci sono delle
prospettive di guadagno o degli interessi da gestire. Concludendo,
quando si presenta una nuova maggioranza e un nuovo programma di
governo, credo non sia sufficiente indicare un titolo nuovo: non si
parla più di programma, ma si parla di nuova azione del Governo
regionale, come se fosse sufficiente usare la parola "nuova" per
dare consistenza di novità alle proposte programmatiche! Quando si
usa la parola "nuovo", piuttosto bisognerebbe avere l'onestà
intellettuale di dire qual è il vecchio che si abbandona, perché si
abbandona una prassi vecchia, un programma vecchio, perché si mette
da parte qualcosa che si considera superato. Bisognerebbe dire con
chiarezza cosa del vecchio ha portato alla necessità di costruire
del nuovo, quali sono i motivi politici di questa crisi.
Bisognerebbe dire con chiarezza quali sono i problemi a livello
amministrativo, che vanno affrontati... ci doveva essere almeno un
minimo di lettura della situazione, un elenco delle criticità che
si vogliono superare, i punti nodali da risolvere. Non c'è nulla di
tutto questo, perché - lo sappiamo - la crisi e la necessità di un
cambiamento non sono nate dalla difficoltà di governare con alcuni
alleati o dalla difficoltà di perseguire obiettivi di programmi
condivisi, ma piuttosto dalla difficoltà di tenere uniti e coesi
alcuni "pezzi" del movimento dell'"Union Valdôtaine". Questo
programma, proprio perché non nasce da un progetto politico che
dice chiaramente cosa non andava e qual è la meta da perseguire,
non può che essere l'elenco disordinato di punti, di interventi, di
buone intenzioni che dovranno fare i conti con il bilancio,
dovranno fare i conti con il nuovo quadro politico che si è
formato. Credo sarà molto difficile alla fine del mandato poter
dire con esattezza quali priorità sono state perseguite, perché,
quando si parla di priorità, bisognerebbe avere il coraggio di dire
cosa viene prima e quale è condizione per l'altra; qui invece siamo
di fronte ad un elenco disordinato di punti da perseguire. Sappiamo
la grande capacità di coordinamento del Presidente della Regione,
sarà lui a comporre l'unità. Glielo auguriamo. Buon lavoro, Signor
Presidente.
Depuis 16 heures 10 c'est le Vice-président Lanièce qui
remplit les fonctions de Président de la séance.
Presidente - La parola al Consigliere Lavoyer.
Lavoyer (FA) - Cercherò con questo breve intervento di dare
qualche risposta alle sollecitazioni della collega Squarzino sui
contenuti di tale progetto, almeno per quanto attiene la posizione
della "Fédération Autonomiste" e le motivazioni direi storiche che
hanno fatto intraprendere questo percorso e questo progetto assieme
all'"Union Valdôtaine" e a "Stella Alpina". Già nel lontano 1994 la
"Fédération Autonomiste" auspicava un governo delle forze
autonomiste, ma su questo punto ritornerò dopo. Il nostro movimento
ha sempre auspicato un forte polo autonomista nella nostra Regione,
non chiuso su sé stesso, ma aperto all'esterno. Gli amici dei "DS"
non possono certo dire di essere stati esclusi da noi e il
Capogruppo Sandri questo lo sa benissimo. Ognuno comunque è libero
di fare la propria scelta, ma anche di assumersi le proprie
responsabilità fino in fondo senza scaricarle sugli altri. Detto
questo, crediamo fortemente alla possibilità che la Valle d'Aosta
abbia di uscire da un momento economico molto difficile, partendo
da una forte collaborazione delle forze autonomiste: "Fédération",
"Stella Alpina", "Union Valdôtaine", per un progetto e un programma
di lungo respiro, un progetto che porti al rilancio dell'autonomia
e alla crescita della Comunità valdostana. La "Federazione
Autonomista" ritiene che il rilancio dell'autonomia parta dalla
valorizzazione delle radici culturali e debba arrivare attraverso
l'integrazione di tutte le sue componenti autonomiste; questi
indirizzi si concretizzano sul piano politico in una rivalutazione
dell'Amministrazione regionale, che deve essere sempre più ente di
programmazione e sempre meno agente direttamente coinvolto nella
gestione economica. Crediamo in un maggior decentramento di
competenze e di risorse economiche verso le comunità locali per
renderle capaci di gestire l'amministrazione sul loro territorio;
crediamo nella valorizzazione dell'autonomia come occasione di
crescita economico-sociale e come possibilità di sperimentare nuovi
modelli sia in campo economico e produttivo, sia in quello
culturale e sociale; crediamo nell'affermazione dell'idea
federalista nei rapporti con lo Stato, intesa come la libertà di
ogni comunità di decidere il proprio avvenire nel rispetto delle
altre comunità, rispetto che viene e dovrebbe essere garantito da
uno Stato sempre più federalista. Inoltre sul piano generale,
politico e culturale la "Fédération Autonomiste" si impegna nella
promozione di una nuova legge per l'elezione del Consiglio
regionale, nell'azione di proposta e di stimolo per realizzare una
legislazione regionale che valorizzi la persona umana, la famiglia,
l'associazione e le comunità locali. Chi adesso banalizza quanto
sta accadendo, cercando di portare più lo scontro sulle persone che
sui progetti sarà smentito dai fatti. Lentamente, faticosamente,
qui nessuno ha la "bacchetta magica", tenteremo insieme di ridare
una rotta di navigazione seria a questo Consiglio.
Quello che vogliamo evitare e quello che vogliamo fare. Vogliamo
senz'altro evitare facili trionfalismi, tutt'altro! Il momento è
non solo difficile, ma difficilissimo. Siamo consci e consapevoli
di questo stato di cose, non vogliamo però aderire al progetto di
coloro che hanno come unico obiettivo finale la distruzione e
basta, a noi non interessa costruire dei mucchi di macerie: ecco
perché vediamo debole il famoso progetto alternativo che sta
nascendo - parlo delle politiche -, un progetto non coeso, basato
più sul nemico, basato su toni esacerbati. Non ci interessa la
politica personalizzata, in mancanza di idee creiamo i "mostri"
come elemento unificante di una coalizione. Cosa può unire
attualmente il Consigliere Perrin, l'ex Presidente della Regione
Louvin con "Rifondazione Comunista", con i "No-global", con chi
vuole la liberalizzazione della droga? Vi è un solo elemento
unificante: un nemico comune da abbattere, poi vedremo cosa
succederà. Cosa invece vogliamo fare come "Fédération Autonomiste"
insieme agli alleati "Union Valdôtaine" e "Stella Alpina"?
Contribuire a rasserenare il clima, lo scontro frontale animato da
posizioni personali che porta alla distruzione e alla decadenza di
un sistema e a nessun progetto costruttivo. Vi è bisogno di
moderazione, vorremmo evitare la situazione disastrosa che sta
caratterizzando la campagna elettorale a livello nazionale, dove
nessuno parla di programmi, ma solo di scontri personali. Vogliamo
contribuire alla soluzione dei numerosi problemi con grande senso
di responsabilità. Pensiamo che il rilancio economico della nostra
Valle non possa passare attraverso odi personali, distruzione ed
esplosione dei movimenti politici. Pensiamo sia folle in questo
momento andare ad elezioni anticipate. Vogliamo invece fare delle
riforme istituzionali, quali eventualmente una nuova legge
elettorale per il Consiglio Valle che dia stabilità al sistema; una
nuova legge elettorale per i piccoli Comuni; una modifica dello
Statuto che va modernizzato, consentire l'attuale meccanismo che
prevede il commissariamento prima di eventuali elezioni anticipate
che venga modificato, il problema delle elezioni anticipate in
questo momento - come ha detto bene il Presidente Caveri -
metterebbe il Consiglio regionale in mano ad un commissario.
Caro collega Nicco, adesso vi è un sacco di elogi all'ex
Presidente Perrin, ma dove eravate voi quando l'ex Presidente
Perrin è stato costretto alle dimissioni? Non abbiamo sentito
neanche un sospiro di quelli flebili alzarsi in difesa dell'uomo
Perrin, allineati e coperti... non abbiamo sentito voci forti e
coraggiose che denunciavano sistemi che ora fanno da collante per
la vostra campagna elettorale delle politiche! Solo il collega
Borre per la verità dissentì nella maggioranza. Non ci convincono
tutte queste "folgorazioni sulla via di Damasco", tardive e
sospette, piene di contraddizioni. A proposito di contraddizioni,
cosa dichiarava Rean, il vostro Segretario politico sui giornali?
"Peste e corna" contro questo sistema retto e incentrato
sull'"Union Valdôtaine", però difesa strenua, incomprensibile,
contraddittoria dell'operato dell'"Union Valdôtaine" in quanto
alleato dei "DS" nella maggioranza regionale che non doveva essere
assolutamente modificata. Come si può essere credibili? La verità è
che le contraddizioni non erano nell'"Union Valdôtaine", ma nei
"DS"! Erano nella volontà di partecipare ad un progetto fotocopia
di quello nazionale. Le primarie, che per voi sono state un momento
esaltante, sono state anche un percorso che vi ha costretto ad una
scelta obbligata, non sapevate come uscirne. Anche in questo caso,
anziché assumervi la propria responsabilità, fate la parte delle
vittime che sono state cacciate dalla maggioranza. Nessuno vi ha
cacciati. Vi siete messi fuori voi e noi della "Fédération
Autonomiste" in particolare abbiamo cercato sempre di evitare tale
passaggio. In questo caso è giusto dire che "chi è causa del suo
male pianga sé stesso". A noi, caro collega Nicco, il suo
intervento stamani è sembrato più un inizio di campagna elettorale
per le politiche che un intervento centrato sui problemi del
Consiglio regionale e dell'Amministrazione regionale.
Una cosa la condivido e sono gli elogi all'ex Assessore Ferraris
per le modalità con cui ha portato avanti il suo dicastero. Non
condivido invece l'esaltazione dei 14 anni di collaborazione.
Bisogna ricordarsi che anche la "Fédération Autonomiste" fino al
2002 ha collaborato con i "DS" e con l'"Union Valdôtaine" per
raggiungere i successi elencati. Non è un patrimonio solo dei "DS".
Non è pensabile che, nel momento in cui i "DS" non fanno più parte
di tale maggioranza, questa diventi improvvisamente una maggioranza
senza progettualità, ma già nel 2002 nessuno si ribellò al sistema,
ci si pulì subito la coscienza individuando alcuni personaggi da
punire e da colpire. Non ci fu nessuna analisi seria allora. Dov'è
la credibilità odierna? Dove siete stati fino all'altro giorno?
Parlo non solo dei "DS", parlo anche di Louvin, del collega Perrin
la cui critica è troppo tardiva e interessata.
"Signaux de renouveau"
diceva oggi qualcuno leggendo,
perché adesso tutti sono strenui difensori dell'ex Presidente
Perrin, la stessa Dina Squarzino, ma su questo tornerò dopo,
"signaux de renouveau"
cosa significa? Perché non provare a
lavorare dal di dentro su questo nuovo progetto, che - caro collega
Perrin, mi dispiace che tu non sia presente - in tempi non sospetti
hai condiviso. Sono andato a cercarmi un documento, Protocollo di
intesa per la costituzione di un polo autonomista valdostano:
"A conclusione della verifica condotta dalle forze politiche
costituenti, la maggioranza del Consiglio regionale, preso atto
delle dichiarazioni fatte dal Segretario e dalle risultanze delle
riunioni degli organi direttivi dell'"Union Valdôtaine", le
sottoscritte forze politiche ritengono di inaugurare una nuova fase
che porti a compimento il processo della creazione di un forte polo
autonomista e federalista, per difendere e consolidare i risultati
sinora conseguiti nei rapporti fra Stato e Regione sia sotto
l'aspetto dell'ordinamento che delle risorse finanziarie per far
fronte alle competenze sinora acquisite. Il polo federalista
svolgerà un'azione vigorosa di proposta, di confronto e di dialogo
fra le sue componenti per sancire un programma comune avente come
obiettivo la trasformazione dello Stato in senso federale in
un'Europa attenta alle autonomie locali. Tutto ciò premesso, fra i
sottoscritti rappresentanti dell'"Union Valdôtaine" e della
"Fédération Autonomiste" si conviene nelle seguenti fasi operative
del progetto: approvazione di un documento politico programmatico
sottoscritto dalle forze autonomiste valdostane, liste comuni per
le elezioni europee del 1994, partecipazione organica della
"Fédération Autonomiste" all'interno dell'Esecutivo regionale entro
il luglio 1994, creazione di commissioni miste per affrontare i
seguenti problemi: legge elettorale per l'elezione del Consiglio
regionale che salvaguardi un'equilibrata rappresentanza di ciascuna
componente, legge elettorale per le elezioni comunali, riforma
dello Statuto, forma dello Stato in senso federale e riforma delle
istituzioni. Aosta, lì 19 aprile 1994, firmato per l'"UV" da Carlo
Perrin e per la "FA" dal sottoscritto"
.
Ebbene, Carlo Perrin, oggi c'era la possibilità di dare
concretezza a quello che allora era un auspicio, a quello che
allora poteva anche essere un documento lungimirante. Stimo allora
personalmente il collega Perrin, ma oggi non lo capisco.
Cara collega Squarzino, voi prendete l'elettorato per una
"manica di boccaloni". Cara Dina, il tuo intervento lo potrei
intitolare "l'elogio a Carlo Perrin", io però cambierei il titolo
in: "come si può usare meglio Carlo Perrin"; infatti, Carlo Perrin
è la stessa persona che, quando faceva il Presidente della Regione,
tu e il tuo gruppo avete sempre attaccato frontalmente in modo
preconcetto, allora cerchiamo di essere seri, cosa è cambiato in
questi giorni? Quando parliamo poi di lottizzazione di posti di
sottogoverno, io ho avuto la possibilità di fare l'Assessore con un
tuo ex collega di Consiglio, Elio Riccarand, che peraltro stimo
tantissimo, ma non si può dire che mai si sia sottratto ai doveri
di difendere e di lottare per i suoi rappresentanti nel
sottogoverno. Tutto si può dire, fuorché questo. Lasciamo perdere
allora quella politica incentrata su "slogan" e frasi poetiche,
siamo seri insomma! A te, che ormai hai 3 legislature sulle
"spalle", chiediamo di essere almeno sincera con te stessa e di
evitare alcune contraddizioni. Quando sostieni che l'elettorato ha
dato questo Governo, ma l'elettorato ha dato il Governo "Union
Valdôtaine" e "DS" o soltanto ha indicato i "DS" come forza di
governo? Ha indicato anche l'"Union Valdôtaine" e mi sembra che tu
voglia far tutto, meno che un Governo con l'"Union Valdôtaine"!
Cerchiamo allora di essere più chiari, altrimenti non si capisce
qual è l'obiettivo vero di questa tua posizione.
Voglio quindi, per concludere e tornare ai programmi e alle cose
da fare, sottolineare come quanto "Fédération Autonomiste" ritiene
importante il capitolo delle riforme, con particolare riferimento
al lavoro che doveva svolgere la Commissione speciale. Vedi, anche
qui, cara collega Squarzino, ti debbo smentire, perché qualche
spunto programmatico ce lo abbiamo nel programma, ma ti diamo anche
qualche spunto come "Fédération Autonomiste".
Per quanto riguarda la Valle d'Aosta, essa non deve svendere la
propria autonomia; la valorizzazione moderna dello Statuto rientra
e dovrà rientrare nella richiesta che sale dall'intero Paese di
rafforzare il ruolo dell'amministrazione locale, vedi la riforma
federalista dello Stato, spostando il potere decisionale dal centro
alle periferie e mettendo le Regioni in condizioni di svolgere una
reale autonomia finanziaria ed impositiva. La nuova sfida per la
Valle d'Aosta nel terzo millennio sta nel riempire di nuovo senso
il principio dell'autonomia speciale con un duplice obiettivo. È
necessario fare della specialità della Valle d'Aosta una condizione
utile anche a far crescere l'ordinarietà, mettendo a disposizione
di tutti, Europa, Stato, Regioni, le nostre esperienze accumulate,
nobilitare il rapporto Stato-Regione, spostando l'attenzione dal
perenne contenzioso sulle risorse, attuato finora forse in modo
troppo difensivo dalla Regione, ad un atteggiamento propositivo di
definizione degli ambiti di sperimentazione già attuati e da
attuare con i principi di utilità per tutti. In questa dimensione
la riforma dello Stato in senso federale, una vera riforma, non
quella oggi in discussione, e rispettosa della specificità delle
Regioni a statuto speciale, soprattutto in Valle d'Aosta ha ragioni
antiche. Qui troviamo un terreno fertile, basato sulla tradizione
del pensiero di Emilio Chanoux, oltre che a quello della cultura
cattolica e laica, che da sempre ha attuato un principio di
sussidiarietà, insito nella nostra Costituzione, che suggerisce di
non fare a livello superiore ciò che si può fare a livello
inferiore. L'autonomia della Valle d'Aosta pertanto va considerata
una risorsa che appartiene alla memoria di tutta la nostra
Comunità, una risorsa che però necessita oggi di una rilettura in
chiave moderna, una risorsa che non può prescindere dal contesto
economico e politico dell'Europa; una risorsa che non separa, ma
distingue, non si chiude, ma si apre al confronto; una risorsa che
deve essere ripensata con lo spirito che autonomisti si può
nascere, ma soprattutto si può anche diventare. In questo contesto
il compito che attende la Comunità valdostana è arduo, perché i
cambiamenti di costume ed economici sono molto lenti rispetto a
quanto avviene celermente intorno a noi. L'interpretazione delle
nostre vecchie consuetudini rispetto alle nuove aspettative è molto
difficile da distinguere ed interpretare, in modo molto meno
evidente che in passato, ma più subdolo le nostre conquiste di anni
di autonomia speciale sono spesso messe in discussione e non sempre
si capisce che il pericolo viene dall'esterno e perciò viene
sottovalutato rispetto a piccole "beghe" interne. In questo senso
"Fédération Autonomiste" vuole riprendere il cammino interrotto nel
dicembre 2002 per dare il suo contributo vero di rilancio
all'autonomia, al federalismo e al regionalismo, con un grande
progetto condiviso con altre forze autonomiste: la "Stella Alpina"
e l'"Union Valdôtaine" appunto.
Presidente - La parola al Consigliere Tibaldi.
Tibaldi (CdL) - Vorrei fare alcune considerazioni sul programma
e sull'intervento del Presidente Caveri. Innanzitutto sul
programma: 24 pagine ben confezionate grazie all'ausilio della
tecnologia, 24 pagine che riprendono pedissequamente i contenuti
che abbiamo già visto e nel 2003 e nel 2005, ovvero nell'edizione
del "Governo Perrin" e nella prima edizione del "Governo Caveri".
Sul programma non ho molte cose da dire, qual è la novità che lei
ha apportato a questo programma? I capitoli. Lei ha suddiviso il
programma in capitoli. Ha creato 6 o 7 "slogan", quelli che lei
detesta, quelli che lei ha deprecato come un vizio della politica
nazionale, li ha messi in cima ad alcune pagine secondo un ordine
più o meno logico e ha inventato i capitoli nel programma. Questa è
la novità che ci pare di ravvisare in tale "nouvelle édition" del
"Caveri bis". Per il resto, se uno si legge i contenuti che sono
compresi in queste 24 pagine, ritrova tutte le intenzioni, alcune
delle quali buone e condivisibili, che ci erano già state proposte
dall'allora Presidente Perrin, all'indomani del voto del giugno
2003 e poi da lei quando è succeduto lo scorso anno. Per esempio,
la modifica della legge n. 45/1995, la legge sul comparto pubblico
regionale, comparto unico, i dipendenti, i dirigenti; se ne parla
dal 2002 da quando scoppiò il famoso "scandalo Lavoyer Maccari" e
poi in 4 anni non se n'è più fatto cenno. Si è fatto solo qualche
piccolo intervento di "maquillage" nell'ambito delle cosiddette
"leggi omnibus", poi ricompare regolarmente come un fiume carsico
quando si tratta di affrontare le nuove tesi programmatiche che si
vogliono portare a conoscenza dell'aula.
La parte più interessante è stata forse il suo intervento, che
però era scevro di contenuti politici, perché lei in fondo non
poteva comunicare dei contenuti politici in questa seduta. Lei qui
ha dovuto fare il difensore d'ufficio del suo partito nella
speranza che tale progetto, che vede una riedizione del suo
Governo, guardi fino al 2008 e vada addirittura oltre nella
prossima legislatura. Per carità, l'ottimismo è il "sapore" della
vita, ma lei mi sembra eccessivamente ottimista! Forse ha perso il
senso della ragione, perché nell'ambito di qualche mese... il suo
insediamento l'anno scorso, visto che lei era nato il 4 luglio come
"Governo Caveri", doveva essere di lunga durata, di ampio respiro,
in realtà dopo 8 mesi si è consumata anche questa sua prima
esperienza. Mi piacerebbe allora capire come oggi il "Caveri bis"
riesce a pensare a lunga distanza, andiamo fino al 2008,
addirittura fino alla prossima legislatura. Per carità, forse lei
ha qualche segreto che sarà in grado di farci capire a breve, visto
che il quadro politico regionale ha subito qualche modesta
variazione; vedremo gli alleati quali contributi saranno in grado
di dare in senso innovativo e soprattutto di cementazione di queste
coalizioni che, in realtà, hanno dimostrato tutta la loro
debolezza.
Direi che il suo intervento ancora una volta si è
contraddistinto per alcune citazioni letterarie -evidentemente ama
una certa "letteratura" -, l'enunciazione di qualche parente - i
parenti vengono sempre tenuti in buona considerazione -, il
condannare e lo stigmatizzare il populismo e la demagogia che
avviene oltre gli angusti confini regionali; poi però si ricorre
volentieri a questi "ingredienti" anche quando si deve compilare il
programma sottoposto alla nostra attenzione ma, di fatto, lei ha
dovuto fare una difesa d'ufficio anche piuttosto energica del suo
partito. In questa difesa d'ufficio però sono emerse ancora una
volta arroganze e prepotenze da parte sua. Mi sono segnato due
passaggi significativi: il primo passaggio è che non abbiamo
diritto di processare l'"Union Valdôtaine" e questo è vero, "i
panni sporchi si lavano in casa" fino al punto in cui questo
"lavaggio" non va ad inficiare con lo svolgimento delle funzioni
istituzionali. Il suo partito, Presidente, non è un partito
insignificante, è il partito di maggioranza assoluta sulla base del
risultato del 2003, è il partito che determina, sulla base della
volontà espressa dagli elettori, l'Esecutivo regionale e quindi
quelle che dovrebbero essere le scelte strategiche che dovrebbero
andare a vantaggio della Comunità valdostana. Non può venire in
quest'aula a dirci: "non processate l'"Union" perché è cosa
nostra", non va bene, perché le gestioni della "cosa vostra"
inevitabilmente si riflettono sul bene o sul male della cosa
pubblica, della Comunità valdostana. Dovete sganciarvi allora dal
concetto del "cosa nostra", è "cosa" di tutti i Valdostani! E ci
siamo anche noi che non abbiamo votato "Union Valdôtaine", ci siamo
anche noi che non condividiamo determinati principi, vi è anche una
larga parte di popolazione che attende delle risposte da un Governo
che ha litigato senza dare risposta alcuna alle emergenze della
collettività valdostana. Presidente, un po' meno di prepotenza, di
supponenza da parte sua, perché le questioni inerenti il vostro
partito hanno interferito pesantemente e gravemente sull'andamento
della pubblica amministrazione valdostana, tanto che se siamo
"ingessati", invischiati, impantanati in questo sistema che è
entrato in crisi, e tutti quanti annunciano un rilancio,
evidentemente c'è chi ha dei livelli di responsabilità che sono di
gran lunga superiori. Lei, naturalmente, è il primo in questa
lista.
La seconda frase che mi ha colpito del suo intervento è questa:
"non pensate di governare la Valle d'Aosta senza l'"Union
Valdôtaine"". Anche questa è una frase che fa riflettere, è una
frase che racchiude in sé il "germe" del regime: "senza di noi non
si governa, o noi, o nessuno!". Presidente, ma chi credete di
essere? Si è reso conto, Presidente, della gravità di questa
affermazione? La stessa "DC" che per 50 anni ha dato libertà e
democrazia e garanzia di diritti al nostro Paese si è dissolta in
poco meno di un anno. Penso non vi sia nulla - la storia ce lo
insegna - di eterno, tutto è effimero su questo pianeta, c'è solo
chi sta sopra di noi che è eterno. Dal suo punto di vista, penso
debbano essere riassunti i principi che si sono dimenticati: si può
governare senza l'"Union Valdôtaine"? Oggi no, ma niente impedisce
che un domani ciò possa avvenire. Anche qui allora caliamo di
presunzione, perché, se volete governare, credo che un minimo di
umiltà anche nell'approccio nei confronti della Comunità, delle
altre componenti politiche presenti in quest'aula, dei problemi che
attanagliano la Comunità valdostana... debba essere decisamente a
livelli più umani e non così sovrumani. D'altronde una certa
prepotenza e arroganza è emersa anche stamani dal Capogruppo
dell'"Union", che forse non si rende conto che è il primo... dal
momento in cui l'"Union" è al potere, da più di 20 anni a questa
parte, sta perdendo Consiglieri formalmente, ma anche
sostanzialmente, perché oggi è stato fortemente contestato nelle
sue enunciazioni... un Capogruppo che ignora i principi
costituzionali e purtroppo riveste anche la carica di Presidente
della Commissione autonomia, un Capogruppo che tende a creare crisi
di coscienze in altri suoi colleghi, mentre in realtà la crisi è la
sua e quella del suo gruppo. Penso che chi rappresenta l'"Union" in
quest'aula debba tornare a dimensioni di normalità, forse l'eccesso
di potere ha "invaghito" qualche cervello ed è opportuno che per il
bene della collettività qualcuno di voi riacquisti le dimensioni
della normalità.
Non so quanto la variazione minimale della squadra di governo
possa costituire una risposta efficace ai problemi valdostani. Si
annuncia che all'Assessore Ferraris succederà La Torre, da un certo
punto di vista prima un sindacalista, ora un imprenditore, vedremo
come sarà in grado di dare quelle risposte che attende il comparto
imprenditoriale e produttivo valdostano. Sappiamo che la nostra
Regione è in emergenza, a una grande ricchezza finanziaria
corrispondono delle situazioni di disagio che sono sempre più
diffuse ed acute. Il lavoro, l'occupazione e lo sviluppo rimangono
la grande risposta che manca per la Valle d'Aosta. Si può citare
qualche esempio: il "Grand Hôtel Billia" è stato lasciato nel 2003
con l'intenzione di dargli una soluzione definitiva
all'insediamento della nuova Giunta, così diceva perlomeno Louvin
che nei 6 mesi del suo mandato ha cercato, modificando un
disciplinare, di alleviare forse le illusioni che poi si sono
rivelate delusioni di tutte le persone che lavoravano e tuttora
lavorano, ma in numero minore presso questo grande albergo. È
arrivato poi Perrin, anche lì 2 anni sono trascorsi senza alcuna
risposta, nonostante che questi programmi e questa carta "cantasse"
in un senso diverso; le note qui erano piacevoli sia nel leggerle
che nel sentirle da parte di chi le proponeva ma, in realtà, i
fatti andavano in direzione opposta. Lo stesso è valso per Caveri
che dal 2004 si è assunto le responsabilità massime del Governo
regionale. Non sappiamo se i nuovi alleati saranno in grado di
contribuire fattivamente alla soluzione di tali problemi, crediamo
solo che ancora una volta sia stata sottolineata da parte
dell'"Union" e da chi la rappresenta in quest'aula una nota di
prepotenza, che emana da quel "virus" che lei, Presidente,
giustamente ha citato, un "virus" che ormai vede "appetiti"
insaziabili di potere da una parte ed esigenze pubbliche e diffuse
che attendono delle soluzioni. Gli "appetiti" insaziabili di potere
ormai non collimano più con le esigenze della Comunità valdostana,
perché si cambiano i suonatori, ma la musica rimane quella di
questo "virus" che continua purtroppo ad alimentarsi con ricatti,
con scherzetti, con "sgambetti" fra persone che dovrebbero essere
alleate o colleghe di uno stesso movimento. Persone che vanno
avanti con metodologie che non sono assolutamente proprie della
nostra Comunità, ma che purtroppo risiedono in quest'aula e
impediscono un rilancio e una crescita non solo della Comunità, ma
anche dell'istituzione regionale che oggi non può vantare una
dignità e una capacità forse come anche auspicava Chanoux, che
viene spesso citato dallo stesso Presidente Caveri e probabilmente
non viene sempre citato secondo i pensieri di colui che viene
ritenuto il padre dell'autonomia valdostana.
Presidente - La parola al Consigliere Bortot.
Bortot (Arc-VA) - Il collega Lavoyer mi ha "tirato un po' per i
capelli", io sono un terribile No-global che la settimana scorsa
era a Bruxelles contro la "Bolkestein". Il Consiglio conosce la
"Bolkestein" per averla respinta, perché, se fosse passata, avrebbe
visto nella nostra Regione, essendo una Regione ricca
finanziariamente, un sacco di aziende polacche, rumene, eccetera,
concorrere ai nostri appalti con le condizioni di paga e di lavoro
dei Paesi di origine. Questi sono i No-global, Lavoyer! Sono andato
persino a Portalegre per evitare deforestazioni, per evitare la
privatizzazione delle acque; pensate se fosse possibile
privatizzare le nostre acque nella nostra regione... metà del
programma presentato dal Presidente Caveri potremmo stracciarlo e
dargli fuoco. Bisognerebbe stare attenti allora, è vero, c'è anche
qualche No-global che esagera, sono stato anch'io giovane e ho
esagerato anch'io. Qualche condanna me la sono presa, non per un
certo tipo di reati, ma per altri: ho fischiato Moro in piazza
Chanoux nel 1969, ero ingenuo, sono finito vicino a due poliziotti
in borghese e mi hanno preso subito! Adesso magari con un po' più
di "naso", ci potrei girare al largo.
"Tirato per i capelli" quindi vorrei approfittarne per
intervenire su due argomenti riguardo alla relazione del Presidente
Caveri, ma prima una premessa. Presidente, sono aumentate le
risorse finanziarie della nostra Regione in questi giorni? No.
Caveri -
(fuori microfono)
... non so dove vuoi
arrivare...
Bortot (Arc-VA) - ... no, è importante e glielo spiego subito,
perché per 14 anni...
Caveri -
(fuori microfono)
... i bilanci approvati a fine
anno sono validi per tutto l'anno...
Bortot (Arc-VA) - ... "okay", allora non ci sono aumenti di
entrate. Perché per 14 anni c'è stato un Governo con i "DS"; i "DS"
hanno sempre avuto un Assessore e si sono sempre accontentati di
molto poco dal punto di vista di altre situazioni, di spartizioni,
eccetera, perché interessano di più i programmi e la politica. Qui
adesso c'è stato un cambiamento, ma gli organismi politici che vi
siete portati in casa in questi giorni hanno una forte tradizione
"culinaria", è da qualche anno che sono a digiuno, allora non
vorrei che le risorse finanziarie non fossero sufficienti per
accontentare tutti! A parte le battute, siccome ne ho ricevute di
tutti i colori in questi giorni e stamattina sono stato perfino
accusato di aver fatto fallire un rapporto sentimentale di un
Consigliere con un'altra persona che conosco, perfino di questo mi
hanno accusato! Le battute allora ben vengano, insomma...
Entro nel merito di due punti, uno è a pagina 12:
"applicazione del Piano di tutela delle acque, con l'avvio delle
azioni per risolvere le criticità e per la definizione del
programma generale di interventi"
. Benissimo, mi occupo di
acque a livello dilettantesco e sono felice di vedere scritta
questa cosa, ma poi andiamo a pagina 18 dove vediamo:
"rafforzamento della politica regionale in materia di energie
alternative..."
- sono d'accordissimo -
"... e di produzione
energetica idroelettrica"
. Qui sull'uso plurimo delle acque
dovremmo starci un po' attenti, mi sembra di aver visto nei giorni
scorsi una bella polemica all'interno del Consiglio comunale di
Champorcher relativa a concessioni che vengono date a "go-go", nel
senso che sì esiste un piano acque, però poi l'autonomia dei Comuni
è di fare "joint venture" con chi credono opportuno e fare
centraline dove in linea di massima meglio credono. Il Piano di
tutela delle acque e l'uso plurimo allora va abbastanza a "farsi
friggere".
L'altro punto che vorrei affrontare per essere propositivi,
perché è stato detto di essere propositivi, riguarda le fonti
energetiche alternative, per le quali esiste un'azienda a Padova
che produce pannelli fotovoltaici e che ha commesse per 2 anni solo
con la Germania. La produzione di pannelli fotovoltaici presuppone
un consumo di energia, noi l'energia ce l'abbiamo, potremmo
verificare con il nuovo Assessore - in questo senso voglio essere
propositivo - se vi fosse la possibilità di discutere di eventuali
insediamenti industriali nella nostra Regione per questo tipo di
produzione che ha un mercato immenso, con eventualmente anche
annessi laboratori di ricerca, dato che il silicio, necessario per
i pannelli fotovoltaici, scarseggia perché assorbito dal settore
informatico e con nuove tecnologie. Prima proposta.
Altra proposta. Ero in panchina e ho sentito l'ennesimo
finanziamento alla società di gestione del fondo "Fopadiva", fondi
pensione, fondi integrativi; io sono contrario, ma niente di grave.
A questo punto però esistono dei progetti di legge alternativi o
integrativi di un modo di andare ad integrare le pensioni, dato che
vogliamo liquidare l'INPS - una delle poche buone fatte... ma
lasciamo stare... -, anche qui il nostro gruppo è a disposizione
per porre all'attenzione dell'Assessore competente questi progetti
di legge, onde evitare che tutti gli anni si debba integrare il
mantenimento di una società che non riesce a stare sul mercato e il
fatto che parli io di mercato mi sembra un controsenso.
Evidentemente c'è un problema di eticità di questi fondi, perché i
fondi devono rendere e, se non si sta attenti dove vengono
investiti i fondi, l'integrazione che fanno le persone che lavorano
e consegnano il loro denaro a questi fondi... questi fondi
rischiano - perché devono rendere molto per integrare di molto la
pensione - di venire impiegati in settori come la deforestazione,
industrie chimiche, industrie di armi, lavoro minorile e potrei
andare avanti. Per essere propositivi ripeto che da parte dei
sottoscritti vi sono delle possibilità di fare eventualmente delle
proposte.
Presidente - La parola al Consigliere Fiou.
Fiou (GV-DS-PSE) - Credo che questa fase politica non passerà
alla storia per la qualità politica di noi classe dirigente. La
nostra attenzione dovrebbe essere tutta volta a creare risposte
alle preoccupazioni che una serie di segnali negativi nel tessuto
sociale e nell'economia fanno emergere riguardo al nostro futuro,
ma mi pare che queste questioni emergano poco nell'attuale
dibattito politico. Viviamo in una Regione che, grazie alla
conquista dell'autonomia, alla capacità di autogoverno, ai valori
consolidati nel periodo delle lotte per lo Statuto speciale - che
non a caso sono coincise con quelle della Resistenza, quindi per la
democrazia e per il riscatto della dignità delle persone -, ha
visto crescere e stabilizzarsi livelli di qualità della vita
dignitosi, direi anche riconosciuti sia all'interno che da chi ci
guarda da fuori. Questi livelli di qualità della vita non sono
casuali, ma frutto di una situazione istituzionale e delle capacità
di governo di una classe politica che nel passato ha saputo
esprimere, pur nelle contraddizioni che hanno interessato anche il
passato, guardando più in là del momento contingente. Questa
eredità positiva, che ancora viviamo, pur con i sintomi di
precarietà a cui ho accennato, rischia di essere messa in
discussione certamente da fattori esterni - vedi grandi mutamenti
internazionali e nazionali -, ma anche dall'inadeguatezza di una
classe politica che, anziché progettare il futuro, si spende
soprattutto nella guerriglia di potere. Certo, non è semplice
mettere da parte le proprie collocazioni consolidate negli
schieramenti, anche quelli interni ai partiti, per tentare di
leggere le cause più profonde della crisi della politica
valdostana, magari cercarle fra i legami con la trasformazione
delle motivazioni di militanza dei singoli, oppure nelle logiche
della gestione dei partiti. La scelta della politica come
professione, ad esempio, e la gestione sempre più aziendalistica
dei partiti stanno forse snaturando la politica: è un problema che
ci dobbiamo porre. Il cercare di far prevalere le proprie idee nel
confronto politico rischia di essere sostituito dal far prevalere
le proprie convenienze. Se fosse così, pensate solo quali strumenti
micidiali il mercato metterebbe a servizio della politica, dagli
scambi impropri ai mercanteggiamenti sostitutivi delle mediazioni
politiche, alle cordate, alle clientele e via dicendo. Nelle
convulse trattative di queste settimane vedo emergere molte
preoccupazioni relative alle singole convenienze delle forze
politiche, quando non dei singoli, meno per quanto riguarda il
futuro della nostra Comunità. Vi sono poi stati passaggi che ho
difficoltà in qualche modo a catalogare, se non a capire. Vi sono
prese di posizione che fanno pensare a volontà di ricercare la
rottura, ma per motivi non esplicitati. Al di là degli sbocchi del
confronto, che, se motivati, sono sempre legittimi in politica,
cosa ha creato il clima di incomunicabilità fra "Union Valdôtaine"
e "DS"? Cosa ha motivato l'esibizione di "muscoli" dall'una e
dall'altra parte? Caro Consigliere Cesal, è vero, questo anche a
parer mio... che i "DS" ad un certo punto si sono defilati senza
portare a fondo un chiarimento, ma è anche vero che tale
atteggiamento è stato provocato da un altrettanto atteggiamento
perlomeno arrogante da parte dell'"UV" nei confronti di un alleato
direi per anni corretto. Quale motivo poteva rendere impraticabile
una soluzione, se riguardava i "DS", mentre la stessa soluzione è
andata bene rapportata a "Stella Alpina" e "Fédération"? È una
domanda che continuo a pormi. I "DS" chiedevano quanto è stato
concesso ai nuovi alleati e credo che questa soluzione, rapportata
ai "DS", avrebbe anche creato meno problemi interni all'"UV"; i
risultati di un'incomprensibile incapacità di trattare per
politici, tra l'altro "navigati", come quelli seduti al tavolo del
confronto continuo a dire che mi fa pensare ad altre motivazioni,
che nessuno ha chiarito (da ambo le parti, devo dire). La posta in
gioco - come detto da altri - era un'alleanza consolidata da anni
di collaborazione, collaudata da passaggi anche difficili,
impegnativi, per di più nata da un'esperienza che pare dimenticata
da tutti, noi compresi. Richiamo l'esperienza del cosiddetto
"ribaltone" due, il secondo ribaltone; la nostra alleanza è nata da
quella vicenda, quando abbiamo rimesso insieme i "cocci" di
un'avventura non positiva per entrambe le forze. Credo anche altri
qui dentro possono avere in memoria questo, perché sono stati
attori anche di quegli avvenimenti. Si dimentica facilmente quanta
fatica è costato ricostruire rapporti che non fossero puro
tornaconto momentaneo, ma alleanze consolidate su progetti, su
valori comuni. Questo mi fa anche ricordare che vi sono punti di
contatto fra le vicende di allora e quelle di oggi, ovviamente
nessuna omogeneità, le condizioni erano totalmente diverse, ma due
punti di contatto sì. Allora, se ricordate, l'invadenza di un certo
personaggio politico aveva indotto le forze politiche alleate in
contraddizione con l'"UV" ad allearsi e a realizzare il primo
ribaltone. Oggi parrebbe che ancora l'invadenza dello stesso
personaggio politico abbia scatenato lo scontro interno all'"UV",
che si è riverberato sul quadro politico valdostano. Il secondo
punto di contatto è la debolezza delle alternative frutto del
cambiamento. Allora l'alleanza alternativa all'"UV" si dissolse
anche con un certo disonore; anche oggi non vedo alternative con
prospettive solide, che abbiano un significato di progetto politico
che vada oltre un'alleanza elettorale e questo credo per entrambi
gli schieramenti che si sono formati in queste vicende. Mi chiedo:
ne valeva la pena?
Da una parte auguro lunga vita e proficuo lavoro al nuovo
Governo, e questo per il bene della Valle d'Aosta, perché le
incertezze sicuramente non hanno ricadute positive sulla Comunità,
ma, da quanto è emerso oggi, la coesione mi pare che anche in
quell'ambito sia un po' da trovare. Non solo, il tanto proclamato
appuntamento storico con un Governo di sole forze regionaliste mi
sembra un po' millantato. Vedo non lontano da me forze candidate a
questo Governo, una di esse che è qui perché da destra si è
improvvisamente dichiarata di sinistra, è passata da questa parte,
tanto da espropriarmi anche dal mio "cantuccio"... ora questa forza
si rifà il "trucco" da autonomista e io spero, ma credo che questo
avverrà, si sposterà di nuovo da un'altra parte, facendomi
ritrovare il mio posto. Queste manovre allora potevano avere un
significato perché l'avvicinamento da questa parte gli poteva
permettere qualche scalata, almeno questo alimentava delle
speranze; tale scalata non più possibile da qui, li fa di nuovo
trasmigrare da un'altra parte dove questa ritorna possibile; questo
in tema di coerenza politica. Dall'altra parte cosa ci hanno
guadagnato i "DS", mostrando i "muscoli" e - metto fra virgolette
la frase perché ripetuta nei giorni passati - tenendo la "schiena
dritta"? Il primo risultato è nell'aver contribuito a consegnare
questa Regione in mano ad un Governo spostato a Destra - bel
risultato di un'operazione politica! - e forse, io aggiungo, il
percorso per contribuire al cambiamento del Governo nazionale - a
cui, secondo me, dobbiamo partecipare con grande impegno, si è
fatto più in salita. Il punto più problematico però è l'aver reso
più difficile l'ipotesi di un vero progetto autonomista
progressista, sicuramente questo "strappo" renderà tutto più
difficile, non impossibile, ma più difficile. Nei giorni scorsi
qualcuno ha detto che è stata finalmente superata l'anomalia
valdostana dell'alleanza "DS-UV"; queste cose mi preoccupano, vedo
ancora nell'alleanza della maggiore forza regionalista, nata dalla
Resistenza, e la Sinistra l'alleanza naturale per la Valle d'Aosta,
perché, pur nelle differenze, è portatrice di valori e volontà
progettuali che, secondo me, almeno per la loro collocazione, da
altri non possono essere riprodotti.
Condivido le critiche, che hanno contribuito a questa
situazione, di una deriva clientelare, di occupazione del potere,
che caratterizza molte iniziative dell'"UV". Mi chiedo però se solo
dell'"UV", perché mi pare vi siano logiche simili di gestione delle
varie forze politiche e le contraddizioni interne a loro nascono
anche per questo... qualche volta vogliono magari solo sostituirsi
a tali logiche che sta portando avanti l'"UV".
Accanto alle critiche occorre pensare alle soluzioni politiche
di quadro di governo, non mi accontento della soddisfazione delle
critiche che si possono fare ad altri, delegando nel contempo a
loro di governare i processi, pur non sottovalutando ancora una
volta il ruolo della denuncia corretta. A me questa cosa, facendo
politica, non mi soddisfa, lo faccio solo se costretto; preferisco
essere nel Governo e costruire anche se a fatica. Ripeto, la
denuncia non è sempre distruttiva ma non si può rinunciare ad una
delle prerogative fondamentali di una forza politica che è
l'impegno di governo. Accanto a questo non credo neppure più
credibile il disegno "ni Droite, ni Gauche" che sta dietro la
scelta del nuovo Governo regionale, la vedo tanto come una scelta
di "rattoppo". Ho già detto prima che non mi sembra una scelta di
prospettiva ed è difficile da giustificare politicamente. Ho
seguito un po' le vicende del programma, ci sono alcuni punti che
sono stati modificati e qualcuno che mi preoccupa anche: ad
esempio, la distribuzione a pioggia dei proventi della "CVA",
perché sicuramente questa non va nella direzione di investire le
risorse per un nuovo sviluppo, ma piuttosto continuare con la
distribuzione di risorse "a pioggia" e perciò con un meccanismo di
sviluppo che mi pare dobbiamo considerare a fine corsa.
Ultima considerazione e chiudo. Questa questione di giustificare
una posizione "ni Droite, ni Gauche" mi sembra anche non legata
alla natura dell'"UV" stessa, che è nata dalla Resistenza, che ha
scelto l'Antifascismo in quel contesto, non si è resa neutra e oggi
non può essere indifferente a quanto avviene in campo nazionale e
internazionale, dove vengono richieste scelte di campo anche
impegnative.
Chiudo riprendendo la considerazione iniziale. Tutti questi miei
ragionamenti, messi lì un po' alla rinfusa, mi fanno veramente
pensare che noi come classe politica non abbiamo saputo dare
risposte adeguate a quanto ci chiedeva la situazione, anzi credo
che i passi fatti complichino soltanto la ricerca di vere
soluzioni.
Presidente - La parola al Consigliere Viérin Marco.
Viérin M. (SA) - Devo dire che il collega Fiou ha avuto come
sempre un atteggiamento costruttivo, come il gruppo "Stella Alpina"
ha sempre cercato di avere in questi anni in Consiglio. Dobbiamo
però anche ricordarci che siamo di fronte a un vero progetto
politico, come diceva la collega Squarzino. È la prima volta dal
dopoguerra che in questo Consiglio nasce una maggioranza di sole
forze autonomiste; era ed è un obiettivo costante del nostro
movimento. La "Stella Alpina" ha perseguito da oltre 8 anni non
solo con gli attuali dirigenti del movimento e del gruppo
consiliare, ma anche con altri Consiglieri che sono passati su
questi banchi, ricordo Massimo Lévêque, Adolfo Dujany, Martin,
Piccolo, Rudi Marguerettaz, eccetera, tanti Consiglieri che hanno
sempre sostenuto dalla nascita di "Stella Alpina" di perseguire
questa idea.
Si accusa oggi l'"Union Valdôtaine" - e non devo essere io a
difenderla - di un tradimento verso l'elettorato. Già il collega
Comé ha detto bene stamani, se uno vede i risultati delle elezioni
degli enti locali, sono lì a dimostrarlo ma, se uno vuole vedere
non solo i dati delle elezioni regionali del 2003, ma anche di
quelle del 1998, i dati sono lì a dimostrare che oltre il 65% dei
voti espressamente conteggiati validi è andato alle forze
autonomiste. Probabilmente si doveva fare tale scelta prima, non lo
so, ci sono stati impedimenti; il collega Lavoyer oggi ha fatto
alcuni passaggi anche in merito a questo su idee che erano già nate
nel 1994 e che dovevano essere portate avanti, ma che si sono
"incagliate" per cosa non possiamo saperlo.
Oggi è un altro giorno e per "Stella Alpina" è un giorno molto
importante e un giorno importante deve essere coronato anche di
obiettivi che un movimento si era fissato, anche programmatici,
perché di "slogan" non si può vivere, la nostra Comunità ha bisogno
di vivere sulla concretezza del giorno dopo giorno, ma anche di
scelte soprattutto a medio e a lungo termine. Il gruppo "Stella
Alpina" ha dato il suo contributo anche nel programma; non mi
soffermo su tutto il programma che è molto lungo, lo ha in parte
affrontato anche il Presidente della Regione, ma voglio soffermarmi
su alcune cose che "Stella Alpina" ha voluto con forza e ringrazio
le forze di maggioranza di averle anche molto condivise, quindi
inserite nel programma di tutti... cose che "Stella Alpina" chiede
da parecchio tempo. Ad esempio, il discorso di prestare particolare
attenzione alle famiglie, che devono diventare il soggetto
principale nelle politiche governative, non si può pensare che la
famiglia - chiedo scusa al collega Fosson - sia solo seguita da uno
specifico Assessorato. Il problema della famiglia è sempre più
importante, tutti gli Assessorati dovrebbero seguire in merito alle
scelte che faranno con attenzione se queste scelte vanno ad
incidere pesantemente sulla crescita e la permanenza del nucleo
familiare. Oggi anche in Valle d'Aosta il discorso familiare sta
regredendo e il discorso familiare è stato alla base della nostra
tradizione e della nostra storia.
Altra cosa: avviare nuove iniziative fuori delle politiche
giovanili, in modo da coinvolgere i giovani nelle diverse azioni e
scelte che li riguardano, evitando che siano semplici fruitori
passivi. Troppo spesso abbiamo formato i giovani e poi con quella
formazione si sono trovati disoccupati. È vero che questo fatto non
può essere cambiato da oggi a domani, ma bisogna pur partire, anche
sull'Università dovremo fare dei ragionamenti, perché non possiamo
continuamente "sfornare" persone che si laureano in certi ambiti
per i quali qui non troveranno lavoro, altrimenti faremmo un danno
come era emerso nella storia della Valle d'Aosta quando si parlava
degli spazzacamini. In Valle d'Aosta non c'era lavoro, quindi si
doveva emigrare. È giusto allora dare la cultura, ma è giusto anche
fare molta attenzione di non avere persone che si sono
specializzate solo in un certo campo, altrimenti creiamo delle
persone che devono emigrare.
"Prevedere opportune risorse da utilizzare per il rilancio
dell'industria, dell'attività e dell'economia valdostana". Questo
Consiglio oltre un anno fa ha approvato anche con il nostro voto un
documento in tale campo; quel documento ha previsto alcune scelte
anche reali, però ad oggi quelle indicazioni non hanno avuto
seguito. È importante che si riparta da quel documento che è stato
approvato non dalla passata maggioranza, ma è stato approvato in
modo trasversale. Se su un documento approvato in maniera
trasversale in quest'aula non abbiamo la capacità di dare
compimento almeno in parte a quanto ivi scritto, vuol dire che la
riflessione deve essere molto più attenta e qui condivido quanto
diceva il Consigliere Fiou che non tutto quello che si dice si può
fare, ma almeno il 50% dovrebbe essere fatto.
Passo poi a due cose che tutti quanti capiamo, un argomento che
abbiamo discusso con il Consigliere Borre concernente le
agevolazioni tariffarie autostradali. Qualche passo su tale campo
era già stato fatto, è stato nominato un gruppo di lavoro che
doveva dare dei risultati, però deve essere un impegno di questa
nuova maggioranza di dare una risposta che sia di un certo tipo o
di un altro tipo. I cittadini devono sapere cosa intendiamo fare su
questo fatto. Altra cosa sul discorso delle tariffe agevolate
relativamente all'energia elettrica a favore delle famiglie e delle
imprese. Qui non concordo con il collega Fiou, perché da troppi
anni abbiamo dato tanti soldi a imprese che sono venute in Valle e
se ne sono andate senza neanche ringraziare i Valdostani. Ai
Valdostani è rimasta la disoccupazione, vediamo dei casi in bassa
Valle che sono ancora lì, famiglie che stanno vivendo quel dramma;
allora io dico che, se le imprese devono venire da fuori Valle, che
vengano sapendo cosa trovano e, se diamo la possibilità di avere un
minore costo dal punto di vista energetico, è chiaro che le imprese
sono tentate a venire in Valle, ma non sono tentate perché fanno
già un conteggio matematico o economico di rimanervi 2 o 3 anni e
quando è loro conveniente di andarsene... perché a quel punto
daremo un "quantum" di aiuto finché rimangono in Valle, perlomeno
non ci avranno portato via niente. Come dice lei, collega Fiou,
incassiamo e poi distribuiamo. Qui ci lamentiamo sempre della
burocrazia europea, del problema di poter intervenire a favore
delle imprese... qui supereremmo l'ostacolo, daremmo un po' a tutti
in senso uguale, perché bisogna anche ricordarsi un'altra cosa: è
bene far venire nuove imprese in Valle, ma è indispensabile che
quelle che ci sono non falliscano, altrimenti, se a quelle che ci
sono chiediamo di rimanere competitive anche se sono distanti dal
mercato, mentre a quelle che vengono diamo dei contributi, facciamo
una sperequazione. Vogliamo iniziare non a premiare, ma ad
agevolare la permanenza in Valle di chi già produce lavoro da
decenni, dagli artigiani agli agricoltori, dagli albergatori ai
ristoratori, a tutto il mondo delle partite IVA?
Altro discorso è il principio della sussidiarietà, sul quale non
sto a dilungarmi. È un principio che sta a cuore a tutto il
Consiglio, però è bene precisarlo. Assunzione di responsabilità
quindi. Sta a noi non tradire un progetto nuovo con enormi
aspettative dei Valdostani e noi la nostra parte di responsabilità
l'abbiamo messa fin dall'inizio nella stesura anche del programma,
che condividiamo in pieno e che ci impegniamo a portare a
compimento. Questa nuova maggioranza ci darà più forza per
mantenere la nostra identità da poter esprimere sia in campo
nazionale che europeo e qui dobbiamo ricordarci che l'Europa è
sempre più distante dalla gente. Sempre più sentiamo dire che
questa Europa è distante, è ingombrante, crea più problemi di
quelli che risolve. Questa identità allora dobbiamo ritrovarla e
sotto tale aspetto direi che il futuro della Valle d'Aosta si gioca
sulla nostra capacità di salvaguardare e valorizzare le nostre
idee, le nostre risorse e quindi le nostre tradizioni e il nostro
diritto di decidere noi stessi per il nostro futuro con senso di
responsabilità.
Presidente - La parola alla Consigliera Viérin Adriana.
Viérin A. (UV) - D'abord je tiens à rassurer tout le monde, je
ne parlerai pas du mouvement de l'"Union Valdôtaine" et de tous les
problèmes qu'il rencontre. Trop d'intervenants l'ont déjà fait tout
au long de cette journée, moi j'essaie de le faire avec difficulté,
je vous l'avoue, mais dans les lieux députés. Ce ne sera pas ici
aujourd'hui. Je ne vous parlerai pas non plus d'élections
politiques, j'ai grand peur qu'on en parlera de trop dans les
semaines à venir et je ne vous parlerai pas non plus du programme
de législature. Je commence simplement en disant que je voterai ce
Gouvernement, comme j'ai voté le Président ce matin et tous les
Gouvernements précédents. J'aimerais par contre vous entretenir sur
quelques considérations. Hier soir j'ai eu l'occasion de voir le
journal télévisé de "RAI 3", il débutait avec les nouvelles
politiques, une vraie nouveauté car lors des 2 derniers jours un
"black-out" complet sur la politique s'était instauré, on ne
comprenait pas, et il débutait avec un titre frappant: "Demain
journée historique pour la Vallée d'Aoste". J'ai du mal, je vous
l'avoue, beaucoup de mal à partager ce point de vue. A mon avis les
journées sont historiques quand il se produit un événement
extraordinaire, quand une guerre s'achève, quand on libère une
population d'une dictature, quand on invente quelque chose
d'extraordinaire pour améliorer la vie de l'humanité, ou bien
encore quand on trouve une idée planétaire, des accords partagés
pour évoluer positivement vers un monde de paix et de solidarité,
ou bien - et c'est le volet contraire - toujours à mon avis, les
journées sont historiques quand elles correspondent à des
événements néfastes à cause d'un grave désastre, d'un cataclysme,
d'un déclenchement d'une guerre, d'un acte de violence et de haine
qui ébranle nos esprits. Bon, "ébranle nos esprits" c'est peut-être
trop fort, parce qu'il faut bien le dire on est de plus en plus
désabusés, les nouvelles, même les plus terribles, nous passent
souvent au-dessus de la tête, peut-être parce que nous ne voulons
pas être concernés par les mauvaises choses qui se passent
ailleurs, en oubliant souvent que tout ce qui se produit sur la
planète finit toujours, tôt ou tard, de près ou de loin, par nous
concerner directement.
Pour "revenir à nos moutons", comme diraient les français, et
donc à la journée d'aujourd'hui, je me permets de refuser de
l'appeler historique, il s'agit simplement d'un moment de cette
deuxième législature; législature née sûrement sous des mauvais
auspices si nous la regardons objectivement. On vient de franchir
le cap de la moitié de la législature et nous votons le troisième
Gouvernement. Nous vivons un moment de grande difficulté et de
grande confusion, un moment où l'agressivité, les rancunes, les
coups bas, le mépris sont encore malheureusement à la une. Le
dialogue, vrai, franc, loyal, seul vrai espoir pour trouver une
réelle entente et un vrai partage n'est pas encore très diffusé. De
plus les Valdôtains ont bien du mal à comprendre ce qui se passe
dans les Palais de la politique, ont bien du mal à comprendre qui
fait quoi et le fossé qui nous sépare de la société civile ne fait
que s'agrandir. Néanmoins on est là et c'est sûr nous avons la
responsabilité d'assurer un Gouvernement à cette Région, nous avons
le devoir de répondre aux instances et aux problèmes de cette
Communauté, mais nous avons également le devoir de faire en sorte
d'être compris. De ce point de vue, quelles qu'elles soient nos
positions respectives de chacun d'entre nous, je vous assure qu'un
grand boulot nous attend et on a surtout, avant tout, le devoir,
l'obligation, la nécessité urgente de retrouver une valeur, base
essentielle pour éviter toutes dérives, voire de nouvelles fautes
de parcours: le respect. Le respect non seulement des institutions,
des rôles, je veux vous parler du respect de la personne, de l'être
humain. Je me dois donc, M. le Président Caveri, de vous demander,
comme par ailleurs je l'ai fait en occasion des entretiens privés
que nous avons eus ces derniers jours, de vous porter garant de
l'application au quotidien de cette valeur: le respect. Je suis
sûre que vous ferez tout le possible et je vous en remercie
d'avance. Bien sûr quelqu'un pourra même dire que mes requêtes sont
peu de choses, ce sont des requêtes au rabais, ici tout le monde
parle de grands arguments politiques. Je ne crois pas, sans les
valeurs de base on ne peut rien construire. Ici j'ai l'impression
que tout le monde ait un petit peu tendance à l'oublier. Un grand
travail nous attend et, permettez-moi, de quelque part il faut bien
commencer. Je suis naïve, idéaliste, farouchement optimiste, tant
pis, je suis ainsi. Mais je tiens à vous solliciter: commençons par
les "fondations". Bon travail, M. le Président, et bon courage.
Merci à tous.
Presidente - La parola al Consigliere Frassy.
Frassy (CdL) - Presidente Caveri, lei 7 mesi fa esordì in
quest'aula partendo dai numeri, evidentemente lei dà una certa
importanza alla cabala, la scienza che studia i numeri. Aveva
esordito dicendo allora che, essendo il 4 luglio, era una data
importante per gli Stati Uniti e che, di conseguenza, poteva essere
di buon auspicio. Devo dire che forse quei numeri iniziano a
tornare in maniera prepotente nella sua vicenda politica regionale:
era il 4 luglio, ma era il settimo mese dell'anno il mese di
luglio, 7 mesi sono stati quelli che hanno caratterizzato la sua
prima e breve avventura politica di maggioranza, il 17 e di nuovo
il 7 torna nel giorno in cui avete ufficializzato la crisi e 7 sono
i punti che lei porta come priorità di quella che lei definisce la
nuova azione del Governo regionale. Presidente, non sono un esperto
di cabale, di conseguenza non so cosa voglia dire il 7 ma, fossi al
suo posto e considerando che lei si preoccupa di dare rilievo anche
ai numeri, le direi di approfondire il significato del numero 7
nella cabala, perché al suo Governo ritengo non abbia portato
granché bene.
Archiviata questa parentesi da cabala, penso vadano fatte le
riflessioni di tipo politico e le riflessioni di tipo politico lei
non le ha volute fare o forse non le ha potute fare. Non le ha
fatte sicuramente nella lettera, con la quale ha dedicato due terzi
del suo scritto in ringraziamenti a coloro che le hanno consentito
di fare il Presidente per 7 mesi; non le ha affrontate in quella
che ho definito nell'intervento precedente una lezione di ballo,
ossia quella del passo indietro per andare avanti, e non le
definisce neppure nella nuova azione di governo che ha sottoscritto
e fatto distribuire al termine del suo intervento, e non ha
sicuramente dato argomenti politici a questo nuovo progetto. Penso
che però qualche riflessione debba essere fatta comunque, perché
riteniamo che molte volte le parole siano importanti, ma le parole
sono importanti quando vengono messe a confronto con i fatti. Lei
nella sua prima pagina di tale nuova azione di governo - fra
l'altro, il concetto è stato ripreso dagli organi di stampa - dice
che questa appare come
"l'unica risposta seria contro i rischi
del populismo e della demagogia in un periodo in cui alla politica
vengono chiesti impegno e serietà"
e che il nuovo progetto
politico nasce nell'area autonomista e regionalista dall'accordo
fra "UV", "Stella Alpina" e "Fédération Autonomiste". Penso che
questa affermazione vada verificata, non voglio mettere in
discussione il ruolo autonomista e regionalista dell'"Union",
perché penso sia scritto nella storia di tale partito, ho qualche
dubbio sui suoi nuovi "compagni di viaggio". Voglio allora
ricordarle quello che veniva dichiarato in quest'aula solo il 20
aprile 2005, il collega Salzone diceva che
"concretizzavano con
lo spostamento di posto all'interno di quest'aula un processo
politico unitario per costruire un forte omogeneo soggetto
riformista di Centro Sinistra..."
, aggiungeva poi:
"...
non siamo interessati a questioni di maggioranza, perché
riteniamo che altri prima debbano risolvere i problemi
interni"
. Penso che stamani "gli altri" - mi sembrava evidente
che il riferimento fosse al suo partito, Presidente - i problemi
interni non li abbiano ancora risolti; abbiamo visto che il collega
Perrin ha preso delle decisioni significative rispetto al suo
gruppo di appartenenza, abbiamo sentito l'effetto dell'intervento
del Capogruppo dell'"UV" Cesal, che ha suscitato una serie di
reazioni di sconcerto e di disappunto nel gruppo dell'"Union". Il
collega Salzone proseguiva dicendo che il loro ruolo sarebbe stato
nella chiarezza... avrebbero dovuto portare avanti fino alla fine
della legislatura questa nuova posizione del Centro Sinistra
unitario; in realtà, questa loro posizione è durata molto meno di
un anno. Rafforzava questa posizione La Torre, candidato a
sostituire i "DS" in maggioranza:
"il problema è politico, non
si può essere conservatori, progressisti o riformisti, noi non
possiamo essere tutte e due le cose, il nostro è un processo di
avvicinamento al Centro Sinistra; lo abbiamo iniziato al momento in
cui ci siamo separati con "Stella Alpina", l'area autonomista è già
sufficientemente affollata..."
- non ci sembra che ultimamente,
a parte la defezione di questa mattina del collega Perrin, vi sia
stato uno sfollamento dell'area autonomista -
"...
dobbiamo avere la capacità di uscire dall'area autonomista pura,
che è occupata dall'"Union", per schierarci da una parte o
dall'altra"
. Perché ho voluto ripercorrere queste
dichiarazioni? Non certo per celebrare l'ingresso in maggioranza di
"Fédération", ma perché il nuovo progetto politico - dice il
Presidente Caveri -
"nasce in un periodo in cui alla politica
vengono chiesti impegno e serietà"
. Presidente Caveri e
colleghi dell'"Union", se questa è la serietà sulla quale questo
nuovo progetto politico fa fondamento... penso che si commenti da
sola, nel senso che è la serietà di chi passerà alla storia di
questo Consiglio per aver fatto il "gioco dei quattro cantoni", per
aver sperimentato tutte le posizioni politiche utili a conseguire
un ingresso in maggioranza, che non abbiamo capito su cosa si
fondi.
Qui cerco di entrare nella "situazione" del programma, perché,
quando lei titola "una nuova azione del Governo regionale", noi
sfogliamo il programma e immaginiamo di trovarci del nuovo, ossia
di trovare quei fatti significativi che avrebbero potuto e dovuto
connotare un Governo che si sgancia dalla Sinistra e che acquisisce
una fisionomia più autonomista e più regionalista. Dov'è allora che
siamo andati a cercare questi concetti? Siamo andati a cercarli in
quei concetti che dovrebbero essere cari soprattutto a chi coltiva
certe sensibilità. Il collega Viérin nel suo intervento ha
enfatizzato il concetto di famiglia, ha detto che come gruppo hanno
portato un contributo importante al programma, in cui è contenuta
ad esempio la famiglia. Noi siamo andati a vedere cosa accade alla
famiglia, in effetti a pagina 5 c'è un titolone dove si parla di
famiglia, poi seguono 3 pagine dove la famiglia scompare. Mi
dispiace, caro Viérin, vi siete fermati ai titoli, nel senso che
non avete letto i contenuti che qualcuno ha dato a quei titoli,
perché una Regione a servizio del cittadino, della famiglia e della
comunità nelle 3 pagine dedicate alla famiglia... di famiglia non
si parla una sola volta, salvo dire che bisogna dare dei servizi da
assicurare ai cittadini valdostani e alle loro famiglie, ma non c'è
una sola parola in questo capoverso relativa alla famiglia. Siamo
andati a vedere come pensate di gestire lo sviluppo e fra pagina 11
e pagina 16 si parla di sviluppo, ma nel parlare di sviluppo, al di
là di affermazioni generali, non abbiamo trovato delle suggestioni,
non abbiamo trovato delle idee innovative rispetto ai problemi
dello sviluppo. Dite che il settore turistico dovrà essere
stimolato con la nascita di forme di sviluppo equilibrato e
innovativo, e allora quali sono? Non lo dite. A pagina 16 dite che
bisogna reindustrializzare le aree strategiche, immaginando
soluzioni e strumenti innovativi, quali sono? Non lo dite.
Affermate che ci va una "partnership" pubblico-privato attraverso
il finanziamento della ricerca e dell'innovazione per giungere alla
realizzazione di una rinnovata politica industriale valdostana. Una
bella affermazione che ci piacerebbe capire poi attraverso quali
scelte strategiche possa passare.
Abbiamo la sensazione, Presidente, che, pur essendo ormai a metà
legislatura, a qualcuno sia sfuggito il calendario politico, perciò
avete fatto un'elencazione dei problemi, e sono sempre tanti, a
dimostrazione che questa nuova azione del Governo regionale è più
"pesante" da un punto di vista delle enunciazioni di quanto non lo
fosse il programma di legislatura del luglio 2003 e di quanto non
lo fosse l'integrazione del programma di legislatura del 4 luglio
2005. Questo vuol dire due cose: in primo luogo che l'"Union" fino
ad oggi ha ignorato di risolvere i problemi della Valle d'Aosta,
perché a quasi 3 anni dall'inizio legislatura l'elenco dei problemi
non solo è uguale a quello di inizio legislatura, ma è addirittura
aumentato, perciò sicuramente vi è il fallimento di un certa azione
di governo e il fallimento soprattutto di chi quella azione di
governo l'aveva "sulle spalle", in quanto ne aveva la
responsabilità e competenze di governo, perciò questo è il
riconoscimento di tale fallimento. Vi è poi l'inconsapevolezza del
trascorrere del tempo e del tempo che rimane. Qui non vengono
individuate delle priorità e non si dice nulla di tutto quello che
si potrà fare nei 2 anni e mezzo che residuano. È un programma che
riteniamo debole ed è un programma che ignora la realtà delle cose.
Mi vorrei soffermare a pagina 4, dove in maniera schematica voi
riassumete i 7 punti con una serie di "slogan":
"la nuova azione
del Governo regionale mira a una concertazione"
, io le domando,
Presidente Caveri, dov'è stato lei nei 7 mesi scorsi? Le dico solo
che abbiamo appreso non più tardi di ieri - non per i "si dice", ma
per bocca di un autorevole esponente sindacale, il Segretario del
SAVT - che l'USL sta adottando dei sistemi di reclutamento nel
comparto amministrativo con un uso improprio degli strumenti
innovativi della legislazione nazionale, ossia la "riforma Biagi",
che, come ben si sa, all'articolo 1, comma 1, sancisce la sua
inapplicabilità alla pubblica amministrazione e, di conseguenza,
anche all'USL, e addirittura assume con contratti a tempo
determinato e con applicazione del contratto metalmeccanico profili
amministrativi. Non solo, è stata annunciata una denuncia in sede
di magistratura del lavoro per comportamento antisindacale. Mi
chiedo allora se ha senso parlare di concertazione quando nei mesi
recenti, quando lei aveva responsabilità di governo, la
concertazione sicuramente l'avete bypassata. Mi domando anche quale
sia il concetto del benessere dei cittadini che esprimete, quando
nel benessere dei cittadini ci dovrebbe essere la certezza del
lavoro. Anche su questo penso che qualche parola andrebbe spesa, ma
nel programma non ce n'è traccia. Il problema del precariato in
questa Regione a diverse latitudini è un problema che forse non ha
precedenti neppure ad altre latitudini; abbiamo una scuola che è
per il 30% sostenuta da insegnanti che vi operano a titolo precario
per il noto problema dei bandi e delle immissioni in ruolo, abbiamo
tutta la gestione di una parte della cultura in riferimento ai siti
museali che vive sul precariato, abbiamo tutto il settore della
forestazione che vive di precariato. Penso che, nel momento in cui
si parla di benessere dei cittadini, bisognerebbe che qualcuno
mettesse al primo posto il diritto ad un lavoro certo, perché, se
il precariato è una condizione del mondo del lavoro, riteniamo che
una pubblica amministrazione non possa continuare a gestire settori
vitali rispetto alle vostre scelte politiche con lo strumento del
precariato: o fate la scelta della messa in ruolo in questi
settori, o fate la scelta dell'esternalizzazione di tali settori e
li rimettete sul libero mercato.
Rimanendo a questo programma, riteniamo sia un programma con
degli "slogan" forti, con l'elenco dei problemi, un programma dove
non si individuano le soluzioni e soprattutto dove manca quel "DNA"
della svolta. Non si capisce bene quale sia stato l'apporto delle
nuove formazioni che sono entrate a sostenere l'azione di governo
del gruppo "UV" e siamo quanto mai preoccupati per il ruolo che
gioca non tanto e non solo "Fédération" - che continua a giocare il
suo ruolo e lo gioca bene dal suo punto di vista, perché ha
conseguito la possibilità di inserirsi in maggioranza e di entrare
in Giunta -, quanto piuttosto "Stella Alpina", perché non esiste in
nessuna democrazia parlamentare un gruppo di maggioranza che
partecipi alla costituzione della maggioranza, che sottoscriva il
programma di maggioranza e che non si assuma responsabilità di
governo. Fra l'altro, non è un gruppo piccolo, ma è un gruppo che,
rispetto ai gruppi che formano questa maggioranza, è il secondo
gruppo. Abbiamo allora il sospetto, Presidente, che dietro l'angolo
delle elezioni politiche vi sia un allargamento di Giunta, nel
senso di un aumento di Assessorati. Vorremmo che lei spendesse
qualche parola su questo, perché, se tale ennesima crisi dovesse
passare attraverso ulteriori assestamenti, quell'impegno e quella
serietà che lei mette a premessa di tale nuova azione di governo
verrebbe nuovamente smentita da questi fatti. Devo dire che gli
amici di "Stella Alpina" sono maestri in questo campo e lo hanno
dimostrato al Comune di Aosta, dove l'indomani delle elezioni
comunali hanno operato fino ad ottenere l'allargamento della Giunta
per far spazio a un loro rappresentante in seno all'Esecutivo.
Vorremmo capire quali sono i presupposti politici, Presidente,
sui quali lei ritiene di essere buono per tutte le "stagioni". Le
riconosciamo delle capacità a livello umano, personale,
intellettuale, ma non crediamo si possa far politica in maniera
staccata dalla passionalità di una politica sana. Stentiamo ad
immaginare un Presidente Caveri, come ha ricordato lui stesso
stamani, amico e frequentatore di personaggi storici della
Sinistra, quali Pecchioli, Jotti, e personaggi tuttora nelle prime
file della politica prodiana di Sinistra, come Fassino e lo stesso
Prodi, che di colpo diventi il Presidente buono per una coalizione
dove la Sinistra apparentemente scompare. Vorremmo sapere qual è
l'etica, il ragionamento politico, i motivi programmatici che la
portano ad essere il Presidente buono per tutte le maggioranze;
così facendo, forse possiamo auspicare un giorno di governare
assieme, Presidente. Vediamo che la cravatta ha delle sfumature
azzurre, questo può essere di buon auspicio in una prospettiva dove
l'azzurro diventerà più intenso. Crediamo però che la politica non
sia come la gestione di una società, dove l'importante è fare
utili, anche perché la politica va fatta con la partecipazione di
quello spirito nobile dell'animo che ci porta a fare delle scelte e
sappiamo che, al di là degli schieramenti, del bipolarismo, la
politica della casa, del lavoro, la politica fiscale della Sinistra
non è la politica fiscale della Destra; ci domandiamo come lei
possa essere credibile in questa nuova stagione che lei si appresta
oggi ad inaugurare. Penso che lei dovrà rispondere a tutti questi
dubbi, ma non tanto nel suo intervento di replica, dove sicuramente
ci potrà dare qualche risposta, quanto con dei fatti coerenti.
Abbiamo la sensazione che oggi non sia cambiato nulla, salvo che
siamo stati spettatori dell'ennesimo sussulto di questo "gigante"
ormai in stato terminale che è l'"Union Valdôtaine" e, se qui
qualcosa di storico c'è, forse è la miopia di chi non ha capito che
non è necessario a volte mantenere in rianimazione artificiale, con
maggioranze che nascono su presupposti che non è dato capire, una
forza politica che forse ha finito il suo ciclo propulsivo. Al
gruppo "Union Valdôtaine" abbiamo sempre riconosciuto un ruolo
importante in questa Regione, il ruolo di aver difeso l'autonomia
quando questa era in pericolo; oggi l'autonomia non è più in
pericolo, oggi l'autonomia è un modello, mi sembra che il
Presidente Casini lo abbia detto in maniera chiara in quest'aula
non più tardi di qualche mese fa, lo Stato italiano sta improntando
la sua "architettura" istituzionale sul modello federale che
recepisce e raccoglie i principi dell'autonomia e oggi,
paradossalmente, assistiamo a un attore che sta dilapidando il
"patrimonio di famiglia". Quando lei dice che è necessario fare una
riforma dello Statuto e scrive che per fare questa riforma bisogna
costituire una Commissione speciale, Presidente, rimango incredulo,
perché lei, che è stato un attento frequentatore della politica
nazionale e della politica regionale, sa che le riforme
difficilmente si fanno nelle Commissioni speciali, la Bicamerale a
livello nazionale ce lo ha insegnato. Abbiamo avuto la duplice
esperienza deludente di due Commissioni speciali, presieduta la
prima da Louvin e la seconda da Nicco, che sono approdate al
niente; siamo a metà legislatura e voi avevate il dovere politico
come forza autonomista, in un momento in cui lo Stato italiano
stava rivedendo la sua "architettura" istituzionale, di fare una
proposta di modifica statutaria, anche perché avete la Presidenza
della I Commissione affari istituzionali, presieduta dal Capogruppo
del gruppo "Union" Cesal, ma in 2 anni e mezzo non avete fatto
nulla. Non avete fatto nulla in 2 anni e mezzo, non avete fatto
nulla con le due Commissioni precedenti, che sono 2 legislature, 10
anni, dunque sono 12 anni e mezzo, e volete farci credere oggi che
nei 2 anni e qualche mese che ci separano dalla fine legislatura
avrete la forza in questa situazione di proporre una modifica dello
Statuto? Siamo perplessi, ma diciamo di più: l'unica "ratio" di
questa ipotesi è quella di aver ridimensionato - non voglio dire
sfiduciato - il Presidente Cesal, perché, a fronte di due
fallimenti di due Commissioni speciali, fossi io Presidente della I
Commissione, nel momento in cui questo Consiglio istituisce per la
terza volta una Commissione speciale, sottraendo di conseguenza la
competenza principale della tua Commissione, io mi dimetterei da
quell'incarico, o comunque non accetterei di essere rinnovato negli
incarichi di Commissione che verranno da qui a poco, perché, oggi
come oggi, non è serio ipotizzare un meccanismo di riforma
statutario attraverso una Commissione speciale. Salvo che - e
forse, purtroppo, questa è la realtà - serva una commissione in più
per quadrare ciò che ancora non è stato ufficializzato negli
assestamenti interni alla maggioranza forse o molto più
probabilmente interni al gruppo "UV". Sappiamo che una Presidenza
vuol dire tante cose, di conseguenza può darsi che la "ratio" meno
nobile, ma più concreta sia quella di perfezionare il meccanismo di
lottizzazione.
Noi abbiamo espresso un voto negativo alla sua elezione a
Presidente della Regione per i motivi che ho cercato di riassumere
e che anche i miei colleghi hanno sintetizzato, ossia per un
progetto di governo che non passa attraverso il nuovo, un progetto
di governo che non riteniamo porti quelle novità e quelle risposte
di cui la Valle d'Aosta ha bisogno. Ribadiamo il convincimento che
all'indomani delle elezioni politiche in Valle d'Aosta si tornerà a
parlare di crisi.
Depuis 18 heures 19 c'est le Président Perron qui remplit les
fonctions de Président de la séance.
Président - La parole au Conseiller Cesal.
Cesal (UV) - Evidemment aujourd'hui, pour ce qui me concerne,
c'est une journée importante, c'est presque toute la journée qu'on
demande mes démissions pour une question ou pour l'autre. Je suis
même heureux d'être si important et d'être devenu la cible d'une
bonne partie de cette Assemblée. Je n'ai jamais eu la sensation
d'être si important et aujourd'hui je prends acte de ce phénomène
qui me rend heureux. Je dois reconnaître à M. Fiou une honnêteté
intellectuelle que d'ailleurs je lui reconnais depuis longtemps,
qui va au-delà de mon estime personnelle, qui n'a pas changé au
changement de majorité évidemment. Je dirais même que je partage
son analyse pour 80%, évidemment il est parti d'une perspective
différente par rapport à la mienne. Je partage bon nombre de ses
considérations, d'ailleurs j'ai vécu les incompréhensions - mais
même le collègue Fiou les a vécues - de ces derniers mois, quand
dans les rencontres officielles entre partenaires on trouvait les
solutions et le jour après dans l'action institutionnelle on se
trouvait à faire face à des comportements exactement contraires.
C'était une situation préliminaire à ce qu'après s'est vérifié,
c'est-à-dire il fallait essayer de casser à tout prix et il a fallu
en prendre acte. Je partage aussi quand il parle d'une classe
politique qui peut-être n'est pas conforme aux attentes de notre
population, n'est pas à l'hauteur du défi, là je retiens qu'une
bonne partie de solutions à ce problème doit passer à travers une
révision de la loi électorale, car la sélection de la classe
dirigeante de cette Région est déterminée aussi par les mécanismes
de la loi électorale. L'aspect politique plus originale de cette
nouvelle majorité consiste dans le fait - unique en Italie - que ni
le Centre Gauche, ni le Centre Droite sont représentés à
l'intérieur de l'Exécutif. Ces deux coalitions qui dominent la
scène politique italienne sont à l'opposition; il s'agit, il faut
le dire, d'un élément tout à fait originale, dont la validité reste
à vérifier, elle sera évaluée soit pour ce qui est du parcours de
ce Gouvernement, soit pour ce que cette majorité réussira à porter
de l'avant. Je crois qu'il représente tout de même un élément de
nouveauté. Si celui-ci c'est un aspect positif ou négatif je crois
que ce ne sera que le temps à donner une réponse. Le programme que
le Président réélu Caveri nous a illustré ce matin consiste dans
une mise à jour des programmes des Gouvernements précédents, avec
quelques éléments qui marquent une accélération de certains
dossiers importants. Je me réfère à la prévision de la constitution
d'une Commission spéciale chargée d'élaborer le nouveau Statut
d'autonomie, en considération aussi de la continuelle évolution de
la législation constitutionnelle italienne et des progrès lents,
mais constants de la législature européenne. Je connais très bien
la fin qu'ont faite les organismes précédents constitués à ce
propos et qui se sont occupés de cette question, je ne voudrais pas
rappeler les Commissions présidées par MM. Nicco et Louvin, mais
j'espère que cette-ci puisse avoir un peu plus de chances à ce
propos. Tout évidemment elle est liée à la volonté politique et il
me semble de pouvoir affirmer qu'à l'heure actuelle il y a de la
part des forces politiques une volonté à cet égard. Comme je le
répète depuis longtemps, ce n'est pas une question de majorité ou
d'opposition, les règles devraient être écrites ensemble, il suffit
d'avoir la volonté de se confronter, la capacité de le faire. Pour
ce qui concerne mon groupe politique, nous retenons d'avoir cette
volonté et nous demandons à toutes les autres forces politiques de
faire leur part sans ambiguïté.
Je disais avant un autre aspect plutôt important concerne la loi
électorale régionale et la forme de gouvernement, qui doit être
revue et adaptée à la situation contingente. Il me paraît tout à
fait évident sa reconsidération, en considération aussi de la crise
que nous vivons aujourd'hui; il nous faut l'adapter aux temps qui
changent, à la nécessité de la rendre à même de maîtriser la
frénésie du temps que nous vivons. Je n'ai pas de formules
magiques, mais une réflexion s'impose et tous doivent contribuer à
cette tâche.
La participation active de notre Région passe aussi pour ce qui
est de l'aspect européen à travers des instruments adéquates, comme
ceux que nous irons à instituer avec la loi qu'on aurait dû
discuter aujourd'hui et dont je suis rapporteur, on la discutera la
semaine prochaine, sur initiative de la Présidence de la Région, et
qui concerne la définition des règles afférentes aux rapports entre
notre Région et la Commission européenne et l'Europe. Aussi notre
action passe à travers une présence politique sûre et définie dans
le Parlement européen. J'invite les prochains Parlementaires
valdôtains à être porteurs de ces légitimes aspirations, on en a
parlé dans les temps passés, en approuvant même des initiatives
législatives à ce propos, il s'agit de les finaliser à niveau
italien évidemment. Moi donc j'espère que le prochain Parlement
italien, là où il y aura sûrement un représentant valdôtain, puisse
les réaliser, afin qu'on puisse obtenir une juste reconnaissance à
ce propos.
Un autre aspect concerne la loi sur les entités locales, elle
doit revenir à l'attention de ce Conseil, ce n'est pas pour
reconsidérer la philosophie originale, que je retiens encore tout à
fait valide, mais pour procéder à la modification de certains
aspects, qui ont démontré dans le temps toute leur faiblesse.
Encore une attention particulière doit être dirigée à revoir les
conditions qui règlent les incompatibilités et les inéligibilités.
J'avais affirmé lors de la discussion sur le budget que, quand on
parle d'infrastructures, on ne doit pas parler seulement
d'œuvres publiques - et quelqu'un m'avait repris
sur cette question -, mais aussi parler de règles, surtout des
règles fondamentales qui régissent la machine bureaucratique
régionale. C'est dans cette situation que nous devons adresser une
grande partie de nos énergies. La modernisation de notre Vallée
passe surtout à travers ces aspects d'ordre législatif.
Le travail donc ne nous manquera pas, il ne manquera
certainement pas au Gouvernement qui ira se compléter dans quelques
instants, mais il faudra que chacun de nous apporte sa contribution
afin que le travail puisse être positif pour tout le monde, mais
surtout pour la collectivité que nous représentons.
Presidente - La parola al Consigliere Sandri.
Sandri (GV-DS-PSE) - È con qualche preoccupazione che prendo
oggi la parola, perché mi sembra che ancora una volta il dibattito
politico, quello vero, sia abbastanza assente da questo Consiglio
e, quando non c'è in Consiglio un dibattito vero, le scelte si
fanno da qualche altra parte e questa è un'assenza di democrazia
grave, di cui parlerò più oltre. Voglio mettere immediatamente in
evidenza il grave momento di instabilità politica che stiamo
vivendo, è stato detto già da altri: neanche 3 anni di legislatura,
3 Governi - quanto durerà questo non si sa - e tutti e 3 i Governi
nati sull'esigenza di dare stabilità all'Amministrazione della
Valle d'Aosta. Mai parola è stata così abusata come in questi
giorni in un nuovo progetto di stabilità proprio da parte di coloro
che dell'instabilità hanno fatto la loro ragione di vivere, la loro
ragione di affermarsi e guadagnare potere in questo consesso. Un
richiamo allora anzitutto ad essere corretti nei confronti della
Regione e della responsabilità che ognuno di noi ha verso la
popolazione, per dare un Governo efficiente ed efficace, che
risponda alle attese... e non è certamente con le crisi fatte in
altre sedi che non il Consiglio, con altre motivazioni che non
quelle programmatiche e politiche, al servizio di questo o
quell'interesse personale, di questo o quel fattore "R" della
politica valdostana. Dato che non ci sono motivazioni politiche, il
programma è più o meno lo stesso, la compagine di governo è
praticamente sovrapponibile a quella del Governo precedente, tocca
a noi, "DS", cercare di fare un'analisi politica della situazione
che si è venuta a creare. È evidente che c'è stato uno spostamento
verso Destra del quadro politico presente in Consiglio, che è
avvenuto attraverso scelte in alcuni partiti: all'interno di
"Fédération" si è staccato il movimento dello "SDI" che è confluito
nella nuova formazione politica, la "Rosa nel pugno", che
propagandava un aggancio forte di questo movimento autonomista con
il Centro Sinistra, ma anche a livello di alleanze con la "Stella
Alpina", che trae origine da quella "DC" più moderata, che si era
mantenuta in Regione dopo la scissione degli "ADP". Prendiamo atto
di questo spostamento politico di asse, non è particolarmente un
dato negativo, non è un dato positivo, ma è un dato ed è buffo che
si voglia cercare di nasconderlo. Perché? In effetti non è neanche
tanto uno spostamento verso Destra, è uno spostamento verso
l'opportunismo.
Non reciterò, perché lo ha già fatto il collega Nicco stamani,
una serie di valutazioni che sono state fatte sul clima politico
che c'è in Valle. Vi è un attacco alla liberta politica e personale
in Valle, è grave quando qualcuno che conosce bene le questioni,
perché ha vissuto profondamente all'interno delle istituzioni, dice
che in Valle d'Aosta esistono i cittadini di "serie A" e i
cittadini di "serie B", le pari opportunità non ci sono, ci sono
opportunità diverse. Credo allora che si debba fare una riflessione
sulla quantità di democrazia esistente in Valle e mi spiace,
Presidente Caveri, di dover constatare da parte sua un
comportamento gravemente manchevole del rispetto istituzionale. Non
voglio citare il
"caro Ego"
con cui ha iniziato la lettera
come se questo fosse il tinello di casa sua; credo sia grave che un
Presidente, incaricato dal suo movimento, non abbia sentito il
dovere politico e civile di consultare tutte le forze politiche
presenti in Consiglio, ma di farsi trattative non si sa bene dove,
né quando, né con chi. Questo non è il modo democratico di vivere
la democrazia in Valle d'Aosta! E non è un fatto formale, è un
fatto profondamente sostanziale, perché è proprio quando non si ha
rispetto delle istituzioni, dei passaggi formali che non si ha
rispetto della popolazione, della Valle d'Aosta! Il rispetto è già
stato richiamato da un pregevole intervento di una collega, credo
che questa parola sia un metro con cui si andranno a valutare le
azioni politiche nel prossimo periodo, ma altrettanto collegata
alla parola "rispetto" c'è la parola "dignità". La parola "dignità"
mi sembra un poco scomparsa dal vocabolario della politica
valdostana, allora è chiaro che l'evoluzione politica può portare a
cambi di maggioranza anche in corso di legislatura; ci sono stati
negli anni '90, ci sono stati ancora di più negli anni '60 e '70,
ci sono stati movimenti che in gran parte corrispondevano a
movimenti politici percepiti dalla popolazione. Era allora
sicuramente corretto che, a fronte di sommovimenti politici che
capitavano nella società, questi fossero raccolti e riportati in
Consiglio e alla prima occasione sottoposti al voto degli elettori.
Qui si evince il contrario. Abbiamo uno sviluppo positivo che va
avanti da tanti anni, basato su un profondo radicamento dei valori
autonomistici e progressisti, condiviso anche da altre forze
politiche, ma essenzialmente dall'"Union Valdôtaine" e dai "DS",
ribadito in passaggi difficili come quelli del 2002, o del 2003, o
del 2005, e qui vorrei ricordare un augurio che mi facevo il 4
luglio dello scorso anno, quando mi auspicavo che l'equilibrio
politico ritrovato nell'"Union Valdôtaine" fosse una marcia in più
affinché questa maggioranza potesse arrivare a un rafforzamento
dell'azione di governo a servizio della Valle d'Aosta. Non è stato
così, ma non se ne capisce il motivo. Non c'è un cambiamento di
programma, non c'è un cambiamento di politica, non c'è un
cambiamento di prospettive. Ci sono deliberati politici usati nel
modo più cinico che si possa immaginare. Al 15 dicembre il
movimento dell'"UV" delibera i "niveaux différents", dice:
"non
mischiamo la prospettiva delle politiche che potrebbe provocare
qualcosa con l'Amministrazione, difendiamo l'Amministrazione
regionale da questo passaggio"
. In corsa poi i "niveaux
différents" scompaiono, dal che forse abbiamo capito con un po' di
ritardo che i "niveaux différents" significavano semplicemente
difendere la candidatura del Deputato uscente Collé. Oggi di nuovo
in quest'aula i "niveaux différents" sono riportati; si dice: "ma
come, siete già a fare campagna elettorale?", ma scusate, lo avete
detto voi che i "niveaux différents" non ci sono più e noi ci
eravamo scatenati ma, se non si può fare, cercheremo di farla
fuori.
Troviamo particolarmente deprimente che le fotocopie da un
Governo all'altro peggiorino, cioè, quando si fanno le fotocopie
dei programmi, queste tendono a peggiorare perché le fotocopie non
sono esattamente come l'originale. Abbiamo un programma dell'8
luglio 2003 che sono 26 pagine scritte bene con un certo ordine,
poi l'integrazione del programma di legislatura del 2005, già le
pagine sono diventate 20, scritte più grosse in un ordine più
caotico, le 20 pagine della nuova azione del Governo regionale sono
scritte sempre più grosse e si ripetono varie volte delle frasi per
poter riempire il programma. Ci chiediamo allora se tutto questo
non copra qualcos'altro che non si vuole dire. Qualcos'altro che
sono evidentemente delle scelte che hanno altre logiche e le altre
logiche sono probabilmente legate ad interessi personali di qualche
potentato dell'"UV".
Trovo anche in termini di dignità penoso il tentativo di qualche
esponente dell'"UV" di accreditarsi come esponente di Centro
Sinistra a Roma in queste ultime settimane, cioè si fa una crisi di
Giunta, non il 7, ma il 17, che non so se porti sempre bene, si
sbatte fuori l'unico partito di Centro Sinistra rimasto nella
coalizione, dopodiché si va a Roma a dire che siamo per il Centro
Sinistra, siamo per Prodi, siamo per Fassino, siamo per Bertinotti.
Un po' di dignità da questo punto di vista!
Credo sia una scelta giusta, un'ipotesi politica dire: "noi
facciamo un esperimento nuovo", non dico in Italia, perfino credo
in Europa... di una maggioranza che non si esprime né con il Centro
Destra, né con il Centro Sinistra. Potrebbe essere un'ipotesi di
lavoro interessante, potrebbe corrispondere anche ad una larga
fetta di popolazione, ma lo si dica! E non si cerchi dopo a Roma, a
Torino, con la Provincia di Biella e di Ivrea di spacciarsi per
quello che non si è, anche perché le bugie hanno le "gambe
corte"!
In termini di dignità bisognerebbe fare anche un'altra
osservazione. Il Presidente Caveri stamani ha fatto una lucida
analisi di qual è il più grosso rischio che ha la Valle d'Aosta:
quello di chiudersi in un "cul de sac". Io credo che nel "cul de
sac" avete deciso di mettervi voi, perché non trovo nessun'altra
spiegazione a questo cambiamento di maggioranza se non che l'"UV",
tradendo 50 anni di storia, 50 di radici, 50 anni di lotte, ha
sposato l'altra Valle d'Aosta: quella della "Stella Alpina" del
2003, quella che faceva del clientelismo, della distribuzione a
pioggia di contributi, dello sviluppo basato sulla conoscenza e sul
legame personale il motore di questa altra Valle d'Aosta. Credo che
questo sia il grande successo di cui oggi si possono vantare gli
amici della "Stella Alpina" e quelli di "Fédération": di essere
riusciti a spostare su quella posizione, dell'altra Valle d'Aosta,
portando la Regione veramente in un grave "cul de sac". La tendenza
ad andare in un "cul de sac" devo dire era già evidente, porto ad
esempio i rapporti con i nostri vicini. Al di là delle
dichiarazioni di distacco rispetto a questi Paesi delle Province
piemontesi limitrofe, che hanno dei gravi problemi legati al totale
disinteresse nei loro confronti da parte della Provincia di Torino,
paesi di montagna, popolazioni alpine che hanno condiviso con noi
gli ideali della Dichiarazione di Chivasso, come voler fare una
specie di barriera rispetto agli altri... ma, al di là di questo,
trovo che in tutti questi anni si sia parlato di "Espace Mont
Blanc" e altre belle iniziative, ma che legami forti, capacità di
relazione con la Savoia, con il Vallese, con l'Alta Savoia, con il
Piemonte, con la Provincia di Biella non siano stati fatti
assolutamente. Le faccio solo notare a proposito di pena,
Presidente, che siamo andati, grazie al Presidente del Consiglio,
un po' di tempo fa a fare un viaggio in Vallese a conoscere il
Consiglio regionale del Vallese. Abbiamo fatto un bellissimo
pranzo, l'unico politico valdostano di cui ci è stato parlato in
quel pranzo era Paul Charbonnier, forse non è un caso: qualcuno che
ha sempre fatto delle relazioni fra le popolazioni alpine di lingua
francese un grande valore della propria vita e lo ha sempre portato
con grande determinazione, fino all'ultimo giorno! Il "cul de sac"
in cui ci siamo messi è anche la capacità e l'arroganza di non
voler avere nulla a che fare con un partito come i "DS", che è
sempre stato in maggioranza e all'opposizione assertore di tutti i
valori di autonomia, di federalismo e di tutto quanto di buono
questa Regione ha portato a casa negli ultimi 50 anni. Non voglio
parlare solo dell'intervento per quanto riguarda il riparto
fiscale, ma delle centinaia di iniziative che il nostro partito ha
portato avanti a Roma, in difesa degli interessi della Valle
d'Aosta, perché abbiamo profondamente radicati in noi sia i valori
dell'autonomia e del federalismo, ma anche la volontà di essere
capaci di relazioni con i grandi sistemi nazionali e in particolare
con quello del Centro Sinistra. Il "cul de sac" è un'ipotesi
negativa, in cui spero che poi, facendo tesoro delle cose dette in
questo dibattito, si cerchi di non entrare troppo pesantemente,
perché la sua riuscita sarebbe molto dolorosa. Cosa ci aspetta in
futuro? Ci aspettano delle battaglie di libertà e di dignità, ma ci
aspetta soprattutto un grande sforzo da parte di tutti coloro che
credono nella Valle d'Aosta, affinché l'autonomia e il progresso
tornino a governare in quest'aula. Non vi è dubbio che la
maggioranza degli elettori valdostani vogliono che questa Regione
sia governata dall'alleanza delle forze autonomiste progressiste
che fino qui hanno garantito il benessere della Valle d'Aosta.
Questo, se è vero dal punto di vista dei contenuti, non corrisponde
più chiaramente all'espressione politica di tali contenuti e ne
abbiamo preso atto stamani con soddisfazione, perché testimonia che
tale riflessione, che abbiamo fatto anche con difficoltà, anche
sapendo che questo ci costerà in termini personali... che le stesse
riflessioni e anche lo stesso coraggio di affrontare questo nodo
politico, mettendo a repentaglio tutta la propria personalità e la
propria storia, sono state condivise da Carlo Perrin. Siamo molto
riconoscenti a Carlo Perrin, lo dicevamo il 4 luglio dell'anno
scorso, per lo sforzo che aveva fatto di riuscire a ricollocare
all'interno delle istituzioni spinte che tendevano a portare al
disastro, che poi oggi si è evidenziato. Ancora di più lo siamo
oggi riconoscenti, perché ha messo la sua persona a disposizione
per la ricostruzione di questo progetto. Se c'è una cosa che "grida
un po' vendetta" di tali passaggi, è il tentativo da parte di una
parte molto minoritaria delle forze politiche valdostane, e
all'interno di queste di gruppi dirigenti ancora più limitati, di
scippare il popolo valdostano della possibilità di determinare i
propri Governi, di arrogarsi il diritto di chiamarsi maggioranza
sulla base di intese fatte fuori dal Consiglio.
Mi auguro che gli elettori il 9 aprile sappiano dare una
risposta, e hanno di fronte la possibilità per farlo, se vogliono
un'alleanza autonomista progressista o se vogliono l'altra Valle
d'Aosta. Noi ci siamo battuti fino ad oggi, questo credo sia il
merito del nostro partito e anche la spiegazione per qualcuno che
ha avuto dei dubbi su cosa sia servito tutto quello che abbiamo
fatto, per fare in modo che i cittadini valdostani potessero avere
di fronte una scelta chiara: la Valle d'Aosta autonomista
progressista o l'altra Valle d'Aosta. Ci sono uomini, ci sono nomi,
ci sono storie che identificano la scelta e il 10 aprile ne terremo
ampiamente conto. Mi auguro che, di fronte a questi problemi di
instabilità - qui dobbiamo fare appello a un'elezione politica
anche per raddrizzare una situazione regionale -, la volontà
espressa dalla maggioranza ed interpretata in modo così
appassionato dal collega Cesal di affrontare il problema della
legge elettorale sia coronata da successo. È evidente che questa
Regione meriti un meccanismo elettorale che impedisca lo "scempio"
istituzionale di questi giorni. Se una maggioranza salta, il popolo
deve poter tornare ad esprimersi e devo dire grazie alla vostra
precipitazione il 9 aprile lo potrà fare.
Président - S'il n'y a pas d'autres collègues qui souhaitent
intervenir, je ferme la discussion générale.
La parole au Président de la Région, Caveri.
Caveri (UV) - Non userò toni da comizio, perché i comizi per le
elezioni politiche inizieranno a tempo debito e si svolgeranno nei
cinema e nelle piazze, non certo all'interno della prestigiosa sala
del Consiglio. Sarò sintetico nella mia replica avendo già parlato
a lungo stamani. In ordine di intervento, prima l'opposizione e poi
la maggioranza, vorrei rispondere però a tutti i colleghi che sono
intervenuti con il massimo rispetto.
Collega Squarzino, la nuova maggioranza non le piace e devo dire
che la cosa non mi stupisce, anche se la ringrazio di cuore per gli
auguri che ha formulato alla fine del suo intervento. Lei critica
il programma per la sua genericità, io prendo atto invece della
genericità delle sue critiche, tuttavia vorrei precisare qualche
punto. Patto per lo sviluppo: i testi sono già stati proposti,
avranno una loro continuità. "Ex Brambilla" di Verrès: l'accordo
con il Politecnico non sostituirà il parziale trasferimento delle
scuole. Ospedale: credo vi sia stata solo un'operazione di
chiarezza. Ruoli regionali della scuola: tutto sarà concertato per
personale che è già regionale, noi parliamo solo dello "status" e
del contratto. "Niente sui TIR"... non è vero, si parla con
chiarezza di regolamentazione del traffico sugli assi
internazionali.
Consigliere Tibaldi, sul programma nessuno ha negato
dell'esistenza della continuità, perché i problemi sono sempre gli
stessi, tuttavia non condivido - so che non la convincerò - che vi
sono filoni nuovi e significativi.
Il collega Bortot è simpatico, gli do il benvenuto anche a nome
mio in quest'aula. Avendo lei fatto il ristoratore, la posso
rassicurare in confidenza da "chef" a "chef", la maggioranza non
avrà grandi banchetti, ma una mensa, perché questi sono i tempi che
viviamo. Seriamente invece su un punto, noi sulle concessioni per
gli impianti idroelettrici saremo molto severi, in questo momento,
come lei sa, le concessioni sono state sospese.
Collega Fiou, la rassicuro sulla sensibilità che abbiamo
rispetto ai temi concreti, senza farci inghiottire dai pifferai
magici nella trappola della cosiddetta "politique politicienne",
fatta di giochi movimentisti che sviliscono la credibilità dei
politici, che senza grandi distinzioni finiscono nel tritacarne,
nell'incomprensione dei cittadini. C'è una bella espressione in
francese: i "bavardeurs", quelli che chiacchierano così; c'è un
termine italiano un po' più "pecoreccio" che evito.
Collega Frassy, non sapevo, visto il suo antico lignaggio
valdostano, di una sua conoscenza di cabala o della smorfia, li
giocherò al lotto tutti questi 7 un po' luciferini e condividerò
eventuali vincite con lei. A parte gli scherzi, ho ascoltato, ma
non condivido naturalmente le sue argomentazioni, che pure
rispettiamo; le confermo però nessun cambiamento. Sa come mi
dispiace, collega Frassy, che non venga Berlusconi... peccato
perché ero assai curioso di capire cosa avrebbe potuto dire durante
la cerimonia dell'autonomia, ma mi terrò questa curiosità.
Brevemente sull'intervento un po' confuso del collega Sandri,
molto sulla difensiva, talvolta Dr. Jekyll e M. Hyde, secondo le
sue convenienze e anche l'indignazione del momento. Sa bene perché
si crea l'instabilità, purtroppo non si crea "motu proprio", ci
sono scintille che appiccano degli incendi e lei non è certo un
pompiere... anzi di lotte di governo sino al baratro! Lo chiameremo
fattore "S".
I colleghi della maggioranza infine. Ringrazio il collega
Lavoyer, che ha inquadrato l'adesione del suo movimento a questo
progetto politico con un intervento assai politico; così come
ringrazio il collega Marco Viérin, che ha tracciato alcune delle
linee condivise attraverso il programma della nuova
maggioranza.
Je remercie Madame Adriana Viérin pour l'appel au dialogue, il
faut faire trésor de ses suggestions, en sachant que heureusement
la politique est faite par des personnes.
Enfin l'intervention du Chef de groupe Cesal, je partage
l'ensemble de ses préoccupations. Je sais parfaitement que le
chemin à parcourir n'est pas simple, je voudrais le dire pour
conclure ce long débat, en confirmant que, face à la complexité, il
n'y a d'autre alternative que travailler au quotidien pour résoudre
les problèmes de notre Communauté.
Président - Comme convenu avec les Chefs de groupe, je suspends
le Conseil pour une petite réunion concernant la composition des
Commissions.
La parola al Consigliere Frassy, per mozione d'ordine.
Frassy (CdL) - So che qualcuno ci ha ipotizzato - e lei ha fatto
riferimento a questa ipotesi, una sospensione per definire le
Commissioni, ma noi avevamo inteso che le Commissioni sarebbero
state definite una volta che venisse definito l'assetto di Giunta.
In assenza della definizione di Giunta, riteniamo non vi siano i
presupposti politici per andare ad individuare Presidenze,
Vicepresidenze o composizioni delle Commissioni, salvo che questa
sia un'esigenza della maggioranza di andare ad assegnare Presidenze
e Vicepresidenze delle Commissioni per poter poi procedere alla
votazione degli Assessori. Riteniamo si debba procedere, come
abbiamo sempre proceduto, prima ad insediare l'Esecutivo, avuta
certezza che vi sia l'Esecutivo e che vi sia la maggioranza non
abbiamo nessuna difficoltà, come abbiamo sempre fatto, ma dopo, ad
andare a definire le Commissioni. Ci sembra una procedura insolita
e poco logica dal punto di vista dei passaggi istituzionali. In
questo momento non c'è maggioranza, né Governo; di conseguenza,
pensiamo sia intempestivo, forse ci siamo capiti male, ma penso che
con questa precisazione, senza polemica, sia facile recuperare il
filo procedurale e logico del percorso.
Presidente - Collega, nessun problema. Volevo solo fare tale
riunione per iniziare ad affrontare il problema insieme con i
Capigruppo, affinché questi ultimi potessero parlarne nei
rispettivi gruppi e ragionare chi va nelle Commissioni. Le ricordo
che le Presidenze vengono decise all'interno delle Commissioni
stesse. Da parte mia non vi è alcuna difficoltà, credevo con questo
di agevolare il lavoro dei gruppi... nessun'altra volontà perché,
per prassi, per la composizione delle Commissioni ogni gruppo deve
parlare con i colleghi disponibili, vanno composte 5 Commissioni,
questo necessita un lavoro lungo all'interno dei gruppi. Ritenevo
che durante le votazioni, avendo già fatto una prima riunione, i
colleghi potessero parlare fra di loro e formalizzare una proposta
complessiva, ma non vi è alcuna difficoltà da parte mia a procedere
come meglio si crede. Si preferisce votare il Governo prima? Da
parte mia nessun problema.
