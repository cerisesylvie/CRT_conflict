Classificazione
PARTECIPAZIONE E INIZIATIVA POPOLARE
Referendum e iniziativa popolare


Resoconto integrale del dibattito dell'aula
Oggetto del Consiglio n. 1011 del 2 dicembre 1999 - Resoconto
OGGETTO N. 1011/XI Proposta di legge: "Modifiche e
integrazioni alla legge regionale 7 maggio 1975, n. 16 (Norme sui
referendum previsti dallo Statuto speciale per la Valle d'Aosta e
sull'iniziativa legislativa del popolo valdostano)".
Articolo 1 (Modificazioni dell'articolo 8 della legge
regionale 7 maggio 1975, n. 16)
1. Alla fine del primo comma dell'articolo 8 della legge
regionale 7 maggio 1975, n. 16 (Norme sui referendum previsti dallo
statuto speciale per la Valle d'Aosta e sull'iniziativa legislativa
del popolo valdostano), sono aggiunte le seguenti frasi: "Entro
cinque giorni dal ricevimento il cancelliere provvede a trasmettere
a spese dell'Amministrazione regionale i fogli ed i documenti di
cui all'articolo 7 alla Commissione regionale per il referendum
popolare, di cui al terzo comma, presso la Segreteria generale del
Consiglio regionale. Dell'avvenuta trasmissione è data notizia nel
Bollettino ufficiale della Regione.".
2. Dopo il secondo comma dell'articolo 8 della l.r. 16/1975 sono
aggiunti i seguenti commi:
"Il Consiglio regionale nomina la Commissione regionale per il
referendum popolare composta di tre esperti in discipline
giuridiche pubblicistiche, indicati dal Presidente della Corte di
appello di Torino, scelti tra:
a) docenti universitari;
b) avvocati iscritti nell'albo speciale per le giurisdizioni
superiori di cui all'articolo 33 del regio decreto-legge 27
novembre 1933, n. 1578 (Ordinamento delle professioni di avvocato e
procuratore), convertito, con modificazioni, dalla legge 22 gennaio
1934, n. 36;
c) ex componenti della Corte costituzionale.
La Commissione regionale per il referendum popolare ha sede
presso il Consiglio regionale.
Ai componenti della Commissione regionale per il referendum
popolare sono dovuti i compensi stabiliti con propria deliberazione
dall'Ufficio di Presidenza del Consiglio regionale, ai sensi
dell'articolo 11 della legge regionale 28 aprile 1998, n. 18 (Norme
per il conferimento di incarichi a soggetti esterni
all'Amministrazione regionale, per la costituzione di organi
collegiali non permanenti, per l'organizzazione e la partecipazione
a manifestazioni pubbliche e per azioni promozionali e
pubblicitarie).".
Articolo 2 (Modificazioni dell'articolo 9 della legge regionale
7 maggio 1975, n. 16)
1. Il primo comma dell'articolo 9 della l.r. 16/1975 è
sostituito dal seguente:
"Nei dieci giorni successivi alla scadenza del 30 settembre, la
Commissione regionale per il referendum popolare, costituita ai
sensi dell'articolo 8, esamina tutte le richieste di referendum di
iniziativa popolare depositate, allo scopo di accertare che esse
siano conformi alle norme di legge, compresa la cognizione di
ammissibilità.".
2. Dopo il primo comma dell'articolo 9 della l.r. 16/1975 è
inserito il seguente comma:
"Entro il 31 ottobre ciascun cittadino elettore può presentare
alla Commissione regionale per il referendum popolare le proprie
osservazioni in ordine ai quesiti presentati e alla loro
ammissibilità.".
3. Negli articoli 9 e 10 della l.r. 16/1975 le parole "Ufficio
regionale per il referendum popolare" sono sostituite dalle parole
"Commissione regionale per il referendum popolare".
4. Negli articoli 9, 10 e 11 della l.r. 16/1975 le parole
"ordinanza" e "ordinanze" sono sostituite dalle parole
"deliberazione" e "deliberazioni".
Articolo 3 (Modificazioni dell'articolo 10 della legge regionale
7 maggio 1975, n. 16)
1. Il primo comma dell'articolo 10 della l.r. 16/1975 è
sostituito dal seguente:
"La scadenza del termine fissato nella deliberazione non può
essere successiva al 30 novembre sia nel caso di cui al terzo comma
che nel caso di cui al quarto comma dell'articolo 9.".
2. Dopo il secondo comma dell'articolo 10 della l.r. 16/1975 è
inserito il seguente comma:
"La Commissione regionale per il referendum popolare procede ad
un'udienza conoscitiva con una delegazione dei promotori e/o di
quanti abbiano presentato osservazioni, nel corso della quale gli
stessi possono produrre ulteriori pareri e memorie.".
Articolo 4 (Modificazione dell'articolo 13 della legge regionale
7 maggio 1975, n. 16)
1. Il primo comma dell'articolo 13 della l.r. 16/1975 è
sostituito dal seguente:
"Qualora siano stati richiesti, nei termini di cui al primo
comma dell'articolo 8, e non siano stati unificati, ai sensi
dell'articolo 10, due o tre referendum per l'abrogazione di leggi
diverse, essi si svolgono contemporaneamente.".
Articolo 5 (Disposizioni transitorie)
1. In sede di prima applicazione della presente legge, la
Commissione regionale per il referendum popolare è composta di tre
membri effettivi e tre membri supplenti nominati dal Consiglio
regionale su indicazione del Presidente della Corte di appello di
Torino.
2. Il Consiglio regionale procede alla nomina della Commissione
di cui al comma 1 entro cinque giorni dall'entrata in vigore della
presente legge.
3. Le richieste di referendum abrogativo, che alla data di
entrata in vigore della presente legge risultino presentate al
Tribunale di Aosta ai sensi della l.r. 16/1975, devono essere
trasmesse a cura del cancelliere, corredate di tutta la
documentazione, alla Segreteria generale del Consiglio regionale
entro dieci giorni dall'entrata in vigore della presente legge.
Dell'avvenuta trasmissione è data notizia nel Bollettino ufficiale
della Regione.
4. Rimangono valide la pubblicazione sul Bollettino ufficiale
della Regione, le autenticazioni e vidimazioni già effettuate ai
sensi della l.r. 16/1975.
5. Entro dieci giorni dalla trasmissione della richiesta di
referendum alla Segreteria generale del Consiglio regionale,
ciascun cittadino elettore può presentare alla Commissione
regionale per il referendum popolare le proprie osservazioni in
ordine ai quesiti presentati e alla loro ammissibilità.
6. La scadenza dei termini di cui al terzo comma dell'articolo 9
della l.r. 16/1975, come modificato dalla presente legge, è fissata
al trentesimo giorno dopo la trasmissione della richiesta; la
scadenza del termine di cui al primo comma dell'articolo 10 della
l.r. 16/1975, come modificato dalla presente legge, non può
superare il quarantacinquesimo giorno dalla trasmissione della
richiesta.
7. Prima di adottare la decisione definitiva sulla richiesta di
referendum, la Commissione di cui al comma 1 può procedere ad
un'udienza conoscitiva con una delegazione dei promotori e/o di
quanti abbiano presentato osservazioni, nel corso della quale gli
stessi possono produrre ulteriori pareri e memorie.
8. La Commissione di cui al comma 1 decide in via definitiva
entro il termine di sessanta giorni dalla trasmissione della
richiesta di referendum alla Segreteria generale del Consiglio
regionale.
9. Il Presidente della Giunta regionale, entro dieci giorni
dalla ricezione della deliberazione di cui al comma 8, indice con
decreto il referendum, fissando la convocazione degli elettori in
una domenica dei mesi di maggio o giugno.
Articolo 6 (Dichiarazione d'urgenza)
1. La presente legge è dichiarata urgente ai sensi dell'articolo
31, comma terzo, dello Statuto speciale per la Valle d'Aosta ed
entrerà in vigore il giorno successivo a quello della sua
pubblicazione nel Bollettino ufficiale della Regione.
Président Sur ce projet de loi la I
ère
Commission a
exprimé à l'unanimité son avis favorable sur le nouveau texte qui a
été formulé et qui est actuellement à votre disposition.
Je vous informe également que le Président de la I
ère
Commission nous a informés le 29 novembre dernier que le projet de
loi présenté par le groupe Valle d'Aosta per l'Ulivo avait été
retiré par le Conseiller régional Curtaz à l'occasion de la réunion
de la I
ère
Commission du Conseil.
La parole au rapporteur, Conseiller Cottino.
Cottino (UV)
Le devoir du rapporteur est celui, en
particulier, d'expliquer les raisons et les choix qui sont à
l'origine d'une loi, et donc avant encore d'entrer dans le mérite
des contenus, il doit, de la façon la plus claire possible, faire
des évaluations politiques.
Evaluations qui sont presque toujours partisanes, compte tenu du
fait que le rapporteur appartient toujours à la force politique -
ou du moins à la coalition politique - qui a prédisposé le texte du
dessein de loi ou de la proposition de loi qui est en
discussion.
Mon devoir aujourd'hui est différent, car je me trouve à faire
le rapport d'une proposition de loi qui, après un parcours assez
tumultueux, arrive au Conseil dans un texte unitaire prédisposé par
la I
ère
Commission.
Je ne veux pas non plus commenter certains communiqués de presse
ou certaines affirmations faites lors d'interviews télévisées,
parce que je démentirais ce que je viens de dire.
Le résultat obtenu au sein de la I
ère
Commission est
sans doute un résultat de médiation, de bonne volonté et surtout
d'élasticité mentale qui n'est pas la prérogative de tout le monde,
mais qui dans le cas spécifique a été démontrée par tout le monde,
du moins dans le siège institutionnel de la I
ère
Commission. Et cela pour atteindre l'unité d'intentions qui doit
certainement porter à résoudre - du moins en partie - les manques
de la loi régionale sur le référendum.
Cette proposition de loi devrait combler les lacunes qui ont
porté à la situation actuelle, à la suite de la décision de la
Magistrature d'Aoste de soulever la question de constitutionnalité
d'une partie de la loi même.
Cette décision (de la Magistrature) nous empêche non seulement
de fixer rapidement la date du référendum, pour lequel ont déjà été
recueillies les signatures, mais elle empêche aussi d'autres
éventuels référendums.
Pour atteindre cette unité d'intentions dont j'ai parlé,
l'effort a été remarquable et surtout projeté pour que la
proposition de loi puisse avoir son épilogue naturel dans
l'approbation de la part du Président de la Commission de
Coordination et par conséquent la convocation des électeurs pour le
référendum qui demande l'abolition de la loi régionale n°
52/98.
Cette proposition de loi se compose de deux parties. La première
évite un vide législatif et donne la possibilité d'une issue pour
de nouvelles initiatives référendaires.
La deuxième par les normes transitoires donne la possibilité de
poursuivre dans un bref délai tout le chemin pour l'avis de
légitimité et d'admissibilité du référendum sus-indiqué.
Je ne crois pas qu'il est nécessaire d'entrer dans le détail de
chaque article de cette proposition de loi, parce que celle-ci a
été suivie pas à pas par tous les membres de cette Assemblée, bien
que le parcours, du moins sous l'aspect des temps, ait été assez
orageux.
Avant de conclure, à démonstration aussi que la hâte risque
toujours de jouer de mauvais tours, je dois présenter un
amendement, qui a été annoncé au cours de la réunion de la
I
ère
Commission, et qui doit garantir la couverture
financière des dépenses de la commission qui est prévue par la loi.
Pour ne pas vous ennuyer plus longtemps, je me réserve d'illustrer
l'amendement au moment où il sera mis à la votation.
Président
La discussion est ouverte.
La parole au Conseiller Piccolo.
Piccolo (FA)
Credo che sia giusto, qui, oggi, in questa
sede, fare da parte mia una puntuale cronistoria, con i tempi e le
date dei lavori svolti dalla I Commissione e - finalmente per me -
poter esprimere alcune personali considerazioni, visto che non le
ho potute fare in commissione, in quanto ero nel mio ruolo
istituzionale di Presidente di commissione. Mi preme però in
premessa doverosamente rimarcare il difficile lavoro svolto dalla I
Commissione e sottolineare il fatto che è stato rispettato
l'impegno del mandato ricevuto dalla Conferenza dei Capigruppo, di
procedere in tempi stretti ad un approfondimento e ad un'analisi
dei vari riflessi in merito alla complessa problematica, ed
indicare le soluzioni al Consiglio regionale, soluzioni che oggi
siamo chiamati a discutere.
Tempi non solo rispettati dalla commissione, ma anche dagli
esperti incaricati di cui la commissione si è avvalsa, i quali in
pochissimi giorni hanno trasmesso i loro pareri. Dai consulenti
sono state fornite alcune indicazioni, esplicitate anche in
commissione, e date risposte ai chiarimenti richiesti da parte dei
commissari e dei Capigruppo presenti.
La commissione ha inoltre continuato nel suo serrato lavoro,
anticipando anche i tempi formali previsti, con una serie di
audizioni con il Comitato interstudentesco e con il Comitato
promotore per il referendum per recepire da loro osservazioni e
suggerimenti. Suggerimenti ed osservazioni che nell'ultima riunione
del 29 novembre sono state recepite dalla maggioranza e dall'intera
commissione.
In questa prima parte del mio intervento di puntuale
informazione sotto il profilo più istituzionale, ritengo opportuno
comunque sottolineare a questo Consiglio il clima nel quale si sono
svolti gli incontri in commissione durante le audizioni, sia con il
Comitato interstudentesco che con il Comitato promotore, ed in
particolare come l'esito di questi incontri veniva esplicitato
all'esterno a volte anche prima degli incontri e dopo gli stessi
tramite i mezzi d'informazione, in particolare da alcune forze di
opposizione. Praticamente veniva sentita una sola campana, quella
dell'opposizione, e non quella della maggioranza, anche se ci si
sforzava con alcuni comunicati stampa di farci sentire. Prova ne è
il fatto che la maggioranza, insieme ai segretari politici, ha poi
deciso di chiarire alla gente con una conferenza stampa la
posizione che intendeva assumere a proposito del referendum,
ribadire il sì al referendum.
Non sono certo qui a voler fare il primo della classe sulle
difficoltà di gestire quegli incontri, con un clima di tensione
spesso anche fomentato ancora di più da alcune forze di
opposizione. Mi preme a questo proposito ribadire con forza che ho
sempre cercato, assieme ai colleghi della maggioranza, di far
rientrare gli incontri nel solco di un confronto sereno,
democratico e di rispetto reciproco, sia nei singoli ruoli
istituzionali, sia nel rispetto delle persone audite: il Comitato
promotore e il Comitato interstudentesco.
Vi posso però garantire che non è stato facile; occorreva essere
presente in quegli incontri, per poter giudicare di persona che
clima regnasse! Ma tralascio ogni ulteriore chiarimento in merito;
rischierei di fomentare ancora delle polemiche, che spero si
spengano qui, oggi.
Non va inoltre dimenticato, lo voglio qui ulteriormente
ribadire, il comportamento che hanno avuto alcune forze di
opposizione in un precedente Consiglio regionale, in occasione
della discussione di due mozioni presentate da alcuni consiglieri
di minoranza. In quell'occasione il sottoscritto, nel rispetto del
mandato ricevuto come commissione da parte della Conferenza dei
Capigruppo, aveva chiesto ai presentatori delle due mozioni di
rinviare la discussione sulle stesse, in quanto si era in attesa,
come I Commissione, in tempi strettissimi, dei pareri richiesti
agli esperti. Una richiesta di rinvio che ritenevo doverosa e che
mi sembrava motivata e rispettosa del mandato ricevuto.
La proposta di rinvio non solo non veniva accettata, ma
addirittura i proponenti delle mozioni sottolineavano il fatto che
la maggioranza cercava, con il pretesto del rinvio, di dilazionare
nel tempo ogni decisione perché contraria al referendum. Un
giudizio del tutto gratuito e fatto da altri.
Non vi era alcun dubbio, occorreva approfittare del palcoscenico
dell'aula consiliare - così almeno è considerata da qualcuno - dove
gli attori recitano la loro parte, meno nelle sedi dove devono dare
il loro impegno ed esercitare il proprio compito istituzionale - mi
riferisco ovviamente alle Commissioni consiliari permanenti -, e
ancora di più caricando di tensione l'ambiente esterno, di per sé
già molto teso, con fiumi di interviste e comunicati stampa.
Certo, è sempre troppo facile sparare contro qualcuno
atteggiandosi a paladini difensori dei cittadini, quando questi non
condividono le scelte fatte da chi li amministra. Ma quali scelte
fatte? Erano state presentate due proposte di legge che sono
soltanto poi state discusse lunedì 29 novembre 1999, e qui ne
sottolineo la data, pertanto solo pochi giorni fa e non certo un
mese fa, quando è cominciato il battage sul "problema
referendum".
Pensate, un mese di battage prima ancora di decidere! Alla
faccia della correttezza del comportamento di chi rappresenta le
istituzioni!
Secondo me occorre, ed è questo il compito corretto e
responsabile di un amministratore, verificare ed approfondire con
cognizione di causa, specie se si tratta di un problema così
complesso come quello che discutiamo oggi relativo al referendum, e
soltanto dopo l'approfondimento esprimere un proprio parere e
cercare di fare la scelta più giusta e rispondente alle richieste
dei cittadini!
Personalmente sono stato sempre molto scettico nei confronti di
coloro che dall'alto della loro presunzione e convinzione, senza
approfondimento e con troppa leggerezza, ma forse anche con un po'
di malafede, hanno la certezza di avere la verità in tasca. Secondo
me questo non è amministrare, è demagogia, è strumentalizzazione
politica, è speculazione politica di basso profilo, che in questi
giorni di battage, fatto da alcune forze di opposizione, ha trovato
ampio spazio nelle pagine dei giornali e dei mezzi d'informazione.
Preferisco, questo è il mio modo di pensare e il mio modo di agire,
non essere così facilone, tantomeno presuntuoso e sicuramente non
in malafede.
Credo sia giusto cercare di approfondire un problema e quando
questo è di non facile comprensione, preferisco avvalermi di chi
meglio di me conosce la materia. Questo è per me senso di
responsabilità, serietà e non certamente presunzione!
Fatte queste mie personali doverose considerazioni e
precisazioni, entro nel merito dell'argomento in discussione
cercando di dare il mio modesto contributo al dibattito, ma nel
rispetto di quanto è stato concordato e deciso in I
Commissione.
Voglio anzitutto esternare in quest'aula lo stupore con cui ho
appreso della decisione del Tribunale di Aosta, che ci ha messo
davanti ad un bivio con due sacrosanti principi da difendere:
resistere innanzi alla Corte costituzionale per difendere il
principio della potestà statutaria di una legge regionale in vigore
da oltre 24 anni, mai messa in discussione prima, e quindi
attendere l'esito del pronunciamento della Corte costituzionale,
alla quale il Tribunale aveva deciso di ricorrere; ottenere il
rispetto di uno strumento democratico quale è quello del referendum
popolare, espressione della volontà dei cittadini valdostani.
Prendendo atto della decisione assunta dal Tribunale di Aosta
nelle funzioni di Ufficio regionale per il referendum e tenendo
conto della puntuale e risoluta, seppure datata, pronuncia della
Corte costituzionale su due disposizioni legislative regionali,
sentenza n. 43/82, analoghe a quella su cui il predetto Tribunale
ha sollevato la questione di legittimità costituzionale, si è fatta
la scelta politica di rispettare il principio democratico del
referendum popolare e dare luogo allo svolgimento dello stesso.
Pertanto non ci restava altra scelta che quella di rivedere la
legge regionale n. 16/75.
Occorre dare luogo ad una normativa simile nell'impostazione a
quella adottata da quasi tutte le regioni, avendo cura di garantire
la tecnicità della valutazione da compiere sulle singole richieste
di referendum e l'imparzialità di giudizio sull'ammissibilità delle
medesime. Scopi questi che si possono conseguire in modo
soddisfacente utilizzando esperti esterni da scegliere fra
professori universitari di diritto costituzionale o regionale,
avvocati che abbiano una lunga esperienza professionale chiamati ad
operare nell'ambito di un organo che sia "super partes".
Si impone pertanto senza alcun dubbio una modifica della legge
regionale n. 16, piuttosto che attendere l'emanazione di apposite
norme di attuazione dello Statuto speciale, che sarebbero
necessarie soltanto nel caso in cui la Regione intendesse resistere
nell'utilizzazione di organi giudiziari, e che fra l'altro tenga
conto delle più recenti impostazioni che in campo nazionale e
regionale si sono affermate per affrontare la problematica in
questione e sancisca il contraddittorio.
Pur tenendo distinte le due fasi del vaglio delle richieste
referendarie, avendo quale punto di riferimento la distinzione
delle funzioni che in campo nazionale sono rispettivamente affidate
alla Corte costituzionale e alla Corte di cassazione, Ufficio
centrale per il referendum, riteniamo opportuno che entrambe le
fasi siano affidate ad una commissione regionale per il referendum
popolare composta da esperti, indicati dal presidente della Corte
d'appello di Torino e nominati dal Consiglio regionale. In tal modo
si eviterebbero soluzioni che conferiscono allo stesso organo che
ha emanato l'atto di cui si chiede l'abrogazione, il potere di
decidere se l'iter abrogativo sia o meno percorribile. Il che si
verificherebbe sia affidando tout court al Consiglio le funzioni di
vaglio, come accade nelle Regioni Toscana e Basilicata, che sono
state costrette a prevedere il correttivo del silenzio-assenso, sia
finendo comunque con il rimettere al Consiglio nella sua interezza
il giudizio finale sulla percorribilità dell'iter referendario e
che è previsto in quasi tutte le altre regioni allorché l'Ufficio
di Presidenza non si pronunci all'unanimità.
Infatti, una decisione a maggioranza dell'Ufficio di Presidenza
sarebbe inevitabilmente letta come una decisione politica e
l'eventuale rimedio del successivo ricorso al Consiglio regionale
non migliorerebbe certamente la situazione.
Alla luce di queste mie ultime considerazioni, sottolineo la
soddisfazione per la scelta politica fatta dalla maggioranza,
soddisfazione fra l'altro manifestata in occasione del primo
incontro con i giovani studenti in commissione, dopo che la stessa
aveva indicato al Consiglio la via da percorrere, quella del
referendum, e non quella di resistere innanzi alla Corte
costituzionale. Quindi la volontà espressa dalla maggioranza era
già chiara sin dall'inizio, la scelta dello svolgimento del
referendum e non altro.
Ed il risultato di questa scelta, al di là dei pareri espressi
per un mese da parte delle forze di opposizione, parlando per bocca
della maggioranza e osservando che la volontà della maggioranza era
quella di non volere il referendum, dicevo che il risultato si è
avuto lunedì 29 novembre in I Commissione, addirittura con la messa
in votazione di un nuovo testo di commissione con una proposta di
legge sulle due presentate, la n. 57 a firma del gruppo Per la
Valle d'Aosta con l'Ulivo, e la n. 63 presentata dai Capigruppo
della maggioranza.
Una nuova proposta, dicevo, predisposta dalla I Commissione
all'unanimità che si articola in due parti, la prima a regime per
colmare alcune lacune oggi esistenti nella legge n. 16/75 e per
garantire in questa fase di "vacatio legis" la possibilità di
presentare ed esaminare altre richieste di referendum popolare a
seguito del pronunciamento del Tribunale di Aosta
sull'incostituzionalità della legge n. 16; la seconda con norme
transitorie si propone quale obiettivo lo svolgimento del
referendum in tempi stretti.
Per quanto attiene poi la Commissione regionale per il
referendum, che deve esprimere il giudizio di ammissibilità, si è
inteso affidare il compito ad una commissione composta da tre
esperti effettivi e tre supplenti, indicati dal Presidente della
Corte d'appello di Torino e nominati dal Consiglio regionale.
È stata inoltre rivista la tempistica per tutte le procedure del
caso, al fine di permettere al Presidente della Giunta regionale di
indire lo svolgimento del referendum nel periodo fra il mese di
maggio e giugno 2000, periodo auspicato da tutti.
A questo punto vorrei fare un'ulteriore sottolineatura, che
ritengo doverosa in quanto rispettosa nei confronti di tutta la
maggioranza sulla volontà politica espressa con la proposta di
legge n. 63, che è stata rivista alla luce delle ultime richieste
sia da parte del Comitato interstudentesco, che dal Comitato
promotore e dalle forze di opposizione. Maggioranza che ha
presentato tramite il suo relatore un testo, fatto proprio dalla
commissione e votato all'unanimità dopo aver apportato alcune
modifiche, a seguito appunto delle osservazioni avanzate da parte
del Comitato studentesco, del Comitato promotore e degli stessi
commissari.
La proposta di legge n. 57, presentata dal gruppo Per la Valle
d'Aosta con l'Ulivo, veniva in commissione ritirata dai
presentatori. Pertanto, come dicevo prima, si è giunti ad un testo
nuovo, che viene oggi proposto a questo Consiglio, in barba a
quanti fino ad oggi hanno sempre asserito che la maggioranza era
contraria a questo referendum.
Quanto da me fin qui asserito può essere considerato uno sfogo,
ma non è così. Ritenevo giusto in questa sede fare queste
precisazioni, per rimarcare il comportamento corretto e
responsabile della maggioranza, che ha subito per circa un mese una
campagna denigratoria, vedendosi attribuire l'etichetta di una
maggioranza che non rispetta il diritto democratico dei cittadini
che propongono un referendum popolare.
Desidero ringraziare in questa sede i commissari della I
Commissione, in particolare i Capigruppo della maggioranza, che con
senso di responsabilità hanno predisposto quella proposta di legge,
che ha avuto poi parere unanime favorevole di tutte le componenti
politiche di questo Consiglio. Un ringraziamento particolare lo
voglio rivolgere al Comitato interstudentesco e al Comitato
promotore, che anche nell'ultimo incontro con la maggioranza,
avvenuto lunedì 29 novembre, hanno ulteriormente contributo a
completare con alcune osservazioni e indicazioni il testo votato
poi all'unanimità dalla commissione e che oggi siamo qui chiamati a
votare.
Un lavoro quello della commissione serrato, con oltre 5 sedute
in poco più di un mese, e questo, al di là dell'appartenenza e del
ruolo di maggioranza e di opposizione, dimostra vero senso di
responsabilità e indica qual è il compito istituzionale di un
amministratore, cioè quello del rispetto della volontà di coloro
che hanno riposto la fiducia con il voto, gli elettori, i cittadini
valdostani che abbiamo l'onore di rappresentare in quest'aula e ai
quali lascio il giudizio di come si è operato per risolvere questo
delicato e complesso problema, in una atmosfera molto calda e piena
di tensione.
Infine, voglio sottolineare che chi lavora con serietà e senso
del dovere e buona fede non può che avere la coscienza tranquilla e
soprattutto non avere paura di niente e di nessuno!
Prima di concludere vorrei formulare alcuni auguri.
Il primo è quello che l'approvazione oggi del disegno di legge
all'interno e all'esterno di quest'aula possa svolgersi in un clima
sereno, responsabile e con senso civico di ognuno di noi.
Il secondo è quello di poter continuare, anche se fino ad oggi
con qualche difficoltà, nello spirito di collaborazione fra
cittadini e amministratori attraverso un dialogo che dovrà
proseguire senza preconcetti e senza contrapposizione ideologiche,
il tutto per favorire la democrazia.
Un ultimo augurio, e ci tengo a sottolinearlo, è quello che da
questo problema così delicato, che ha portato a confronto elettori
ed eletti, possa far crescere nei cittadini e soprattutto nei
giovani il credere nelle istituzioni e nel rispetto delle
stesse.
Concludo questo mio intervento con la coscienza di chi ha
cercato di fare il proprio dovere, con serietà, senza
"arrière-pensées", e rifacendomi ad una citazione latina che in
questo particolare caso è molto calzante: "vox populi, vox dei",
espressione democratica che questa maggioranza ha rispettato e
rafforzato con la decisione assunta.
A proposito di un certo modo di far politica da parte di alcune
forze politiche presenti in questo Consiglio voglio dire loro che
in Valle d'Aosta, grazie al fatto che ci conosciamo quasi tutti,
grazie alla lungimiranza e all'intelligenza degli elettori
valdostani, la politica fatta contro qualcuno non ha mai premiato.
È sempre stata premiata invece la politica per i cittadini. Quanto
da me appena affermato è comprovato in particolare in questi ultimi
anni, perché in Valle d'Aosta chi ha fatto politica contro, è stato
regolarmente "trombato" alle elezioni. Certo è che chi non sa cosa
dire, non ha altra soluzione che quella di parlare degli altri! Per
quanto mi riguarda, non intendo aggiungere altro in merito alle
accuse e agli attacchi ricevuti come componente di questa
maggioranza, alla quale sono orgoglioso di appartenere. Sono solito
rispondere a coloro che in me per oltre 24 anni hanno riposto la
loro fiducia. Concludo quindi questo mio intervento dicendo: ai
cittadini valdostani l'ardua sentenza!
Per finire, in merito alla proposta di legge predisposta dalla I
Commissione con il voto unanime della stessa, mi auguro che questo
Consiglio esprima, come ha fatto la commissione, un parere unanime,
dimostrando così che in questo consesso al di là delle schermaglie
politiche e delle differenti posizioni, ha vinto in Valle d'Aosta
ancora una volta la democrazia.
Président
La parole au Conseiller Curtaz.
Curtaz (PVA-cU) Era mia intenzione, visto l'epilogo di questa
lunga vicenda che mi ha visto, mio malgrado, fra i protagonisti
all'interno della commissione e all'interno di quest'aula, chiudere
questa vicenda con un intervento di tipo gandhiano.
Questa mia volontà si era rafforzata dopo l'intervento del
Consigliere Cottino, direi di carattere notarile, che ho
personalmente apprezzato perché Cottino in quest'occasione non ha
parlato come Consigliere che ha le sue idee, che esprime le sue
opinioni - e sappiamo quanto questo può essergli costato -, ma ha
rappresentato lo spirito del progetto che è uscito riformato nella
I Commissione con un giudizio unanime.
Ho poi sentito l'intervento del Consigliere Piccolo e mi è
dispiaciuto perché il Consigliere Piccolo ha perso un'occasione per
volare un po' più alto, pazienza!
Piccolo ha voluto rinfocolare delle polemichette, secondo noi
invece questa questione è seria, quindi io non mi farò condizionare
dal suo intervento, se non per fare due o tre precisazioni che mi
sono sembrate un po' fuori luogo. Credo che questa vicenda abbia
dimostrato che quando sono in discussione dei principi essenziali
per la democrazia, ci vogliono due cose. Ci vuole una volontà di
ascolto e ci vuole la capacità di capire la portata politica del
problema.
Devo dire la verità, credo che almeno a livello di volontà anche
da parte delle forze di maggioranza ci sia sempre stata la volontà
di ascoltare il comitato, di ascoltare gli studenti che sono stati
ricevuti nelle forme dovute, pure a volte con i vincoli
regolamentari che sono stati irrigiditi nell'occasione, ma comunque
c'è stata una volontà di ascolto.
C'è stata invece una tardiva capacità di capire la portata
politica del problema; si è lasciato che questo problema andasse
alla deriva, lo si è sottovalutato, non si è capito che non era in
gioco solo questo referendum pure importante sull'esame di
maturità, ma era in gioco l'istituto del referendum, che è un
fondamento della nostra democrazia, un fondamento etico, un
fondamento politico, un fondamento statutario, un fondamento
costituzionale previsto dal nostro Statuto con precisi limiti.
Si è avuto coscienza della portata politica del problema solo
quando il vaso è stato colmo, quando non si poteva più non vedere,
grazie all'ostinazione del Comitato promotore, a cui va reso
omaggio perché ha saputo in ogni occasione portare argomentazioni e
non gesti polemici, non frasi fuori posto. Certo, c'è stata qualche
discussione animata, ma sempre con la volontà di portare delle
argomentazioni e di contrapporle ad altre argomentazioni. E poi il
ruolo degli studenti, che è stato a mio giudizio decisivo, perché
hanno portato nei loro modi e nelle loro forme le loro idee sia
all'interno delle istituzioni, sia nella società, ottenendo una
simpatia e una solidarietà ben superiori di quanto il loro numero
in piazza non dicesse. Un numero cospicuo, intendiamoci.
Quando la situazione si è fatta via via più insostenibile,
quando diventava sempre più difficile rispondere adeguatamente a
delle argomentazioni che venivano portate, c'è stato un
atteggiamento che nella sua pur ampia relazione il Consigliere
Piccolo non ha citato, perché ha dimenticato di dire che c'era un
disegno di legge della maggioranza e che questo disegno di legge è
stato? - nella sostanza, non nella forma perché non si poteva far
diversamente per ragioni burocratico-procedurali - è stato
ritirato, ed è stato ritirato perché si è fatta un'azione di
convincimento. L'ha fatta il comitato, l'hanno fatta gli studenti,
l'abbiamo fatta un po' noi nelle commissioni e nelle sedi
istituzionali, l'ha fatta il Presidente dell'Union Valdôtaine,
perché la conferenza stampa di cui Piccolo ha parlato, non è stata
fatta per chiarire quello che la stampa prima non aveva capito.
Avevamo capito tutti benissimo. È stata fatta per cambiare una
linea, opportunamente per cambiare una linea.
E poi, e voglio chiudere le parentesi rispetto all'intervento di
Piccolo. Trovo strano che egli si lamenti dell'atteggiamento della
stampa, perché in occasione delle commissioni che sono state
così?
(interruzione del Consigliere Piccolo, fuori
microfono)
? posso dire? In occasione delle riunioni di commissione, io
sugli organi d'informazione pubblica, che sono quelli di cui
m'interesso sempre e solo, ho sentito sempre ed esclusivamente fra
i consiglieri interviste del Consigliere Piccolo, ed è anche
normale in quanto Presidente della commissione.
Ho sentito interviste telefoniche, alla radio, in video, quindi
se c'è qualcuno che deve lamentarsi della visibilità di questa
vicenda sicuramente non è Piccolo, che non è mai stato così
visibile!
Dicevo, e mi scuso perché per la stanchezza di questi giorni
rischio di perdere il filo, che siamo arrivati ad un'opportuna
inversione di rotta, a cui è conseguito un atteggiamento
collaborativo di tutte le forze politiche presenti in questo
Consiglio in occasione dell'ultima riunione della I Commissione, in
cui quasi come in una transazione ognuno ha fatto delle reciproche
concessioni, ognuno ha rinunciato a qualcosa del suo progetto
originario, per arrivare ad un progetto comune.
Ne è derivato, a seguito della redazione di questo progetto
comune, anche difficoltosa, il ritiro del nostro progetto di legge.
E io lo devo spiegare perché abbiamo ritirato il nostro progetto di
legge. Lo abbiamo ritirato per una serie di considerazioni.
Innanzitutto perché fin dall'inizio abbiamo detto che quel
disegno di legge aveva lo scopo di sollecitare una soluzione al
problema; sapevamo, io personalmente sapevo, ho anche avuto
occasione di dirlo, anche se ogni tanto c'era una strana ironia mai
spiegata, del tipo:
"ci piacerebbe approvare quel disegno di
legge così poi la Commissione di Coordinamento lo avrebbe
bocciato"
.
Tranquilli, si fanno gli emendamenti in aula, non erano pronti
per iscritto, ma nella nostra testa erano pronti, non è che fossimo
così sprovveduti. Però poi, paradossalmente, quanto quel disegno di
legge fosse nei suoi cardini essenziale forte, è dimostrato
dall'attuale disegno, che per certi versi è un progetto fotocopia
al nostro per le cose essenziali, che vado ad elencare.
Noi chiedevamo tre punti essenziali. In primo luogo che si
modificasse solo l'articolo 9 e non tutta la legge, e quando si
dice articolo 9 ci si riferisce a tutte le questioni
consequenziali, per cui dove è scritto sentenza si scrive delibera,
eccetera. E questo punto viene accolto.
Chiedevamo come secondo punto che il giudizio di ammissibilità
venisse riservato ad un organo terzo imparziale. Noi proponevamo
dei magistrati, qui vengono indicati degli esperti che hanno
competenze giuridico-pubblicistiche, ma mi sta bene, non è che
avessi una simpatia particolare per i magistrati, m'interessava
sapere che il giudizio non veniva pronunciato a livello politico,
ma attraverso delle competenze esterne.
Terzo punto essenziale, chiedevamo che la nomina di quest'organo
terzo venisse fatta da un soggetto imparziale; avevamo indicato il
Presidente del Tribunale di Aosta, qui viene indicato il Presidente
della Corte d'appello di Torino, ed è ancora meglio perché è ancora
più lontano, quindi meno condizionabile.
A questo punto era del tutto naturale ritirare il nostro disegno
di legge, anche per dimostrare che non c'era da parte nostra
nessuna strumentalità nel presentare quel disegno, ma c'era un
sincero spirito collaborativo per risolvere un problema che ci
sembrava essenziale.
Oggi io dico che non dobbiamo avere l'atteggiamento di chi ha
vinto o di chi ha perso; ognuno nel suo animo avrà un'idea. Lo dico
anche perché nel mio lavoro, quando ero un po' più giovane, i
vecchi avvocati mi insegnavano che quando si vince non bisogna
voler stravincere. Ed allora ognuno se lo tiene nel suo animo. C'è
qualcuno che può essere più soddisfatto, qualcun altro meno
soddisfatto; io, non lo nego, sono fra quelli soddisfatti.
Non credo che sia una sconfitta per le forze di maggioranza,
anzi credo che l'aver dimostrato in una vicenda così delicata di
saper cambiare idea, di saper capire gli umori, di saper capire
come questa materia era delicata e quindi bisognasse essere
prudenti, è una posizione che può essere anche qualificata di
forza, di consapevolezza. Quindi non credo che oggi si possa
parlare di sconfitta.
Io credo che ci sia in questa vicenda, che ha l'epilogo parziale
con questa legge, qualcuno che ha vinto. E ha veramente vinto, non
voglio usare una frase retorica, ma ha veramente vinto la
democrazia in Valle d'Aosta, quella che si temeva venisse
compressa, limitata, congelata. Con questo disegno di legge, se ce
ne saranno le condizioni, si voterà per un referendum nei termini
previsti dalla legge.
È quello che diceva la vecchia legge, è quello che chiedevamo
tutti seppure con diverse forme, con diversi stati d'animo, con
diversi punti di vista. Credo che di questo risultato possiamo
essere tutti soddisfatti.
Président
La parole au Conseiller Nicco.
Nicco (GV-DS-PSE) La proposta di legge che ci è stata testé
illustrata dal Consigliere Cottino e poi dal Presidente della I
Commissione, Piccolo, conclude, dovrebbe concludere, ci auguriamo
che concluda una vicenda dal corso indubbiamente travagliato. E la
conclude, pare, con soddisfazione se non generale, certo molto
ampia dentro questo Consiglio e fuori.
Si potrebbe perciò semplicemente prendere atto del risultato,
richiamando un noto proverbio:
"Tutto è bene?"
, eccetera. Io
penso invece che qualche considerazione nel merito di questa
vicenda occorra farla. È una vicenda che prende le mosse dalla
presentazione della richiesta di referendum. Dico subito per
chiarezza, a scanso di equivoci, anche se ciò non susciterà grandi
consensi in tribuna, che non condivido l'iniziativa referendaria
per due ordini di ragioni, l'una, generale e l'altra che riguarda
il merito della questione.
Sulla prima, di ordine generale. Il referendum è uno strumento
fondamentale di democrazia, lo definiva il collega Curtaz uno
strumento etico-politico, certo, che rischia tuttavia per il modo
in cui è stato usato in questi ultimi anni in Italia di essere
svuotato e svilito. La sempre più bassa partecipazione alle
consultazioni referendarie lo dimostra ampiamente.
Credo invece che sia uno strumento da utilizzare quando sono in
discussione le norme fondamentali su cui si regge una comunità,
nelle sue relazioni interne o nelle relazioni con superiori livelli
di governo, oppure quando si tratta di questioni di principio che
attengono alla coscienza individuale. Faccio qualche esempio
relativo alla Valle d'Aosta.
Com'è noto, i Valdostani chiesero con forza un referendum
nell'estate del 1945 per decidere del loro futuro; in pochi giorni,
nel mese di maggio di quell'anno, si raccolsero oltre 20.000 firme
in calce alla richiesta di potersi esprimere liberamente e
democraticamente e direttamente.
Com'è noto, lo Stato italiano fece allora di tutto per impedire
questa manifestazione di democrazia diretta, referendaria. Ma
quello era certo un tema referendario. Così come lo era o avrebbe
dovuto esserlo lo Statuto del 1948, che pure per assumere piena
legittimazione di patto fra la Valle d'Aosta e lo Stato doveva
essere sottoposto a referendum. Ma così non fu neppure in questa
seconda occasione. E certamente a referendum dovrà essere
sottoposto un nuovo statuto della Valle d'Aosta.
Sulla seconda ragione, che riguarda il merito del quesito
referendario, la legge regionale n. 52/98 è stata dipinta a tinte
fosche: provvedimento illiberale, penalizzante, discriminante, e
quant'altro.
La sua applicazione doveva, secondo taluni interessati profeti,
provocare una situazione drammatica nella scuola valdostana.
Ebbene, i diretti interessati, cioè gli studenti, hanno potuto
constatare che così non è stato. È una legge che, nel testo
approvato, congiuntamente al regolamento attuativo dell'articolo 8,
comma 3, rappresenta in realtà un significativo passo avanti, a mio
giudizio una svolta anzi nel superamento della normativa, quella sì
molto criticabile, relativa all'accertamento della conoscenza della
lingua francese.
Ma, detto questo, aggiungo che, una volta avviato l'iter
referendario in base alla normativa vigente, compito nostro non
poteva e non può che essere quello di garantire tale iter
referendario.
Personalmente considero un errore politico l'iniziativa assunta
da un gruppo di cittadini, sottoscrittori ed eventuali ispiratori,
di presentare una memoria per far dichiarare inammissibile il
quesito referendario. Un'iniziativa certamente legittima, ma errata
sul piano politico, perché ad una questione eminentemente politica
non si può rispondere sul piano giuridico. In merito poi alla
memoria, lunga, articolata, dotta, rilevo per inciso che poggia fra
l'altro sulla singolare sottolineatura della natura di legge di
principi della legge 15 marzo 1997, n. 59, facendo poi leva su tale
assunto per chiedere l'inammissibilità di un referendum abrogativo
di una legge regionale, che a tale legge di principi dà
attuazione.
Singolare, ripeto, almeno per chi si richiama ad una concezione
autonomistica, è questa enfasi posta nell'attribuire a tale legge
proprio quella natura che in genere noi contestiamo alle leggi
dello Stato, perché è proprio quella natura che vanifica la nostra
possibilità di legiferare in piena autonomia. E chiudo
l'inciso.
Sarebbe poi interessante anche capire le relazioni di
causa-effetto fra la memoria e la pronuncia con cui il Tribunale di
Aosta ha sollevato la questione di legittimità costituzionale
dell'articolo 9 della legge sul referendum in riferimento
all'articolo 108 della Costituzione. Pronuncia, come è stato detto,
assai discutibile nonostante la sentenza della Corte costituzionale
n. 43/82, visto che tutti e tre gli esperti chiamati dalla I
Commissione hanno espresso forti e motivate perplessità in merito.
E le voglio ricordare.
La dott.ssa Della Guardia:
"È opinabile che le Regioni,
utilizzando organi inseriti nell'ordinamento giudiziario per
l'attività relativa al giudizio di ammissibilità delle richieste di
referendum, abbiano inteso legiferare in materia di giurisdizione e
quindi intervenire al di là dei limiti posti dalla Costituzione, in
particolare dall'articolo 108. Qui si rischia di confondere la
materia con le funzioni".
Il dott. Barbagallo:
"La posizione della Corte costituzionale
non è condivisa da parte della dottrina e in giurisprudenza sembra
potersi leggere qualche riserva da parte della Cassazione, specie
allorché si tratta di provvedimenti regionali di attuazione di
norme costituzionali, ed è appunto il nostro caso".
Il prof. Ferrari:
"Andrebbe evidenziato che l'interferenza
con la funzione giudiziaria è comunque quella minima necessaria per
non vanificare l'esercizio e prima ancora la titolarità di una
competenza legislativa regionale di altro oggetto e
natura".
Non mancavano dunque elementi per resistere nel giudizio di
costituzionalità, ma bene si è fatto a non seguire questa via ed a
seguire invece quella della modifica della legge. Bene perché
ancora una volta la risposta doveva essere sul piano politico e non
su quello giuridico. E bene a farlo con questa legge, che
interviene in modo puntuale sulla questione specifica, rinviando
una più completa ed organica revisione della legge sui referendum a
dopo la definitiva approvazione da parte del Parlamento della legge
cosiddetta sulla "elezione diretta dei Presidenti delle regioni a
Statuto speciale", in cui, voglio ricordare, proprio a seguito di
un emendamento discusso in I Commissione, si è inserito un
riferimento all'istituto del referendum non più solo abrogativo, ma
anche propositivo e consultivo, che dovrà quindi essere
regolamentato.
Sulle modifiche introdotte dalla nuova legge molto si è
discusso, ed il tema è stato anche ripreso dal collega Curtaz, in
particolare sulla composizione e la nomina della Commissione
regionale per il referendum, sia nella norma transitoria, sia
nell'articolo 2.
Concordo pienamente sul principio che si debba tendere al
massimo di terzietà di quest'organo. È certamente improprio che chi
approva una legge, cioè il Consiglio, sia poi implicato nella
nomina dell'organismo che deve giudicare in merito
all'ammissibilità di un referendum su questa stessa legge. Quindi
credo che sia opportuno perseguire la via che era stata indicata
dal prof. Ferrari:
"Si suggerisce che si possa ricorrere alla
Commissione paritetica ed al successivo decreto legislativo, per
pervenire all'armonizzazione della legislazione nazionale con
l'ordinamento della Regione".
Non credo che questa via sia in
antitesi con l'altra; credo anzi che vada perseguita
parallelamente, anche perché, com'è noto, la questione non tocca
solo la legge sui referendum, ma anche altre.
E tuttavia mi sia consentito di collocarmi anch'io fra coloro
che hanno qualche dubbio sull'incondizionata terzietà della
Magistratura, sulla sua terzietà per definizione, o se vogliamo
sull'equazione: magistrati, uguale correttezza, imparzialità, non
influenzabilità. Non si può santificare una categoria, chi siede
nelle corti di giustizia, né demonizzarne un'altra, quella di chi
siede in quest'aula. Le vicende di questi anni purtroppo ci hanno
insegnato che anche su quel versante, non solo su quello politico,
la situazione è piuttosto nuancée, fatta di luce e di ombre. Certi
collegi costituiti da magistrati pare siano stati anch'essi
soggetti a pressioni di varia natura: i casi Imi-Sir, Mondadori,
Sme, per non citare che i più noti ancorché non definiti - ma
quando mai si definisce qualcosa in questa materia in Italia? -
quei casi dovrebbero comunque indurre tutti ad una maggiore
prudenza nella classificazione, a non usare categorie manichee.
Concludo con una considerazione di carattere generale. A me pare
che questa fase, come già quella precedente di approvazione della
legge n. 52, sia stata da più parti volutamente drammatizzata. C'è
stato e forse c'è ancora chi da un lato ritiene che lo svolgimento
del referendum possa mettere in discussione non so quali assetti
generali all'interno della comunità valdostana, o fra la comunità
valdostana e lo Stato. E c'è stato e c'è chi dall'altra vuole
cogliere quest'occasione per accendere uno scontro che con la legge
in questione ha poco a che fare.
Ha detto in questa stessa aula, nel corso di un'audizione, un
rappresentante degli studenti che "vogliamo andare a votare fra
maggio e giugno, perché anche noi abbiamo fatto un'analisi
politica; tra maggio e giugno del 2000 ci saranno le elezioni
comunali e questo a qualcuno fa paura".
Ebbene, studenti, se il ragionamento è questo, allora non ci si
stupisca se sull'altro versante c'è chi fa un ragionamento che è
opposto nel contenuto, ma sullo stesso piano concettuale:
strumentale uno, strumentale l'altro. Nelle elezioni comunali si
parli di capacità, di dedizione, di disinteresse nell'amministrare,
si parli di programmi, ma non della legge sulla quarta prova
scritta di francese.
Ed anche, sempre in quest'aula, fra l'altro di fronte ad una
nutrita delegazione di studenti, un esponente del comitato
promotore del referendum ha testualmente affermato che se si
approva la proposta di legge sottoscritta dai Consiglieri Cottino,
Martin e Fiou, "rischiamo la guerra civile in Valle d'Aosta".
Ora, la proposta di legge regionale n. 63 nella sua prima
versione era certamente criticabile, ma questo tono - lo voglio
dire pacatamente ma fermamente - è decisamente da respingere. Si
parla tanto di attacco alla democrazia da parte di taluni; ebbene,
credo che anche affermazioni di quel genere facciano male alla
democrazia.
Mi auguro, e concludo, che il nuovo testo della legge che oggi
discutiamo possa contribuire a rendere il clima più disteso e
sereno. L'impegno di tutti dovrebbe essere di contribuire
responsabilmente a mantenerlo tale, evitando di alimentare
ulteriormente un'artificiosa e dannosa divisione della comunità
valdostana sulla questione della lingua.
Non vi è un referendum pro o contro il francese, messaggio che
troppo spesso anche i mass media trasmettono, ma un referendum per
l'abrogazione di una specifica legge, quella che disciplina lo
svolgimento della quarta prova scritta di francese agli esami di
Stato. E tale sia.
Président
La parole au Conseiller Tibaldi.
Tibaldi (FI) Il gruppo di Forza Italia voterà questa proposta di
legge, come d'altronde ha già dato parere favorevole in I
Commissione, in quanto questa proposta di legge è radicalmente
diversa rispetto a quella inizialmente presentata dai Capigruppo di
maggioranza, e lo è soprattutto nella parte in cui prevede che
l'organismo deputato a vagliare l'ammissibilità del quesito
referendario, e non solo quello relativo all'abrogazione della
legge che ha introdotto la maturità bilingue in Valle d'Aosta, ma
anche ai referendum che si terranno in futuro, sia un organismo che
possa avere il requisito dell'imparzialità. Ovvero, nella prima
parte di questa legge è stato recepito ciò che era previsto nel
regime transitorio, vale a dire che il Consiglio regionale possa
nominare una commissione di esperti nominati dal Presidente della
Corte d'appello di Torino.
Siamo d'accordo, e lo abbiamo anche noi sottolineato in
commissione, che Magistratura non corrisponda necessariamente a
terzietà assoluta; è un'equazione che non è sostenibile oggi come
oggi.
Però siamo altrettanto convinti che l'organo politico che
predispone, approva e quindi emana una legge regionale, qual è
appunto il Consiglio regionale, non possa analogamente nominare la
commissione che dovrà vagliare l'ammissibilità per cancellare
quella legge. Ci sarebbe un palese conflitto d'interessi e di
funzioni. Di qui la proposta di tutte le forze di opposizione in
commissione affinché la norma transitoria fosse recepita
nell'articolato definitivo.
Inoltre, se si evita che sia il Consiglio regionale direttamente
a nominare i componenti della commissione, si evita anche una
possibile politicizzazione degli stessi. D'altronde nella vecchia
proposta di legge era prevista una nomina con voto limitato, cioè
due della maggioranza e uno dell'opposizione, cioè si riproduceva
in proporzione ai numeri presenti in quest'Assemblea, in quella
piccola commissione una composizione politica analoga.
La terza proposta che è promanata dalle forze di opposizione e
che è stata recepita dalle forze di maggioranza si riferisce al
fatto che la commissione di esperti, nell'esame dell'ammissibilità
del quesito referendario, ha la possibilità, e non l'obbligo, di
procedere ad un'udienza conoscitiva sia con i promotori, che con
eventuali presentatori di osservazioni, che siano contrarie alla
proposta stessa.
Nella sostanza sono queste le argomentazioni che ci hanno
convinto ad esprimere lunedì scorso un parere favorevole e oggi a
dare un voto favorevole alla legge nel suo complesso. Diciamo che
oggi si chiude una parentesi particolarmente burrascosa che in
quest'ultimo mese, come è stato ricordato da più parti, ha visto
alterne vicende di carattere politico, tensioni, moti di piazza,
creati da un incidente di percorso verificatosi il 7 ottobre
scorso, quando il Tribunale di Aosta ha dichiarato
l'incostituzionalità di una norma che regola appunto il
referendum.
La tenacia del Comitato promotore del referendum, la
determinazione degli studenti valdostani, ma direi anche il lavoro
vigile delle forze di opposizione hanno permesso di arrivare a
questo risultato. Aggiungo anche la sensibilità delle forze di
maggioranza, che però è una sensibilità che arriva in ritardo, in
un secondo momento.
Ed è bene quindi fare alcune considerazioni su questa parentesi
mensile che abbiamo vissuto nel mese di novembre, perché se anche
noi da un lato abbiamo apprezzato l'intervento pacato e
istituzionale del Capogruppo dell'Union Valdôtaine, d'altro lato
abbiamo apprezzato un po' meno l'intervento polemico fatto dal
Presidente della I Commissione.
Il Presidente di quella commissione che è stata delegata ad
affrontare il problema. Sappiamo che era ed è una patata bollente e
che la I Commissione, spogliata a inizio legislatura della sua
funzione sostanziale in quanto è stata creata una "Commissione
Nicco" per vagliare le riforme istituzionali, aveva finora una
funzione molto marginale. Purtroppo, il Consigliere Piccolo lo sa,
ha dovuto caricarsi quest'onere, certo più oneri che non onori,
ovvero l'onere di sbrogliare la matassa del gomitolo creato dalla
pronuncia del Tribunale di Aosta. E come si è sbrogliata la
matassa? Diciamo che fino a venerdì scorso la matassa si è ancora
più aggrovigliata, perché in commissione abbiamo avuto una serie di
audizioni, io non sono componente della I Commissione ma sono
Capogruppo e ho partecipato a quasi tutte le riunioni della I
Commissione, e devo dire - qui mi rivolgo anche al Presidente del
Consiglio regionale - che non ho mai visto gestire in una maniera
così abominevole una commissione, perché non si possono convocare
le parti per un'audizione e poi impedire loro di parlare, o
impedire loro di avere delle risposte, dicendo che quella non è la
sede politica.
Paradossalmente si è arrivati al punto di sospendere
ufficialmente i lavori di quella commissione e continuarli a porte
chiuse, en amitié, per poter avere la libertà di parola. Ma di cosa
c'era paura: del verbale? Di dirsi in maniera chiara i pensieri
relativi alle differenti posizioni? Tutti questi formalismi che si
sono accumulati secondo il nostro punto di vista oltre il
Regolamento, perché il Regolamento consiliare non prevede questa
rigidità nei lavori, è la prima volta che mi è capitato
sinceramente, in I Commissione ho avuto nella scorsa legislatura la
possibilità di viverci due anni, ma non mi ricordo con il
Presidente della scorsa legislatura che siamo arrivati a questi
punti; in IV Commissione non mi sembra che le audizioni siano così
rigide.
Tuttavia, dicevo, a seguito di questi formalismi siamo arrivati
al punto di non poter dialogare ed è naturale che la tensione sale
alle stelle, perché mancano risposte. E mancano risposte proprio
dai soggetti che quasi con un'iniziativa carbonara, al di fuori
della stessa commissione che è stata superata, propongono
improvvisamente una legge.
I tre Capigruppo di maggioranza, Cottino, Martin e Fiou,
propongono una legge all'insaputa della commissione, che era stata
delegata dai Capigruppo di cercare di sbrogliare questa matassa. In
sede di prima audizione, quando lungo quella fila erano schierati
tutti i rappresentanti delle varie scuole che pongono precise
domande ai Capigruppo per avere risposte, i Capigruppo fuggono,
abbiamo assistito ad una fuga, per andare a correre sotto la luce
dei riflettori di una conferenza stampa che era stata organizzata
per presentare questa legge.
È naturale che non si è trattato di un comportamento rispettoso,
autorevole, da parte delle forze di maggioranza in quest'occasione,
come per dire: noi abbiamo fatto una legge, questo è il pacchetto
che vi offriamo, prendere o lasciare, le forze di opposizione che
la pensino come noi o che non la pensino come noi poca importa, la
piazza può lamentarsi, questo è il potere e questa è la
dimostrazione del potere che possediamo.
Devo dire che, e concordo con quanto detto dal collega Curtaz,
le pressioni della piazza hanno fatto molto in questo caso, perché
le sole forze di opposizione non avrebbero potuto fare molto;
sappiamo quanta considerazione hanno le forze di opposizione
all'interno di quest'Assemblea. E ha fatto molto soprattutto
l'intervento autorevole esterno del Presidente dell'Union
Valdôtaine, che ha smentito e smentisce, Consigliere Piccolo, tutto
quello che lei ha detto oggi con la sua relazione per fare
chiarezza, quasi a dire: meno male che ci siamo noi che abbiamo
salvato la democrazia in Valle d'Aosta.
La dichiarazione stampa fatta ben prima dal Presidente
dell'Union Valdôtaine ha cancellato ogni dubbio sulla vicenda.
Allora io dico che se non vogliamo attribuirci vittorie e
sconfitte - e sono d'accordo - perché poi la vittoria ha tanti
padri, la sconfitta è orfana come si suol dire, diciamo che la
Valle d'Aosta oggi si dota di uno strumento legislativo importante,
che garantisce l'esercizio di un diritto democratico, che è stato
voluto fortemente da tutti, anche da chi in un primo momento la
pensava diversamente.
Devo dire, e dico una mia sensazione personale, che quando di
fronte a certe domande poste in commissione vedevo che mancavano
delle risposte da parte dei sottoscrittori di questa proposta di
legge, mi veniva di pensare che gli stessi sottoscrittori non
fossero coloro che hanno steso nel vero senso la proposta di legge,
quasi come se ci fosse un grande fratello alle spalle, occulto, che
ha fatto il regista di questa vicenda farsesca.
E allora qui è una sensazione che abbiamo avuto noi, ma che
hanno avuto anche altri, perché è brutto che chi mette la firma
debba poi addossarsi certe responsabilità, ed è altrettanto brutto
da parte di coloro che hanno firmato, vedersi smentiti da una
successiva conferenza stampa del Presidente dell'Union Valdôtaine
che è riuscito a rimettere in carreggiata la situazione.
Dal nostro punto di vista diciamo meglio tardi che mai, ed è
questa la ragione sostanziale per cui questo progetto di legge,
anche se arriva in zona Cesarini, ha un contenuto sobrio, quel
contenuto che era necessario stendere fin dall'inizio, un contenuto
per il quale si poteva prendere spunto da quei pareri che sono
stati forniti dai giuristi, e certo non è quel contenuto di quella
proposta scopiazzata - per usare le parole del Presidente della I
Commissione - da altre regioni.
Quindi Forza Italia voterà favorevolmente e rimarrà vigile su
quello che è il percorso successivo, perché oggi traguardiamo una
tappa, una tappa importante, approviamo una legge, poi ci vuole un
visto della Commissione di Coordinamento, poi deve essere
costituita una commissione, poi dovrà esserci il vaglio di questa
commissione, e non vorremmo che, considerati i precedenti, questo
referendum per qualche ragione non si facesse.
Président
La parole au Conseiller Cerise.
Cerise (UV)
Dirò subito che ho apprezzato molto
l'intervento fatto dal Consigliere Nicco, che ha detto in maniera
molto più esaustiva ed incisiva quello che avrei detto io ma certo
molto meno brillantemente. Detto questo, volevo solo fare una
riflessione e cioè ho la percezione che mai come in questa
circostanza si avverta come quando si verifica una dicotomia fra la
politica, che vuole decidere, e la volontà popolare, o almeno
quella volontà popolare che è capace di farsi sentire, che sa
esprimersi, ebbene quando si aprono questi divari in maniera così
marcata come è avvenuto in questa circostanza, a rimetterci alla
fine è la politica.
Questo è grave, se si tiene conto che in questo momento la
politica avrebbe bisogno invece non dico della simpatia, ma
dovrebbe trovare delle occasioni per recuperare degli spazi che
purtroppo ha perso nei confronti dei cittadini. E i segnali che
arrivano dalle elezioni mi pare che siano dei "campanelli
d'allarme" di cui dovremmo tenere conto.
Se vogliamo tentare di recuperare questo spazio, che ci separa
dall'opinione pubblica e dalla gente, dobbiamo avere il coraggio di
dire che in questa vicenda sono stati commessi degli errori un po'
da tutti: possiamo citare la fretta, la rigidità delle posizioni,
una certa insufficienza a rendersi credibili nei confronti degli
studenti e dei promotori del referendum, la stessa posizione a
volte eccessivamente conflittuale dei promotori del referendum e
degli studenti.
Credo che dal momento che è stata trovata finalmente un'intesa
su di un testo di legge accettato da tutti dentro e fuori
quest'aula, la cosa più seria da fare è quella di esaminarlo ed
approvarlo con una certa celerità. Mi permetto a conclusione di
questo breve intervento di fare una piccola notazione.
Credo di aver tratto un insegnamento da questa vicenda, e lo
dico proprio perché prima di me aveva parlato il Consigliere Nicco,
che in questo momento sta portando avanti in maniera impegnata una
proposta di riforma dello Statuto. Credo che questa vicenda ci
dovrebbe far capire come le grandi riforme, o le riforme che hanno
un forte impatto nella società, vanno fatte cercando una
preliminare intesa con tutte le forze sociali e anche politiche,
altrimenti si rischia di mettere in campo delle animosità e degli
scontri, nei quali poi un'altra volta la politica rischia di essere
sconfitta.
Président
La parole au Conseiller Comé.
Comé (Aut) Il gruppo degli Autonomisti, a seguito della proposta
di legge n. 63, la legge che è stata presentata dalla maggioranza,
sollevò fin da subito dei forti dubbi e delle perplessità sul suo
contenuto. Così come era formulata, non poteva che rendere
improbabile lo svolgimento del referendum sulla maturità della
prossima primavera.
Non voglio entrare adesso nel merito a quella proposta di legge
che è stata accantonata, non ritirata, ma consentitemi di fare una
riflessione su quello che era l'articolo 1, comma 3, che tra
l'altro è stato fortemente contestato sia dagli studenti che dal
Comitato promotore.
Se si presuppone che l'articolo 30 dello Statuto non contenga
un'indicazione tassativa delle leggi regionali sottratte al
referendum, e se si dà anche per scontato che il legislatore
regionale possa aggiungerne altre, qui corriamo il rischio di
limitare fortemente l'esercizio di un diritto fondamentale per la
democrazia.
Altro punto da rilevare è che si rischiava d'intervenire a
modificare le regole del procedimento referendario, mentre era in
sospeso una richiesta di referendum, quindi avrebbe avuto
un'efficacia retroattiva.
La nostra risposta, come dicevo all'inizio, a seguito della
proposta di legge fu quella di revisionare l'articolo 9 della legge
n. 16/75 così come contestato dal Tribunale di Aosta con
l'ordinanza emessa nei primi giorni di ottobre.
La revisione di questo articolo - fra l'altro avevamo richiesto
di aspettare per sentire quali erano le indicazioni fornite dai tre
giuristi nominati dalla I Commissione e su questo indirizzo anche i
tre giuristi avevano dato delle indicazioni - permetteva di
sollevare immediatamente l'ostacolo.
Concordiamo comunque che la revisione complessiva della legge
sul referendum sia da affrontare nel prossimo futuro. Riteniamo che
la maggioranza abbia fatto una scelta opportuna nell'abbandonare il
suo disegno di legge per giungere, dopo un vivo confronto in I
Commissione, ad un testo unico con giudizio unanime.
Per questo il nostro gruppo esprime parere favorevole a questo
disegno di legge, per permettere ai Valdostani di poter esprimere
attraverso il referendum il loro diritto al voto, che è
l'espressione più alta per una democrazia.
Président
La parole au Conseiller Cottino.
Cottino (UV)
Non so se riuscirò a mantenere il tono pacato
che queste occasioni imporrebbero, e uso il condizionale, ma
garantisco fin d'ora che farò il possibile per mantenerlo,
sicuramente senza avere quella capacità dialettica e quel modo di
fare propri dei colleghi Curtaz e Tibaldi, i quali molto
intelligentemente e molto furbescamente - non nell'accezione più
negativa di questa espressione, in quanto devo riconoscergli
un'abilità politica non indifferente - hanno fatto un'affermazione
forte dicendo che a seguito di quanto avvenuto nessuno deve cantare
vittoria, l'interesse è di tutti, salvo però poi fare dei
comunicati stampa di un certo tenore, per lanciare delle accuse
molto precise! Credo che sia necessario fare un po' di chiarezza
sia nella sostanza dei due disegni di legge presentati, sia anche
nel metodo.
Nella sostanza, soprattutto nella sostanza che è trasparita al
di fuori di quest'aula, a proposito delle due leggi, Curtaz faceva
dell'ironia quando qualcuno ha detto che gli sarebbe piaciuto
votare la legge da loro presentata.
Non nascondo, colleghi, che quest'affermazione l'ho fatta
anch'io, ma sapete perché? Perché, al di là della capacità di
presentare la cosa da parte del collega Curtaz, al quale ho sempre
riconosciuto nell'insieme un'onestà intellettuale ma nello stesso
tempo anche un'abilità di presentare le cose per tirare l'acqua al
suo mulino, la legge presentata dalla Valle d'Aosta per l'Ulivo non
poteva essere approvata, e lo sappiamo tutti.
L'amico Curtaz ha detto che avevano in testa tutti gli
emendamenti da presentare, non ho dubbi su questo, ma proprio tutti
credo di no, perché il sottoscritto ha dovuto oggi presentare un
emendamento di una certa importanza ai fini dell'approvazione della
legge in discussione, mentre questo nella legge presentata dalla
Valle d'Aosta per l'Ulivo non c'era?
(interruzione del Consigliere Curtaz, fuori
microfono)
? evidentemente ognuno di noi fa le valutazioni che ritiene.
Curtaz
(fuori microfono)
? pensa prima di dire,
pensa?
Cottino (UV)
? ma evidentemente, io ci ho pensato e il
lavoro a cui siamo giunti non credo che possa essere soltanto
ascritto al collega Curtaz!
Ma quello che per certi aspetti ha dato più noia almeno al
sottoscritto, non lo nascondo, è il comportamento che ha avuto la
stragrande maggioranza degli organi d'informazione, oltre che del
Comitato promotore, usando due pesi e due misure.
Si veniva qui e si pretendevano nell'immediato delle modifiche
ad una legge, senza dare la possibilità ai commissari di fare un
confronto interno alle proprie forze politiche. Una legge che
sicuramente era perfettibile, nessuno lo mette in dubbio, ma
nessuno ha mai chiesto delle modifiche e presentato degli
emendamenti al testo di legge n. 57.
In questo modo è diventato facile dare una chiave
d'interpretazione molto particolare al momento in cui si è
modificato - e lo riconosco - in modo abbastanza radicale il testo
di legge.
Ma allora sono obbligato a fare una domanda ad alta voce:
veramente siete convinti che i tre Capigruppo Fiou, Martin e
Cottino hanno presentato un testo di legge senza confrontarsi con
le rispettive forze politiche di appartenenza? È una domanda che
faccio, perché l'interpretazione che viene data alla fin fine è
questa. Di conseguenza mi permetto di dire che questa non è la
verità.
I tre Capigruppo, Fiou, Martin e Cottino hanno fatto il loro
possibile per tirare giù un testo di legge su delle indicazioni,
prima in un modo e poi in un altro, questo lo riconosciamo e siamo
i primi a dirlo, ma tra l'altro non scopiazzando come è stato detto
o soprattutto come è stato scritto. Ho sentito prima
un'affermazione, che ho letto anche in una intervista sui
giornali?
(interruzione del Consigliere Fiou, fuori microfono)
? questo succede a tutti, a me succede e non mi scandalizza nel
modo più assoluto, ma a sua discolpa posso dire che se è così, una
cosa è un'intervista, quando uno parla senza avere il tempo di
riflettere, altra cosa è quando si scrive e ha tutto il tempo
necessario per pensare e dunque l'affermazione assume un altro peso
e un'altra valenza!
Dico che questo testo di legge o quel testo di legge, pensatela
come volete, teneva sì conto delle leggi che altre regioni in
proposito avevano fatto; da lì a definirlo "scopiazzatura"
permettetemi di dire che c'è un po' di differenza.
A proposito di canto di vittoria, vorrei ricordare - e faccio un
solo esempio - che in un comunicato delle forze politiche di
minoranza là dove noi in I Commissione abbiamo scritto,
"ha
facoltà di procedere"
anziché dire
"procede",
è stato
dichiarato come vittoria, come ottenimento di un grande risultato.
Voglio qui chiarire che abbiamo accettato ben volentieri questa
modifica, ma la richiesta non era questa! La richiesta era di
eliminare il contraddittorio, di eliminare una possibilità
democratica dei cittadini rispetto ad un referendum.
Comunque al di là questo, la nostra volontà era solo quella di
obbligare la commissione a ricevere eventuali persone, compreso il
Comitato promotore, per esprimere le loro ragioni, e non il
contrario. A noi sta molto bene, lo abbiamo accettato e non abbiamo
neanche fatto fatica ad accettare, lo dico in tutta tranquillità,
la formula che ci è stata proposta successivamente, dopo il diniego
alla richiesta iniziale. Devo dire che avevo preso parecchie note,
ma riprenderle tutte mi prenderebbe troppo tempo, per cui mi avvio
velocemente alla conclusione.
Questa vicenda, che è stata enfatizzata e spiegata in maniera
diversa da quella che era in realtà, non ha mai messo in evidenza
un altro argomento di una certa rilevanza. Uno dei punti che ci ha
anche "obbligati" o che ci ha "permesso" - scegliete la versione
che più vi aggrada, la cosa non mi dà fastidio più di tanto - di
andare ad alleggerire questa legge rispetto al primo progetto
pensato, è stata la modifica dello Statuto di autonomia della
Regione Valle d'Aosta in prima lettura alla Camera. Non sappiamo se
passerà poi in seconda lettura e nelle letture del Senato la stessa
dicitura, ma se così avverrà, saremo obbligati a modificare questa
legge in tempi non dico brevissimi perché sappiamo qual è l'iter,
comunque in tempi abbastanza ravvicinati. E questo è uno dei
motivi, certamente non secondario che non è quasi mai - forse è
addirittura un eufemismo usare il "quasi" - stato sottolineato al
di fuori di quest'aula.
Pertanto mi auguro che questa sia stata soltanto una
sottovalutazione del problema anche all'esterno di quest'aula,
sottovalutazione che probabilmente per incapacità di comunicazione
noi abbiamo contribuito a far passare, anche se devo dire che non
siamo stati certamente aiutati ad ottenere un risultato diverso. Mi
auguro, dicevo, che questa sottovalutazione ci dia la possibilità
di andare al referendum, perché è questo che vogliamo ed è questo
che abbiamo detto di volere fin dall'inizio perché sempre abbiamo
creduto nell'istituto referendario, al di là delle valutazioni che
ogni forza politica può fare nel merito del quesito proposto.
Mi auguro pure di arrivare al referendum con toni più pacati,
con un confronto che sia più reale nella sostanza e non come è
avvenuto in questa circostanza, e questo nell'interesse non dei 35
Consiglieri che siedono in quest'aula, ma nell'interesse della
Regione nel suo insieme.
Président
La parole au Conseiller Beneforti.
Beneforti (PVA-cU) Ho preso la parola, per esprimere il mio
compiacimento per l'intesa che è stata raggiunta su questo disegno
di legge.
L'approvazione di questo disegno di legge dimostra che se c'è la
volontà politica, si possono modificare le leggi e realizzare le
riforme statutarie ed istituzionali anche con il consenso
generale.
Del resto, la nostra volontà politica credo che l'abbiamo
dimostrata con la presentazione del disegno di legge all'indomani
che il Tribunale di Aosta ha sollevato la questione di legittimità
costituzionale dell'articolo 9 della legge regionale n. 16/75.
Con detta legge, pur essendo emendabile, e lo abbiamo sempre
detto per renderla ancora più perfetta, il nostro obiettivo era
quello di difendere le competenze normative regionali, era quello
di eliminare ogni dubbio ed incertezza sulle modalità di
svolgimento del referendum nella nostra regione, era quello di
evitare d'incorrere in censure d'incostituzionalità, era quello di
superare gli ostacoli per permettere lo svolgimento del referendum
nei tempi previsti. Ritenevamo di dover contribuire per permettere
ai cittadini della Valle d'Aosta di svolgere un diritto democratico
previsto dalla Costituzione italiana. Infatti la presentazione di
certe memorie in Tribunale e di conseguenza il disegno di legge
presentato dalla maggioranza per i suoi contenuti, almeno noi lo
abbiamo visto così, non avevano lo stesso obiettivo che aveva il
nostro disegno di legge.
La risposta degli studenti, come pure la risposta del Comitato
promotore del referendum, non si è fatta attendere, ma non si
poteva far attendere ed era ed è più che giustificata. Tant'è vero
che questa presa di posizione ha indotto tutti ad una riflessione
ed ha portato, come risultato, alla presentazione di un nuovo
disegno di legge, che si spera possa permettere di svolgere il
referendum nei tempi previsti.
Gli altri aspetti qualificanti, almeno il nostro gruppo li
ritiene tali, riguardano la spoliticizzazione della nomina dei
componenti, dato che a scegliere sarà sì il Consiglio regionale, ma
fra una rosa di nomi indicata dal Presidente della Corte d'appello;
riguardano la facoltà per certi esperti per ambo le parti di
procedere ad un'udienza conoscitiva, sia con i promotori del
referendum, sia con quanti presentino osservazioni.
A questo punto si può dire è bene ciò che finisce bene, ma
dobbiamo anche dirci chiaramente che ogni tentativo che c'è stato,
se c'è stato, di evitare il referendum, è condannabile sotto ogni
aspetto, perché è antidemocratico, perché è anticostituzionale e
antieducativo, perché in questo caso si tratta di giovani e
soprattutto di studenti. E credo che impedire di svolgere un atto
democratico nei confronti dei giovani non avrebbe portato nessun
vantaggio a nessuna forza politica.
Mi rendo conto che oggi lo strumento del referendum, per il modo
con cui è stato usato, è stato svilito, mentre dev'essere usato
effettivamente per problemi in cui il popolo viene chiamato a
decidere quando i problemi lo riguardano da vicino. Ma è anche vero
che nel nostro caso, dopo la legge n. 52/98, era l'unico strumento
in risposta all'imposizione, che c'era stata in questo Consiglio,
di approvare quella legge senza tener conto né delle proposte e
delle indicazioni del movimento studentesco, né delle proposte e
delle indicazioni da parte di quest'opposizione. Tant'è vero che
anche allora come oggi presentammo un disegno di legge che poteva
rappresentare benissimo un atto di mediazione su cui lavorare, ed
era più aperto alle proposte di questa maggioranza che all'esterno
di questa maggioranza. Ma non se ne volle tener conto.
In ventiquattro schierati qui, al grido di "boia chi molla",
approvaste quel disegno di legge che successivamente avete in parte
modificato.
Oggi sono convinto anch'io, come qualcuno ha detto, che i
magistrati risentano anche loro di vicinanze politiche, ma non
abbiamo altre strade che ricorrere a magistrati che nominino
persone atte a giudicare l'ammissibilità o meno di questo
referendum. Non possiamo andare in paradiso a prendere tre angeli,
perché questo non è possibile, per cui dobbiamo fare fuoco con la
legna che abbiamo.
Quello che dobbiamo imparare da questo referendum è una cosa
sola: che nessuno qui è contro il francese, perché, come è già
stato detto, quella legge rappresenta anche una svolta
nell'accertamento della lingua francese, ma questa vicenda deve
servire a tutti da lezione, perché - come dico sempre - quando
abbiamo dei problemi ci dobbiamo confrontare, dobbiamo discuterne
per evitare di andare da una parte o dall'altra, a Canossa. Con il
nostro voto noi decidiamo un disegno di legge che per me non crea
né vinti né vincitori.
Chi ha vinto in questo caso è stata la democrazia e la
possibilità per il popolo valdostano di votare un referendum su una
legge che a suo tempo era stata imposta.
Président
La parole à la Conseillère Squarzino
Secondina.
Squarzino (PVA-cU)
Dichiaro fin d'ora che voterò a favore
di questa legge, che ritengo una legge per così dire benvenuta,
perché, avendo anche sentito alcuni interventi, credo proprio che
questa legge abbia evitato che in questa comunità si creassero
delle fratture su un valore fondamentale, che è quello della
democrazia, che è quello del rispetto delle regole, che è quello
della garanzia della libertà di espressione, che è quello
dell'esercizio del diritto-dovere dei cittadini. Questo è il valore
della legge che oggi andremo a votare.
Si è creata una situazione tale per cui paradossalmente alcune
forze politiche - e qui concordo con il collega Cottino, non
certamente i tre Capigruppo soltanto della maggioranza, questo è
chiaro - erano così intente a difendere una loro legittima scelta,
quella sull'esame di Stato, quella sull'accertamento della lingua
francese, ripeto, scelta legittima, una scelta che qui è stata
votata a maggioranza - quindi una scelta che avevano voluto e che
giustamente andavano a difendere - dicevo, alcune forze politiche
erano così intente a difendere quella legge e così preoccupate non
so di che cosa - di qualche fantasma, non lo so - che non si
rendevano conto che essendo così "bornées" a difendere una legge,
stavano rischiando di calpestare, di sacrificare dei valori molto
più importanti, che sono i principi fondamentali della democrazia,
il principio di dare voce ai cittadini.
Si era creato un clima di non rispetto delle regole fondamentali
della democrazia, un clima che è stato percepito dagli studenti e
dal comitato proprio come un attacco, un affronto alla loro
coscienza critica. E io posso capire che in questo clima anche di
esasperazione per certi aspetti si fossero create delle situazioni
per cui il dialogo, le espressioni non sono sempre state limpidi e
gentili. D'altra parte anche noi trascendiamo nel nostro dialogare
quotidiano sia ufficiale che informale, per cui sono comprensibili
alcune espressioni che rispecchiano non un attacco alla democrazia,
ma proprio l'attaccamento alla democrazia e il desiderio che le
regole della democrazia siano rispettate.
Quindi voterò favorevolmente questa legge e vorrei concludere il
mio brevissimo intervento ringraziando gli studenti e il comitato,
che in quest'occasione sono stati la coscienza critica di questa
comunità. E qui purtroppo devo dire che, a parte i servizi che sono
apparsi sulla stampa, la comunità valdostana nelle sue componenti -
Martinet diceva gli intellettuali, ma io dico anche tutti gli
altri, anche i vari settori dell'opinione pubblica - hanno taciuto
su questo attacco gravissimo che stava avvenendo nei confronti
della democrazia.
Sono contenta che finalmente si sia capito il senso di quello
che stava succedendo e ringrazio ancora gli studenti e il comitato,
che hanno espresso in modo vigile e attento questa coscienza
critica anche a nome degli altri cittadini della comunità.
Président
Nous procédons à l'examen du projet de loi,
article par article. Je vous rappelle que nous examinons le nouveau
texte élaboré par la I
ère
Commission du Conseil.
Je soumets au vote l'article 1
er
:
Conseillers présents et votants: 32
Pour: 32
Le Conseil approuve à l'unanimité.
Je soumets au vote l'article 2:
Conseillers présents et votants: 32
Pour: 32
Le Conseil approuve à l'unanimité.
Je soumets au vote l'article 3:
Conseillers présents et votants: 32
Pour: 32
Le Conseil approuve à l'unanimité.
Je soumets au vote l'article 4:
Conseillers présents et votants: 32
Pour: 32
Le Conseil approuve à l'unanimité.
Je soumets au vote l'article 5:
Conseillers présents et votants: 32
Pour: 32
Le Conseil approuve à l'unanimité.
Il y a un amendement présenté par le Conseiller Cottino, dont je
donne la lecture:
Emendamento Dopo l'articolo 5 è aggiunto il seguente articolo
5 bis:
"Articolo 5 bis
(Disposizioni finanziarie)
1. L'onere relativo al funzionamento della Commissione regionale
per il referendum popolare, derivante dall'applicazione degli
articoli 1 e 5, previsto a decorrere dall'anno 2000 in lire
50.000.000, grava sul capitolo 20000 (Fondo per il funzionamento
del Consiglio regionale) ed è ricompreso negli stanziamenti già
iscritti sul bilancio di previsione della Regione per l'anno 2000 e
sul bilancio pluriennale della Regione per gli anni
2000/2002.".
Je soumets au vote l'article 5bis:
Conseillers présents et votants: 32
Pour: 32
Le Conseil approuve à l'unanimité.
Je soumets au vote l'article 6:
Conseillers présents et votants: 32
Pour: 32
Le Conseil approuve à l'unanimité.
La parole au Conseiller Curtaz.
Curtaz (PVA-cU) Chiaramente voterò a favore della legge. Volevo
solo chiarire un punto che merita una piccola replica, a mio
avviso.
Questa legge contiene anche dei principi in materia di
contraddittorio fra fautori del referendum ed eventuali oppositori
del referendum.
Vorrei che non s'incorresse in un equivoco, che potrebbe essere
determinato dall'intervento che ha fatto un momento fa il
Presidente dell'Union Valdôtaine?
Cottino
(fuori microfono)
? non sono a quel
livello?
Curtaz (PVA-cU)
? no, scusa? meno male che parlo solo un
minuto, altrimenti chissà quante "gaffe" farei?
È vero che in commissione ho "contestato" questa soluzione, che
poi però accetto, tant'è che l'ho votata. Ma non l'ho contestata
sul presupposto che non sia giusto il contraddittorio.
Io ritengo da democratico che il contraddittorio sia sacrosanto,
io sono d'accordo che ci sia la possibilità di dire sì oppure no
all'ammissibilità, come c'è il diritto di dire sì oppure no al
quesito referendario.
A me sembrava più razionale un'altra soluzione, che era quella
di dare la possibilità, in occasione dei referendum, di costituire
un comitato per il sì e un comitato per il no, che potessero già
pronunciarsi al momento dell'ammissibilità.
Era un qualcosa che andava studiato, ma mi sembrava una
soluzione più razionale, più logica, meno dispersiva, perché così
com'è la legge - e questo è un aspetto che se mai discuteremo di
una nuova legge per il referendum andrà affrontato, lo pongo già
oggi all'attenzione del Consiglio - corriamo il rischio anche per
motivi ostruzionistici che si faccia un ricorso fotocopia, firmato
da 3000 cittadini a favore dell'ammissibilità o non ammissibilità,
non mi interessa, con poi l'obbligo della commissione incaricata di
sentirli tutti, perché questo prevede la legge!
La mia proposta era quella di trovare un meccanismo, per cui si
costituisse un comitato per il sì, magari non di quattro persone ma
con qualcuno in più per renderlo più serio, e un comitato per il
no, che si confrontano. Quindi, va bene il diritto al
contraddittorio, ma qui lo si è fatto attraverso una forma che
secondo me è farraginosa e dispersiva.
Però abbiamo scelto di approvare questa legge e non torniamo
sulle nostre decisioni.
Président
Je soumets au vote la loi dans son ensemble:
Conseillers présents et votants: 33
Pour: 33
Le Conseil approuve à l'unanimité.
