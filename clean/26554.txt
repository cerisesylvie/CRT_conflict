Classificazione
(Nessuna classificazione presente)


Trascrizione informale del dibattito dell'aula
Oggetto del Consiglio n. 250 del 9 ottobre 1972 - Resoconto
OGGETTO N. 250/72 - Acquisto terreni e immobili vari.
(Discussione generale)
Montesano (P.S.D.I.)
- Secondo quanto è stato stabilito
questa mattina il Consiglio è chiamato a rivedere gli oggetti
15-16-17-18 e 19 che trattano di acquisti vari.
Io aprirei una discussione di carattere generale sul contesto, è
vero, e in base agli interventi che sono stati fatti questa mattina
per dopo passare alla deliberazione oggetto per oggetto.
Dujany (D.P.)
- Stamane avevamo proposto il rinvio ad
oggi pomeriggio su richiesta del Consigliere Dolchi e su
approvazione del Consiglio in maggioranza degli oggetti
interessanti l'acquisto di determinate quantità di terreni siti
nella città di Aosta e in altri Comuni della Regione.
Proponiamo ancora di riproporre all'approvazione del Consiglio,
l'approvazione di questi oggetti per l'acquisto di terreni o di
fabbricati.
Però non possiamo dimenticare che il Comune di Aosta
unanimemente in questa, il 5 ottobre ha deciso l'acquisto di
un'ingente quantità di terreni siti nella città di Aosta
utilizzando la legge 865.
Quindi esisterebbero in teoria e in pratica due criteri di
valutazione nell'acquisizione di aree situate nella stessa
città.
Un criterio in base alla trattativa secondo i metodi
tradizionali usati dall'Amministrazione regionale e un altro
criterio adottato dal Consiglio comunale di Aosta in base alla
legge 865.
Stante così le cose si proporrebbe per l'avvenire, superata la
discussione e l'approvazione di questi argomenti oggetto
dell'ordine del giorno, la nomina di una Commissione consiliare o
di Giunta per lo studio di un adattamento della legge nazionale 865
alla situazione locale, in quanto questa legge tanto discussa ha un
criterio di valutazione, di acquisizione delle aree che come vi
dicevo questa mattina male si adatta alla nostra situazione
particolare locale.
D'altra parte riteniamo in base allo Statuto, noi abbiamo la
competenza di poter modificare quella parte di legge interessante
alla valutazione dei terreni, in base all'articolo 3 dello Statuto
lettera c) in cui abbiamo potestà integrativa sulla espropriazione
per pubblica utilità, per opere non a carico dello Stato.
Quindi mi pare di avere, così, abbastanza chiaramente,
sinteticamente dato un risultato di quanto è stato oggetto di una
riunione di Capigruppo avvenuta poco fa e che ha stabilito un certo
comportamento in base all'oggetto in discussione e un comportamento
in base alla situazione che verrà a verificarsi nel futuro e da un
comportamento che dovrà seguire l'Amministrazione regionale nei
riguardi dei Comuni e nei riguardi della sua Amministrazione nel
futuro.
Dolchi (P.C.I.) -
Avevamo chiesto questa mattina il
rinvio di questi cinque argomenti perché ritenevamo che fossero di
una importanza tale che meritassero l'attenzione da parte dei
colleghi capigruppo come è avvenuto, dalle sedici in avanti e
meritassero l'attenzione della Giunta, perché ritenevamo che un
riesame potesse evitare l'approvazione di acquisti con il vecchio
sistema tradizionale, così le chiama il Presidente della Giunta,
cioè con la trattativa privata senza l'utilizzazione degli
strumenti che la legislazione italiana fornisce alle pubbliche
amministrazioni. Ma soprattutto chiedevamo il rinvio perché siamo
preoccupati dalla difformità, e ne ha accennato anche il Presidente
dalla difformità, e ne ha accennato anche il Presidente della
Giunta, cui gli Enti Pubblici trattano i cittadini e per la
difformità con cui gli Enti Pubblici si presentano di volta in
volta al cittadino proprietario quando intendono acquisire
terreni.
Questa mattina avevo fatto delle considerazioni che l'Assessore
Chantel ha definito "generiche", ma erano tali proprio perché il
mio intervento chiedeva solo il rinvio degli argomenti, non volevo
scendere nel merito dei singoli provvedimenti.
Adesso che è stato deciso da parte dei capigruppo di portare lo
stesso in discussione questi argomenti, a nome del Gruppo Comunista
e altri colleghi lo faranno per i singoli argomenti, vorrei
motivare il nostro voto contrario.
Voto contrario dovuto non tanto alla somma dei singoli argomenti
che di volta in volta poi esamineremo, quanto per una questione di
principio.
Il Presidente credo mi vorrà scusare se argomentando il nostro
voto contrario, la nostra posizione sul punto n. 15 farò
necessariamente dei confronti coi punti 16-17-18 e 19 che poi non
farò più nell'esame dei singoli articoli.
Direi che l'argomento n. 15 per la modesta entità dell'importo
non meriterebbe forse un lungo dibattito, lo merita legato agli
altri quattro punti proprio per la considerazione che ho già fatto
questa mattina e che ancora andrò a fare.
Per il punto n. 15 non c'è perizia e il Consiglio e il Consiglio
è chiamato a deliberare su dei prezzi ritenuti congrui, tenuto
conto degli altri acquisti nella zona.
L'obiezione che facciamo è di carattere generale, non è proprio
per l'entità della cifra pari a un pranzo delle feste del Casinò di
St. Vincent o pari a una iscrizione pubblicitaria su un giornale
tedesco, sudafricano con la scritta "visitate la Valle d'Aosta";
non è quindi l'entità della cifra, è una questione di principio; la
questione di principio che forse più chiaramente posso spiegare
facendo il confronto con l'oggetto n. 16, questione di principio
che riguarda soprattutto la necessità e sono d'accordo con
l'intervento del collega Andrione di stamattina di creare una
uniformità di applicazione e quindi un metro comune per tutte le
iniziative per acquisizione di terreni e di immobili si deve
portare avanti e l'Amministrazione Regionale e qualsiasi Comune
della Regione valdostana.
Anche per questo oggetto non c'è una valutazione, non c'è una
perizia, c'è la considerazione che lo stesso prezzo ed anche prezzi
superiori sono stati corrisposti e dalla Giunta Bionaz nel 1967 e
dall'attuale Giunta per terreni viciniori a quello di Via Chambéry
che è l'oggetto di acquisto per la costruzione della Caserma dei
Carabinieri e quindi l'utilizzazione del Palais Roncas.
Voglio ribadire subito e lo diremo all'oggetto n. 16 che non
siamo affatto contrari alla costruzione della Caserma dei
Carabinieri, ricordo che 10 anni fa quando ero Sindaco di Aosta,
già allora si erano prese e Chantel che era stato Assessore pochi
anni prima se lo ricorda - erano stati presi contatti col Demanio
Militare per l'eliminazione della polveriera per l'utilizzazione di
quei terreni, per altri insediamenti di interesse delle Forze
Armate e che addirittura si era messo nel complesso del discorso,
si era messo in discussione anche la Caserma Chiarle e un eventuale
sovrappasso della Via Lexert.
Quindi non siamo affatto contrari alla sistemazione della
caserma.
Potremo semmai discutere se in una zona centrale vadano ubicati
gli uffici di interesse pubblico e forse la caserma, gli
alloggiamenti, la mensa e gli alloggi per quei sottufficiali che
alle volte non trovano sistemazione nella caserma stessa sono
obbligati adesso a pagare, a pagare un affitto a libero mercato che
eventualmente sia ubicato in zona anche più periferica, ma questo è
un altro discorso.
La questione di principio è che noi non siamo contrari
all'utilizzazione del Palais Roncas che rimarrebbe libero dopo il
trasferimento e la costruzione della caserma dei carabinieri.
Ecco, ma quello che non è stato detto perché non c'è la perizia
è che il valore del terreno, il valore del terreno è stato
concordato a trattativa privata con sistema tradizionale dice il
Presidente della Giunta, io sono d'accordo senza tener conto che
nel frattempo che è dal 22 ottobre 1971 in vigore la legge 865,
senza tener conto che nel Comune di Aosta, Ente Pubblico, cioè il
Comune ha proceduto ad altri acquisti con prezzi notevolmente
diversi e più bassi e che il terreno in oggetto è soggetto al
vincolo di piano regolatore e a destinazione all'edilizia popolare
in base alla legge 167.
Dice l'Assessore Chantel, io non voglio portare a residui delle
cifre che ho in bilancio per l'acquisto di terreni, sono problemi
urgenti, vanno definiti.
Noi diciamo per esempio che possono essere acquistati altri
terreni, che la Stanteria di Pont St. Martin di cui parleranno
colleghi miei nel corso del dibattito di una mozione potrebbe
meritare altrettanta attenzione, altrettanta urgenza l'acquisto dei
terreni in bassa Valle per la costruzione di una Stanteria di...
locale in bassa Valle.
Ma dico questo perché il problema di fondo che ci sta
particolarmente a cuore è questo, è di non creare sperequazioni fra
i cittadini. E allora siccome il punto 16 si tratta di un terreno
al Comune di Aosta, io vorrei ricordare a tutto il Consiglio, l'ho
già fatto con i capigruppo, vorrei ricordare a tutto il Consiglio
che il Consiglio comunale di Aosta alcuni giorni fa, lo ha
precisato il Presidente della Giunta, ma io vorrei dare le cifre,
all'unanimità, cioè con i rappresentanti di tutte le forze
politiche che siedono anche in questo Consiglio ha deliberato di
avvalersi della legge 865 per l'acquisizione di terreni nel Comune
di Aosta e per un totale di 65.680 metri ad un prezzo variabile tra
le 800 lire al metro e le 1100 lire al metro. E più esattamente
16.726 metri in zona Tzambarlet per la costruzione della piscina
coperta al prezzo complessivo di 12 milioni.
Metri 13.441 in zona Mont Fleury al prezzo di lire 10 milioni
712 e aree nelle zone Pont de Pierre e St. Rocco 22.249 metri
quadrati al prezzo di lire 24 milioni 473 mila lire e 13.260 metri
quadrati a 15 milioni 360 lire.
Questo ci dice che un Ente Pubblico nelle quali sono presenti le
stesse forze politiche che qui si apprestano ad approvare i punti
dal 15 al 19 hanno scelto la via dello strumento legale costituito
dalla legge 865.
Il Presidente della Giunta ci ha detto questa mattina che la
legge 865 avrebbe delle difficoltà di applicazione dal punto di
vista oggettivo nella Valle d'Aosta e ci ha ricordato poc'anzi che
lo Statuto speciale all'articolo 3 consente di integrare in materia
di espropri leggi di carattere nazionale.
Ebbene noi, proprio in virtù di queste possibilità della Regione
valdostana chiediamo che prima di provvedere a questi acquisti che
sarebbero un notevole precedente in senso di eccesso come può
essere anche per assurdo, direi, un precedente in difetto quello
dell'Amministrazione comunale se non fosse che l'Amministrazione
comunale ha attuato le disposizioni di legge, bene, io ritengo che
il provvedimento riguardante il Comune di Aosta non possa essere
adottato qui in Consiglio regionale senza tener conto di questi
precedenti.
Dicevo nella seduta dei capigruppo e lo ripeto qui, non possiamo
come Amministrazione regionale usare pesi e misure diversi nello
stesso territorio comunale quando soprattutto non vorrei essere nei
panni del Presidente della Giunta, la legge gli impone entro 60
giorni di firmare il Decreto conseguente alla deliberazione del
Consiglio comunale di Aosta che fissa da 800 a 1100 lire i prezzi
di questi terreni e come Presidente della Giunta, come
Amministrazione regionale, porta invece avanti un discorso nel
quale i terreni sempre nel Comune di Aosta a distanza ravvicinata
da quelli che sono oggetto delle deliberazioni consiliari comunali
si pagano 12 mila lire.
Quindi la nostra preoccupazione è quella di creare degli
strumenti che permettano all'Ente Pubblico regionale e a tutte le
Amministrazioni comunali che si trovano di fronte alla stessa
necessità, cioè di scegliere fra la trattativa privata e
l'applicazione della legge 865 uno strumento che possa essere
perequativo, un metro uguale per tutti.
Noi riteniamo che un'iniziativa di questo tipo possa essere
adottata con una certa urgenza da parte del Consiglio regionale e
che quindi, in attesa di questa norma per la quale noi sollecitiamo
l'interessamento della Giunta che già per bocca del Presidente ha
dimostrato, ha dichiarato di essere disponibile, sia fatta con
notevole rapidità.
E perché, perché anche per quanto riguarda i punti 17 e 18 noi
ci troviamo di fronte alla possibilità di applicazione della legge
865 che parla di iniziative per espropri e per risanamento
conservativo.
E allora il Palais de Lostan è nel centro ed è soggetto a
risanamento conservativo.
Il punto 18 che riguarda la Casa in Rue Baillage è nel centro di
Aosta ed è soggetto a risanamento conservativo.
E qui mi permetterei di argomentare brevissimamente, poi non lo
farò più dopo, Signor Presidente, quando tratteremo di argomenti,
alcune perplessità che proprio per la mancanza di questo metro
uguale per tutti mette in condizioni diverse i cittadini nel corso
della trattativa tradizionale o privata.
E noi non siamo contrari, Avvocato Caveri, all'acquisto della
Casa Lostan, riteniamo però, che proprio per l'utilizzazione che
lei vuole darle e su cui noi siamo d'accordo, l'acquisto doveva
essere completo, non 18 alloggi tutti occupati e per i quali non
c'è nessuno impegno che siano lasciati liberi, sono 18 alloggi per
un reddito di 3 milioni 798 mila lire che diventeranno alloggi
affittati dall'Amministrazione regionale, non cambierà niente,
saremo proprietari di 18 alloggi, il Palais Lostan, Avvocato
Caveri, non diventerà né un museo né degli uffici, ci staranno
dentro i 18 inquilini, diciassette, perché le Signorine Norat entro
un anno si impegnano a lasciare il loro alloggio e noi semmai
aumenteremo di uno o di due impiegati l'organico regionale per
riscuotere alla fine di ogni mese gli affitti di questi inquilini e
eventualmente provvedere alla manutenzione dello stabile che sarà
diventato nostro ma che non ci servirà a niente perché ci sono
dentro gli inquilini. Ma bisognava comprare tutto lo stabile,
bisogna comprarlo tutto, c'è stato anche suggerito di comprarlo
tutto, mentre invece non lo si compra che in parte.
E la valutazione, la valutazione viene fatta, quindi sempre per
ritornare al metro che ci vuole sia per i terreni, sia per gli
immobili, la valutazione viene fatta con una stima in base alla
volumetria degli immobili con applicazione di valori unitari a
quelli normalmente praticati nella zona e corrispondenti a prezzi
pagati dall'Amministrazione regionale per l'acquisto di immobili
siti in posizione centrale e aventi analoga destinazione.
Questa è la perizia che dice per i prezzi unitari a metro cubo
si pagano dieci mila lire per il corpo di fabbricato in buono stato
di conservazione, lire 5 mila per il corpo di fabbricato in
discreto stato di conservazione e lire 3500 per il corpo di
fabbricato c).
E fin qui niente da dire, è una perizia, è una valutazione.
Ma quando poi esaminiamo il punto n. 18 troviamo che la perizia
riparla della valutazione in base alle stesse considerazioni, stima
in base alla volumetria degli immobili con applicazione ecc.
ecc.
Rue Ballaige, per quelli che conoscono Aosta, penso che tutti la
conoscano, ha più o meno la stessa distanza da Place Emile Chanoux
di quella che ha la Casa di Lostan.
Quindi direi come ubicazione nel centro è uguale, possiamo
considerarle alla stessa distanza dal centro. Ma troviamo che,
mentre per la Casa di Lostan si pagavano 10 mila lire il metro cubo
il corpo di fabbricato in buono stato di conservazione, nella
perizia per la Casa di Rue di Baillage si parla di 12 mila lire al
metro cubo in discreto stato di manutenzione, perché il fabbricato
non presenta particolari caratteristiche tecniche costruttive.
Allora io non sono un tecnico, Chamonin forse come Geometra, o
se c'è qualche altro tecnico, potrebbe darmi indicazioni in
proposito, ma noi paghiamo 10.000 lire il buono stato di
conservazione di Rue Lostan, dove poi leggiamo dalla relazione del
Sovraintendente che ci sono le trifore, le clivie rovesciate, le
finestre guelfe, i piedritti lavorati, i loggiati del 700, paghiamo
questo 10.000 lire al mq. e paghiamo 5.000 lire quel corpo di
fabbricato in discreto stato di conservazione, cioè 5.000 lire,
mentre per la Casa di Rue Baillage paghiamo per quello stabile in
discreto stato di manutenzione, guardate sono le stesse parole,
12.000 lire, cioè addirittura 2.000 lire di più della valutazione
del Palais Lostan.
Potrai continuare, mi sono letto attentamente questa
documentazione, la conclusione ne è che il Gruppo Comunista, quando
stamattina chiedeva il rinvio di questi argomenti non voleva
scendere nel merito di tutti i prezzi concordati, direi forse prima
della perizia, ecco queste cose non volevo dirle, ma giunti a
questo punto bisogna dirlo, perché se no non si capisce perché
paghiamo 4.000 lire in rue Baillage gli scantinati e in Rue Lostan
paghiamo 3.500 corpo di fabbricato esterno e paghiamo 5.000 lire in
un corpo di fabbricato in discreto stato di conservazione quando in
rue Baillage il discreto stato di conservazione lo paghiamo 12.000
lire al metro cubo.
Queste cose le ho ricordate al Consiglio proprio perché noi
siamo d'accordo nell'acquisizione del Demanio regionale,
nell'acquisto dei terreni, per la loro utilizzazione a fine di
attività pubblica , ma vorremmo che ci fosse un metro che servisse
per i Comuni di tutta la Valle, per le zone di Aosta, sia per
quanto riguarda i terreni, sia per quanto riguarda gli immobili,
potrebbe anche darsi che questo metro sia per il palazzo di rue
Lostan, sia per il Palazzo di rue Baillage, sia per il terreno di
Via Chambéry, dia anche, dico per assurdo, dia anche delle cifre
superiori, ma noi non possiamo andare di volta in volta
all'acquisto di terreni in base alle trattative e alle perizie che
hanno le lacune che io ho prima sottolineato.
Ecco perché noi voteremo contro questi cinque provvedimenti,
riservandoci di intervenire specificatamente su ognuno degli
argomenti, proprio perché riteniamo che sia giunto il momento che
l'Amministrazione regionale, prendendo la legge di Napoli per gli
espropri e la legge 167 e i piani regolatori laddove ci sono e la
legge 865, emani una sua norma integrativa di questi provvedimenti
che sia il metro per il quale non ci siano sperequazioni in eccesso
o in difetto, perché non solo ci preoccupiamo delle sperequazioni
in eccesso ma ci preoccupiamo anche delle sperequazioni in difetto
e il Presidente dell'Union, Avv. Caveri, diceva nella riunione dei
capigruppo, applicando l'865 si spogliano i valdostani dei loro
terreni, ebbene noi non siamo d'accordo che si spoglino i
valdostani dei loro terreni, ma non siamo d'accordo anche che certi
Comuni, in certe zone questo avvenga e in altri Comuni o negli
stessi Comuni questo non avvenga a scapito dell'ente pubblico che
conduce le trattative, sia a scapito della collettività di cui
l'ente pubblico amministra i soldi.
Ecco perché noi ritenevamo che il rinvio di questi cinque
argomenti e la presa di petto del problema potessero coincidere e
che un lieve, breve rinvio permettesse all'Amministrazione
regionale, alla Giunta regionale di proporre al Consiglio una forma
integrativa che sanasse tutte queste differenze e queste carenze,
queste sperequazioni e nello stesso tempo non creasse, come si sta
creando coi cinque provvedimenti che si insiste di votare questa
sera, delle sperequazioni e dei precedenti che possono essere
dannosi per tutta l'attività futura.
Montesano (P.S.D.I.) -
Chi vuole intervenire sulla
questione generale che riguarda i diversi argomenti?
Ecco allora la parola al Consigliere Andrione.
Andrione (U.V.)
- Io vorrei sottolineare che su un punto
concordo e credo che tutti i Consiglieri concordino, con quanto ha
detto Dolchi, cioè sul fatto che è necessario che si giunga a una
regolamentazione unica degli espropri in Valle d'Aosta e che sia
stabilito un criterio uguale per tutti gli interventi di questo
genere da parte o dei Comuni o dell'Amministrazione regionale.
Credo di essere anche d'accordo con quanto ha detto Dolchi
prima, tutto il Consiglio è favorevole a che l'indennità così come
prevista dalla legge 865, sia aumentata e sia resa più vicina o per
lo meno più congrua rispetto alle reali condizioni di mercato di
Aosta e della Valle.
Qui finisce l'accordo, perché in realtà la discussione è stata
ampliata, è passata fuori dai suoi giusti binari in quanto il
tentativo, o per lo meno la proposta fatta dal Gruppo del Partito
Comunista era quella di rinviare gli attuali punti in discussione
che noi invece per altre ragioni, altrettanto e forse più
importanti, riteniamo urgenti; non ci sembra che invocare queste
delibere o questi provvedimenti come precedenti per quello che si
farà dopo abbia un certo valore in quanto i precedenti sono
numerosissimi e a carico proprio del Comune di Aosta che diverse
volte ha espropriato pagando delle indennità anche profumate, non
solo ma che è proprio previsto nella legge 865, che per i terreni
che, a cui era già in corso l'espropriazione, è possibile pagare
l'indennità pre legge 865 e questo si può applicare proprio per il
caso del terreno dei Signori Milloz, e quindi applicare al caso più
urgente a nostro avviso.
Per quanto riguarda invece le considerazioni sviluppate sul
Palais de Lostan, sull'altra casa che si vuole espropriare, non
essendo un tecnico dico soltanto che evidentemente si sarà tenuto
conto anche dello stato di conservazione di questi edifici e delle
spese che sono necessarie per il loro restauro, diminuisce di tanto
il valore al metro cubo dell'edificio quanto più l'Amministrazione
regionale prevede di essere obbligata a spendere per il suo
restauro, per cui non mi sembra che su una base di questo genere
sia possibile rinviare ancora la soluzione di questi problemi.
In definitiva la proposta fatta dal Presidente della Giunta è
quella che sembra avere la maggior praticità, il maggior buon senso
dalla sua parte, cioè quella di studiare la trasformazione della
legge e dare intanto corso a quelle operazioni a cui si può dare
corso perché sono urgenti.
Caveri (U.V.)
- Ho detto nella riunione dei capigruppo e
ripeto che, mi pare che molti siano d'accordo con me in questo
Consiglio, che la legge 865 ha delle conseguenze catastrofiche in
valle d'Aosta, perché equivale alla spogliazione dei proprietari
privati con un pezzo di pane.
Ora Dolchi dice, parla della difformità di trattamento, perché
se il Comune si interessa male per quei proprietari di certi
terreni, si pagano non so quelle somme che abbiamo sentito dire che
sono molto esigue, se ne occupa l'Amministrazione regionale, si
pagano delle somme molto maggiori, però la difformità, anche se si
seguisse il metro, questa è una parola cara al linguaggio, d'altra
parte castigatissimo del Consigliere Dolchi, se il metro di
eguaglianza non esiste, e la difformità e la disuguaglianza c'è,
perché ci sarebbe anche se tutte le Amministrazioni pubbliche
applicassero i criteri della legge 865, ci sarebbe la difformità,
perché noi sappiamo di alcuni proprietari non molto lontano da
Aosta che potranno costruire 18.000 metri cubi facendo una
bellissima speculazione dagli 800 milioni al miliardo, il che non
impedisce a queste persone di essere ultra progressiste, di
dichiararsi ultra progressiste mentre se un proprietario finissimo
ha la disgrazia di attirare l'attenzione di un'Amministrazione
pubblica allora quei proprietari si dà un pezzo di pane.
Non parliamo di uguaglianza perché l'uguaglianza non esiste e
non esisterebbe nemmeno se tutte le Amministrazioni pubbliche
avessero la cattiva ispirazione di applicare i criteri della legge
865, è il meno che ci possiamo augurare è che i Comuni della Valle
d'Aosta applichino il meno possibile, se non in casi estremi,
questa legge 865, legge che spoglia i proprietari privati per
permettere delle speculazioni per altri gruppi, per altri gruppi,
come si è visto parecchie volte, quindi nessunissima
uguaglianza.
Noi siamo favorevoli all'uguaglianza se è possibile, però
constatiamo che anche con questa applicazione massiccia di questi
principi si creerebbero delle inuguaglianze ancora maggiori.
Il Presidente della Giunta propone di adattare questa legge
servendosi dell'art. 3, noi non dissentiamo di questa teoria per
quanto crediamo che la cosa sia molto ardua; comunque la cosa è
destinata ad essere se mai di una riforma di non facile esecuzione
e anzi di lunga esecuzione perché occorrerebbero dei notevoli studi
e si incontrerebbero certamente delle notevolissime difficoltà,
probabilmente anche sul piano costituzionale, non lo so, ma non è
una cosa tanto facile.
Non è una cosa tanto facile e d'altra parte noi diciamo, siccome
un'eventuale modifica o integrazione da parte del Consiglio
regionale di questa legge, di questa, si può dire, infausta legge
nazionale, siccome questa riforma, questa integrazione regionale
sarebbe una cosa di non poco momento e che richiederebbe studi
difficilissimi, ardui e temo, a me pare che non si possano
assolutamente rimandare questi cinque argomenti che sono oggi
all'ordine del giorno al n. 15 e al n. 19. Perché se noi guardiamo
si tratta di questioni urgenti, c'è, per trascurare le cose minime,
c'è la questione della caserma dei carabinieri, è una questione
annosa, lo sappiamo benissimo che da un lato il Palazzo Roncas non
è niente affatto adatto come caserma dei carabinieri che ha bisogno
di certi determinati servizi che si sa quali siano oggi in uno
Stato moderno, per cui questa caserma nuova deve essere
costruita.
Questo è un problema che non può essere ulteriormente rinviato,
era un problema difficile questo, noi l'abbiamo affrontato diverse
volte, abbiamo visto le difficoltà per arrivare a una soluzione, a
una soluzione del problema del genere, come sarebbe urgente pensare
a un nuovo palazzo della Questura e noi eravamo arrivati in porto,
noi della Giunta 63-66 eravamo arrivati in porto, avevamo trovato
un condominio proprio in via Chambéry che si prestava benissimo
come sede della Questura, eravamo arrivati ad un accordo con il
Capo della Polizia, se nonché vi sono state delle difficoltà di
natura finanziaria per cui purtroppo non abbiamo potuto fare il
trasferimento della Questura dal luogo dove si trova, dal palazzo
che domani dovrebbe essere demolito se Dio vuole, il giorno che
arriveremo forse nell'anno 2000 a fare quella avenue du Mont Blanc
che noi avevamo sognato circa 20 anni fa.
Comunque sono problemi difficili questi, di difficile
esecuzione, un rinvio oggi sarebbe la cosa più negativa che si
potrebbe fare, perché poi domani potrebbero sorgere nuove
difficoltà, per cui il problema della nuova caserma dei carabinieri
potrebbe venire rimandata alle calende greche.
La questione della casa Lostan è una questione che s'impone,
s'impone perché la maggior parte della popolazione di Aosta non sa
che nel cuore della città di Aosta c'è questa casa forte che ha
molte parti che sono ancora autenticamente medioevali, naturalmente
alcuni proprietari hanno fatto dei guasti nel passato volendo
costruire delle toilette dei gabinetti là dove c'erano le famose
bifore o trifore di cui parlava il Consigliere Dolchi un momento
fa.
Quindi si impone di fare qualche cosa per la restaurazione del
patrimonio archeologico, perché dobbiamo rimandare ancora una volta
questo problema che è un problema importante, come sono importanti
i problemi che hanno diciamo un riferimento culturale e
intellettuale.
Il Consigliere Dolchi ha fatto un parallelo tra la casa Lostan e
la casa Rassat, però c'è da tenere presente l'enorme cubatura della
casa Lostan con annessi e connessi. Per cui il prezzo globale è un
prezzo, diciamo rispettabile, mentre la casa... è una casa minima e
quindi anche se il prezzo unitario è un po' superiore però si
tratta sempre di una piccola spesa. Io penso che sia questo il
concetto di cui si sia servito la Giunta; ogni modo io non sono il
difensore d'ufficio della Giunta, sia ben chiaro e sono favorevole
a queste proposte perché ritengo che obiettivamente siano proposte
sensate.
Io trascuro la questione di Quart però sono favorevole
all'accoglimento di questa proposta come dell'altra proposta di
Villeneuve per la costruzione del caseificio.
Quindi io dichiaro che noi dell'Union Valdôtaine voteremo a
favore di queste cinque proposte della Giunta regionale e ci
sembrerebbe veramente dannoso per interesse pubblico di voler
rimandare l'approvazione di queste delibere per dei progetti
legislativi molto opinabili che io in parte posso anche condividere
come tentativo da parte del Presidente della Giunta di salvare
capre e cavoli, di dare un'offa all'estrema sinistra di una riforma
che io penso il Presidente della Giunta stesso sa essere molto
difficile e molto arduo e molto lungo, ad ogni modo io faccio finta
di credere a quello che dice il Presidente della Giunta e dico,
intanto, però approviamo questi cinque punti all'ordine del
giorno.
Pedrini (P.L.I.)
- Evidentemente l'Avvocato Caveri si era
riferito alla riunione dei capigruppo, Signor Presidente mi
riferisco anch'io per ripetere quello che già ebbi il piacere di
dirgli quando l'Avvocato Caveri dice che la legge 865 a suo tempo
approvata è un'infausta legge, noi liberali non possiamo che
gioirne perché noi l'abbiamo detto in campo nazionale e sentirlo
dire anche in campo regionale ci fa enormemente piacere.
Fatta questa permessa, mi pare quindi già chiaro l'impostazione
che noi liberali diamo al problema.
Mi ha rubato quasi tutto l'intervento l'Avvocato Caveri, e
diceva bene Maghetti, bisogna sempre che lo batta sennò quando
arrivo dopo dice quello che io vorrei dire e quindi a me resta
pochissimo se non che condividere tutte quelle impostazioni che
egli ha dato su questo problema e dire che noi liberali siamo
perfettamente d'accordo che non vi siano delle disparità fra i
nostri cittadini e che quell'infausta legge non venga mai messa in
atto dai nostri Comuni perché chi ha ancora un pezzo di terra e
l'ha sudato e l'ha lavorato per tutta una vita ha il diritto di
avere il giusto prezzo e non quelle miserie che quella legge
consente di dare. È una cosa vergognosa che a un dato punto lo
Stato si permetta di privare dei cittadini che hanno lavorato tutta
una vita non un tozzo di pane quando quel tozzo di pane non
rappresenta nulla in confronto a quello che essi hanno dato.
Mi pare quindi chiaro il nostro atteggiamento di approvazione di
tutti i cinque punti.
Siggia (P.C.I.)
- Colleghi consiglieri, io devo
confessare tutto il mio stupore perché i primi interventi e poi
soprattutto quello del Presidente della Giunta e del Collega
Andrione che mi hanno preceduto.
E direi il mio intervento molto elementare, mi chiedo cosa possa
pensare il pubblico oggi e la gente che ha sentito le affermazioni
fatte in quest'aula di un provvedimento che il Consiglio vuole
adottare nei termini com'è stato presentato con tutte le critiche
che da noi sono state mosse, perché se non ho inteso male,
l'adesione del Presidente Dujany e dell'Avvocato Caveri su un
discorso di fondo c'è stata data, è vero che è uscita l'865, è vero
che crea notevoli problemi, è vero che forse non può essere
applicata tout court in Valle d'Aosta e quindi abbisogna di un
certo studio perché il richiamo del Presidente della Giunta, me lo
ha tolto di bocca, l'articolo 3 lettera c) dello Statuto ci dà la
possibilità di adeguare norme legislative nazionali nel territorio
regionale.
Ecco, ma io mi chiedo, l'865 uscita da mesi che a un certo punto
qualche Comune l'avesse o no applicata lo potevamo immaginare.
 Aspettiamo che i Comuni acquistino, applichino
una legge per fare la scoperta che si possono creare
sperequazioni e che quindi forse varrebbe la pena fare in campo
regionale una legislazione che metta tutti i cittadini nelle stesse
condizioni di avere i terreni pagati allo stesso prezzo.
Direi, mi lascia perplessa questo discorso, perché mi porta una
conseguenza piuttosto elementare che la gente si può fare, ma
questa legge cosa aspettiamo a farla.
Lo giustifica il Consigliere Andrione e dice, ma è una legge che
richiede tempo e quindi nel frattempo votiamo certi provvedimenti
perché così sono stati presentati al Consiglio oggi.
Direi nessuno oggi ha sostenuto fino ad ora, salvo l'Avvocato
Caveri, e direi in maniera non convinta, che questi provvedimenti
siano l'ideale sotto il profilo di un'attività amministrativa di 35
Consiglieri.
Ma, comunque si sono presentati intanto questi li approviamo e
poi provvederemo a fare una legge più equa, più giusta in
generale.
Direi, me lo consenta, la Giunta nel suo insieme, direi è un
atto di prepotenza, ne riconosciamo che dobbiamo fare dei
provvedimenti diversi non possiamo fidarci perché lo dice il
Consigliere Caveri che questo non crea un precedente, mi spiace
Andrione, non crea un precedente, perché il giorno in cui questa
tormentata legge, difficilissima dovrà essere esaminata dal
Consiglio regionale, ma non saprete quanti verranno con le cifre
alla mano a dirci cosa abbiamo pagato un terreno, a cosa abbiamo
pagato al metro cubo un'altra casa.
Io non voglio esaminare come in futuro devono e dovranno essere
pagati i terreni ai lavoratori, e non voglio fare della polemica
con il Consigliere Pedrini, ma direi siamo capaci tutti a fare
imbonimento al Consiglio regionale sull'onesto lavoro dei nostri
lavoratori col sudore della fronte e sul fatto che i terreni devono
essere pagati al prezzo equo.
Non credo che nessuno possa dire che noi qui facciamo una
battaglia perché non vogliamo pagare il terreno ai proprietari.
Direi, lo dobbiamo ripetere perché sarà e sicuramente verrà fuori
della polemica verso una posizione seria che il nostro gruppo ha
preso e sarà facile dire che noi vogliamo pagare i terreni a 800
lire.
Bene smentiamo subito, vogliamo pagare i terreni in maniera equa
e giusta al prezzo che riterremo di doverli pagare, non vogliamo
solo che alcuni terreni siano pagati meno di altri che sono pagati
a trattativa privata e lasciata in mano all'Assessore e portata
avanti con perizia che non sono delle perizie serie e portate
avanti in questo modo.
Ma voglio andare oltre, non m'è piaciuto l'intervento del
Consigliere Caveri, non mi è piaciuto perché di adesione senza
preoccuparsi di andare esaminare come sono venuti fuori questi
provvedimenti ed è giustificato da un'unica giustificazione che non
approvo. Questi provvedimenti sono urgenti e sarebbe dannoso per
l'interesse pubblico ritardarli.
Ebbene, Signori della Giunta, no, la caserma è un problema
annoso e l'avete detto tutti, il Palazzo Roncas interessa a tutti
che sia utilizzato in altro modo, lo sappiamo, ma proprio perché è
un problema annoso non credo che sia un problema che richiedeva
così l'urgenza di essere risolto in fretta superando tutte le norme
che esistono e che ci sono delle perplessità che anche voi avete.
Dannoso per l'interesse pubblico che casa Lostan continua ad avere
17 inquilini che ci continueranno a stare per altri anni dentro,
non credo perché ci staranno, e l'Amministrazione regionale farà
solo la figura del padrone di casa che dovrà fare gli sfratti se
vuole utilizzare quel palazzo in via Lostan.
Dannoso perché ci ha detto l'Assessore Chantel che non vuol
tenere residui, abbiamo miliardi di residui e un'altra
considerazione che è piuttosto facile, piuttosto polemica, però
un'altra perplessità è grossa di quanto ha detto l'Avvocato Caveri,
non dobbiamo applicare l'865, ma, io non lo so, ma io credo che sia
obbligatorio per i Comuni applicare una disposizione di legge e non
vorrei nemmeno che ad un certo punto sia il Pretore di Aosta a
dover, in una sentenza penosa per la nostra Amministrazione,
motivare che si sostituisce all'Autorità Amministrativa perché
visto che i Consiglieri regionali non sono capaci ad applicare le
leggi, la Magistratura deve provvedere in altro modo con avvisi di
reato che stanno venendo fuori a valanghe.
Io me lo pongo come problema, se è consentito ai nostri Comuni
non applicare l'865, se è consentito al Presidente della Giunta non
firmare i Decreti di esproprio quando gli arriveranno.
Ritengo che questo sarebbe possibile il giorno in cui l'865
fosse modificata in una legge regionale, ma finché questa legge non
c'è qualsiasi nostro ritardo, secondo me è colposo, ci mette in
condizioni di aver mancato a un nostro preciso dovere legislativo
che ci è imposto.
Direi, lascio a voi il dubbio di sapere se è consentito e
possibile continuare in questo momento da quando l'865 è stata
approvata degli acquisti a trattativa privata e in questo modo,
rispondete voi se ritenete che la cosa vi sia consentita.
Io sollecito però dal Presidente della Giunta e mi auguro che
l'Avvocato Caveri non parli sul serio quando attribuisce al
Presidente solo il contentino di aver fatto un'affermazione oggi
per far piacere al nostro Gruppo ma di non prendere in seria
considerazione la prospettata eventualità di fare una legge
regionale diversa.
Mi auguro quindi che questo problema sia portato in discussione
in aula al più presto ripetendo che non avalliamo e io
personalmente ripeto quanto ha detto il nostro capogruppo, un
acquisto fatto in questo momento per cinque appezzamenti o edifici
che non hanno né un carattere così urgente che non può aspettare la
risoluzione di un problema in campo regionale.
Savioz (P.C.I.)
- Certo che la discussione che questa
mattina e oggi pomeriggio ha assunto in questo Consiglio in merito
a queste questioni inerenti agli acquisti ma che poi gli acquisti
sono soltanto visti così
en passant
, è una questione che
lascia molto perplessi.
Ritornando un po' indietro nel tempo, nel nostro Paese in merito
agli espropri pubblici si sono sempre viste delle sperequazioni,
c'è sempre stato un qualcosa di poco chiaro, di poco simpatico
compresa anche la nostra Regione, mica solo oggi, perché, perché un
qualche cosa di ben chiaro e preciso da parte dello Stato non c'è
mai stato, c'è sempre stata una farraginosa situazione di leggi, di
decreti e di imposizioni, ma qualcosa di preciso mai.
Adesso dopo la 167, dopo tutti i piani regolatori che
costituiscono legge, voi me lo insegnate è uscita la 865. Io non
entro nel merito di questa disposizione perché francamente non ne
vale la pena, per me è un obbrobrio, a titolo personale, la 865,
una porcheria, una porcheria nello Stato in cui siamo, non è
possibile, perché con la 865 si vuole impostare una politica mentre
invece il Governo ha una politica nettamente contraria e totalmente
diversa da questa legge.
Quindi ci troviamo di fronte a qualcuno che governa che dice una
cosa e poi ne fa un'altra. E qui è chiaro lo scopo governativo,
quello di accontentare le cosiddette sinistre dei vari gruppi
politici dei Partiti per tappare la bocca a qualcuno, chiaro, per
me è molto chiaro. Quindi io dico, di fronte a delle cose del
genere c'è soltanto da arrossire.
Il Presidente della Giunta dice, e a mio modesto avviso,
giustamente, la 865 non è applicabile nella nostra Regione, io sono
d'accordo, anch'io sono del parere che non è applicabile nella
nostra Regione...
(voce) ...
per quanto riguarda... d'accordo
con lei. Certamente.
Va bene, non è applicabile, siamo d'accordo, l'articolo 3 dello
Statuto ci permette di modificare tenendo conto delle nostre
possibilità e la Regione potrebbe con un lasso di tempo più o meno
lungo trovare una soluzione al problema, ma io penso a un'altra
considerazione e devo purtroppo dire che ci troviamo in una impasse
che è veramente penosa, perché mentre qui in questo Consiglio noi
tutti siamo d'accordo che la 865 così com'è non è applicabile, che
cosa è avvenuto al Comune di Aosta dove tutti voi avete dei
rappresentanti e dove tutti i gruppi politici che siedono qui hanno
deliberato all'unanimità di applicarla, forse che quelli non erano
terreni di valdostani?
Forse che lì non si portava via il terreno della povera gente
come avete alluso poc'anzi? Forse che quei valdostani non sono
valdostani? E no, amici miei, insomma qui, io dico francamente è
ora di finirla con certe posizioni troppo comode e troppo
vantaggiose.
Qui o siamo tutti valdostani o non siamo nessuno, perché non è
giusto che ad un certo momento perché il Comune di Aosta una sera
ha deliberato di acquistare 60 mila metri quadrati di terreno
regionale pagandoli 800, da 800 a 1200 il metro quadrato, quello va
bene, quello nessuno dice niente, tutti sono d'accordo, qui si
propone di applicare una differenziazione su quelli che sono i
metodi adottati, allora qui no, qui si lanciano delle grida e si
dice no, perché questa sarebbe una spogliazione dei nostri
terreni.
Ma io dico francamente che queste cose qui come valdostano non
le trangugio, per me è una presa in giro e non è serio, non è
assolutamente serio perché qui abbiamo il Presidente della Giunta e
allora io dico francamente, Signor Presidente, visto quanto lei ha
detto prima, la pregherei di non ratificare le delibere del
Consiglio comunale di Aosta. Perché se sarebbe un furto applicarla
qui nella Regione è altrettanto furto quelli che l'hanno applicata
al Comune di Aosta.
O noi rimandiamo indietro le delibere del Comune di Aosta che
vogliono dare 800 lire, 1200 lire e noi le applichiamo anche alla
Regione, uno dei due, se vogliamo essere limpidi e onesti cittadini
e soprattutto amministratori.
Se questo non avviene io mi permetto di dire fin d'ora che non
si fa dell'Amministrazione, ma si fa delle questioni di parte.
Noi non pensiamo assolutamente e nessuno di noi alberga nella
testa di poter fare un qualche cosa di perfetto, perché sappiamo
troppo bene, la perfezione non appartiene a noi, a nessuno di noi,
però si può sempre studiare di fare un qualche cosa che possa
essere uguale per tutti i cittadini della Valle d'Aosta e che
questo metro serva per la Regione come per il Comune di Perloz o
per il Comune di Courmayeur. Non ha importanza dove, ma ci sia un
metro, ci sia un sistema, ci sia un modo di applicazione, un
qualche cosa di non perfetto ma di valido perché sennò continuiamo
ad essere nelle condizioni che determinati terreni perché i
proprietari non sanno fare i loro calcoli o non sono
sufficientemente preparati o non hanno le spalle appoggiate da
altolocati, quelli prendono
una cifra, altri che si trovano in posizione preferenziale,
quelli ne prendono un'altra. Questo è sempre avvenuto Avvocato
Caveri, non è mica da oggi.
Caveri (U.V.)
- ... continuerà anche con l'applicazione
della legge 865.
Savioz (P.C.I.)
- Ma noi non la vogliamo la 865 così
com'è, quella è una storiella che tirate fuori voi, vi torna comodo
di tirarla fuori...
Caveri (U.V.)
- ...torna comodo a lei dire che piace o
non le piace la legge, secondo i casi la legge 865, è più logico e
coerente Dolchi quando dice viva la legge 865.
Savioz (P.C.I.)
- No, Dolchi non ha chiesto
l'applicazione della legge 865, mi dispiace per lei ma questa volta
non ha afferrato, perché la verità è che noi non siamo niente
affatto sul terreno dell'applicazione della 865, noi siamo sul
terreno da applicare una disposizione che valga per tutte le
Amministrazioni, questa è la nostra posizione e sia ben chiaro, ben
preciso sarà troppo comodo domani uscire fuori con le testate dei
giornali e dire quello che si è abituati a dire o a far dire quello
che non è stato detto. Noi siamo perché sia studiato un metodo
uguale per tutti i cittadini della Valle d'Aosta, ecco che cosa noi
vogliamo che finalmente abbia fine la famosa questione che
l'Amministrazione regionale o le Amministrazioni comunali facciano
alto e basso un po' come vogliono con le famose trattative private
o non private com'è sempre avvenuto fino adesso.
Quindi non vogliamo stare qui a fare delle grandi disquisizioni
di nessun genere e neanche io voglio entrare nel merito
dell'urgenza o non urgenza, ne hanno parlato altri, io mi fermo ad
una questione di principio, insisto e chiedo che il Consiglio
regionale deliberi un qualche cosa che valga per tutti e che ripeto
non avvenga il fatto che il Comune di Aosta acquista 60 mila metri
quadrati di terreno da 800 a 1200 il metro e noi arriviamo a pagare
12.000 lire al metro.
Ecco, è questa la cosa che non mi va giù nel modo più assoluto,
io mi limito a chiedere soltanto questo.
Manganoni (P.C.I.)
- Io intendo fare una dichiarazione
che chiedo risulti integralmente a verbale, affinché non si cerchi
poi fuori da questo Consiglio di fare delle speculazioni.
Noi siamo del parere - il Gruppo comunista - che la legge 865
applicata in Valle d'Aosta, tenuto conto dello spezzettamento della
proprietà e dei piccoli proprietari, vada corretta, perché
applicando le tabelle elaborate dall'ufficio Tecnico Erariale in
Valle d'Aosta, questo sarebbe effettivamente una spoliazione,
mentre la 865 potrebbe essere applicata dove vi è la grande
proprietà, cioè che anche se una parte di questa grande proprietà
viene espropriata ad un prezzo irrisorio, comunque rimane tutta la
rimanenza e quindi il proprietario può rifarsi, qui, in Valle
d'Aosta questo non avviene, e può darsi che un piccolo proprietario
possiede pochissimi terreni, ... quelli capitano sotto
l'esproprio.
Quindi, questo sia molto chiaro.
Dice il Presidente, dobbiamo elaborare una legge regionale
correttiva, pienamente d'accordo, però, cosa aspettiamo, la 865 non
è uscita ieri, io non mi ricordo la data ma sono mesi e mesi, che è
uscita la 865, ed allora noi avremmo dovuto provvedere ad elaborare
una legge regionale tempestivamente, in modo di averla oggi e che
sia possibile applicarla a tutti, a tutti i cittadini
indistintamente, non solo di Aosta, ma della Valle d'Aosta.
Quindi, noi ci auguriamo che questa legge alla quale ha
accennato il Presidente, venga portata al più presto in Consiglio,
in modo di creare altri criteri di valutazione.
Scusi, Consigliere Caveri, io non è che voglia, non polemizzare
con lei, lei accennava alle ineguaglianze fra proprietari di
terreni, fra i quali, alcuni, ad un proprietario, il proprio
terreno viene riconosciuto come zona edificabile, e ad un altro
invece viene vincolato; allora il primo può fare speculazioni di
milioni, anche di centinaia di milioni, invece l'altro è messo a
terra.
Questo è vero, ma questo fatto non è dovuto alla legge 865,
questo è dovuto al piano regolatore, ai piani regolatori, i quali
piani regolatori stabiliscono le zone edificabili e le zone verdi,
zone vincolate, ora cosa succede... (
voce:
permette...)
...
si dica pure...
Caveri (U.V.)
- ... che quello che dice lei che c'è la
difformità tra i proprietari ai quali il piano regolatore
stabilisce una bella zona verde, e quelli che fanno i condomini,
come certi condomini non molto lontano da qui, dopo, e sappiamo
benissimo di chi si tratta, si è stabilito il rapporto
plano-volumetrico di 12 mc. per mq. c'è quella disparità, ma io più
esattamente ho detto un'altra cosa un momento fa nel mio
intervento, e cioè, purtroppo ci sarà sempre l'inuguaglianza tra i
proprietari che vendono ai privati, a società private, e i
proprietari che hanno avuto la disgrazia di destare l'attenzione di
quelle amministrazioni pubbliche che applicano la legge 865.
È vero che c'è anche quella difformità, e ne abbiamo parlato
tante volte, quella dice lei, cioè difformità di trattamento per
coloro che possono costruire condomini e quelli invece che si
vedono fregare, per dire un termine un po' volgare dalle zone
verdi, è vero che c'è quel problema, problema che non è solo
valdostano, che c'è ormai in tutti i paesi d'Europa e in Svizzera
si è presentata, mi scusi, se la mia interruzione è un po' lunga,
si è preparata una legge che prevede una cassa di conguaglio che
dovrebbe provvedere a equilibrare, a colmare questa difformità.
Però di questa legge in Svizzera si parla da molti anni e i
proprietari di terre sono favorevoli, coloro che appartengono ai
ceti industriali e commerciali delle città sono tutt'altro che
favorevoli, perché non hanno nessuna voglia di versare sulle loro
costruzioni delle somme per le casse di conguaglio.
Io chiedo scusa se la mia interruzione è un po' lunga.
Io insistevo nel dire che ci sarà sempre l'inuguaglianza tra
quelli che vengono ai privati, e quelli che vengono, scusi se per
la seconda volta uso questo termine, vengono fregati
dall'applicazione della legge 865.
Ma scusatemi, io abuso un po' della bontà del Consigliere
Manganoni, mi pare che in quello che state dicendo voi, c'è una
contraddizione, perché voi parlate male della legge 865 e poi
d'altra parte per bocca di Dolchi ne chiedete l'applicazione
radicale.
Insomma se chiedete l'applicazione radicale, allora non dovete
più parlarne male, e se ne pensaste male e parlate male della legge
865 allora dovete essere d'accordo con noi che diciamo
"adelante...cor..." mi pare che sia logico quello che dico, ad ogni
modo io ringrazio il Consigliere Manganoni che mi ha permesso
questa interruzione che contro la mia volontà, è stata un po'
troppo lunga...
Manganoni (P.C.I.)
- Io volevo appunto accennare a queste
casse di conguaglio costituite in Svizzera, perché conoscevo questo
problema, e che incontra queste difficoltà, allora lo stesso
problema si presenta qui, però io non mi faccio delle illusioni che
qui in Italia si costituiscano queste casse di conguaglio, come non
riescono a costituirle in Svizzera, pensiamo se le costituiscono in
Italia.
Comunque, lei diceva: Dolchi chiede l'applicazione dell'865, se
io ho ben capito l'intervento di Dolchi, non è che Dolchi chiede
l'applicazione dell'865, Dolchi fa rilevare la disparità fra la
ricchezza del Comune di Aosta che chiede l'applicazione della legge
865, tale quale com'è, e invece il prezzo di circa 12.000 lire che
noi adesso verremmo a pagare a dei terreni che sono vincolati dalla
167.
Ora, se io ho ben capito, Dolchi diceva: questa 865 allora
dobbiamo applicarla per tutti, non per un gruppo di cittadini, sì,
e per altri cittadini, no, perché in questo caso noi creiamo le
diverse categorie dei cittadini, io almeno l'ho capito in questo
modo l'intervento di Dolchi.
Ed è quello su cui insisto anch'io, per me la 865 come, se non è
corretta, magari, non so, stabilendo un coefficiente, da
moltiplicare il valore stabilito dall'Ufficio Tecnico Erariale,
questo deve valere per tutta la Valle non solo per Aosta, per Aosta
e per tutti i Comuni della Valle, in modo che tutti i cittadini si
trovino sullo stesso livello.
Quindi il problema, secondo me, era quello di elaborare al più
presto una legge regionale, con questi correttivi, ma intanto, in
attesa di elaborare questa legge e per evitare queste sperequazioni
tra i vari cittadini, queste le ragioni per cui noi chiedevamo di
rinviare. Così Pedrini dice: non bisogna creare sperequità fra i
cittadini, e quello... quanto diceva Dolchi e diciamo noi tutti,
però se mi pare che nell'865, l'865 preveda 60 giorni per il
Presidente della Giunta, per la firma delle richieste dei Comuni mi
pare; ora se il Comune di Aosta ha inoltrato queste richieste per i
60.000 metri di cui Dolchi accennava e che il Presidente della
Giunta ha 60 giorni davanti, be, io mi chiedo, o rispetta i 60
giorni e non so se noi siamo in condizione di approvare una legge
regionale entro questi 60 giorni; o se no, non penso che non voglia
attenersi alle prescrizioni della legge ed in questo caso dovrebbe
firmare ed allora ecco che noi creiamo la disparità fra i
cittadini, quelli che nessuno di noi vuole, ma che votando questo,
noi la stiamo creando.
Ora, aveva accennato il mio collega agli avvisi di reato, che in
questi giorni capitano sulle spalle di numerosissimi sindaci, per
fatti accaduti anni addietro, aprite i giornali e vedete cosa... e
questi sindaci che magari inconsciamente, perché io posso capire
che non tutti i sindaci le leggi le conoscono a fondo, mentre
invece io penso che il Presidente della Giunta non potrà dire: io
non conoscevo le leggi, e be, noi non vorremmo che lo stesso capiti
all'Amministrazione regionale ed al Consiglio regionale.
Ora, Chantel, diceva l'Assessore Chantel: io non voglio portare
dei fondi a residuo, io questo lo capisco, e noi da questi banchi,
abbiamo severamente criticato e continuiamo a criticare le cifre
rilevanti che si trovano a residuo, si tratta di miliardi e
miliardi, ebbene, pur convenendo con l'Assessore Chantel su questo,
però io gli dico: non aveva altri acquisti da fare? Per esempio,
per fargli alcuni esempi, a me risulta che ci sono delle offerte
alla Regione di vendita nei paraggi dell'attuale Caserma dei
Carabinieri, di case costruite sulle mura romane, quindi quelle è
indubbio che vanno acquistate e demolite...
(voce) ...
io me
lo auguro che venga al prossimo Consiglio, quelli, io gliene do
atto, ma Chantel aspetta, c'erano i famosi terreni di St.
Christophe per cui c'è un accordo firmato che scade alla fine
dell'anno fra Comune e privati, eh be, io questo sull'ordine del
giorno non l'ho visto, mi auguro che venga la prossima volta, e lì
scade alla fine dell'anno l'accordo, allora quei terreni, se noi
lasciamo scadere l'accordo, il prezzo verrà raddoppiato, perché è
stato concordato oggi, l'anno scorso, o due anni fa quando è stato
fatto questo accordo, allora verranno raddoppiati...
(voce)
...
no, il mercato, la lievitazione dei prezzi del mercato, oggi
i privati si sono impegnati a cederlo a quel prezzo, però questo
accordo scade alla fine dell'anno, se noi lo lasciamo scadere alla
fine dell'anno, i privati sono liberi; e il prezzo di mercato oggi,
in quella zona, ha raddoppiato i prezzi , è la solita lievitazione
dei prezzi, svalutazione della lira e aumento dei terreni
edificabili.
Qui ci era stato promesso e c'era stato, direi l'impegno della
Giunta molto tempo fa che avrebbe acquistato i terreni in bassa
Valle per la costruzione di questa astanteria, l'ho data da parte
nostra ma non da parte della Giunta, da parte di questa astanteria
nella bassa Valle, quella sarebbe stata una necessità e anche
urgente, perché oltre ad esserci l'impegno, noi abbiamo ricevuto in
questi giorni un piano sanitario, chiamiamolo, uno studio,
dell'Assessore alla Sanità, dove ribadisce la necessità di
costruire questa astanteria in bassa Valle, però qui neanche si
parla di acquistarne i terreni, e allora che astanteria costruiamo
se non abbiamo i terreni prima, non si può neanche elaborare un
progetto non avendo i terreni, pertanto c'erano i mezzi di spendere
i soldi, c'erano le possibilità di spendere i soldi e di non
portare dei fondi a residuo, e qui siamo d'accordo con l'Assessore,
no, per esempio facendo questi acquisti, io mi sono limitato a
questo, questi acquisti che erano molto più urgenti, di quelli di
quella casa famosa di cui parliamo, per queste ragioni, noi, io
ribadisco, ancora, per evitare di creare le nuove categorie di
cittadini e noi in questo modo lo creiamo, cittadini di categoria A
che magari hanno dei Santi in Paradiso e quelli di categoria B che
i Santi non li hanno in Paradiso, ed è appunto per questo che noi
insistiamo perché il problema di questi acquisti di terreni venga
rinviato.
Chincheré
(P.C.I.) -
... in quanto io pensavo che
dopo Manganoni si fossero iscritti anche altri a parlare, io
siccome sono uno molto curioso vorrei sentire...
Montesano (P.S.D.I.)
- Vuol vedere se ci sono degli altri
che chiedono la parola.
Chi chiede la parola? Consigliere Ramera.
Ramera (D.C.) -
Io direi che il Gruppo Democratico
Cristiano non avrebbe voluto prendere la parola, perché non abbiamo
partecipato alla riunione dei capigruppo, perché ritenevamo che le
difformità di giudizio avanzate già stamani costituissero un fatto
interno della maggioranza che regge l'attuale Governo
regionale.
Perché se qualcuno si stupisce di che cosa possa pensare il
pubblico che assiste a queste diverse valutazioni di terreni e
fabbricati, io dico che cosa può pensare il pubblico e chiedersi su
quali forze si regge l'attuale Giunta regionale se viene in questo
Consiglio portandoci cinque argomenti all'ordine del giorno e poi
assistiamo a litigio tra marito e moglie in famiglia, fatto in
pubblico, quindi non abbiamo partecipato... noi votiamo i cinque
provvedimenti perché li hanno portati all'ordine del giorno e non
starò a ripetere tutte le ragioni perché li votiamo, comunque prima
di tutto c'è un giudizio da dare sul fatto politico, infatti non ci
stupiamo affatto che in questo Consiglio esistano i contrasti, le
contraddizioni, perché quando esiste un Consiglio come questo, dove
larga parte dei rappresentanti non rappresenta per nulla la
popolazione in fatto di rappresentanza legale politica, queste
contraddizioni, avverranno fino alle prossime elezioni.
Naturalmente ho ascoltato interventi anche difformi nell'ambito
del gruppo comunista, sui quali vorrei dire anche qualche cosa,
perché da una parte ascolto che questa 865 non va bene, ma nello
stesso tempo si dice: per carità, ma noi vogliamo pagare a prezzo
equo i terreni, i fabbricati, ecc. ecc. non so come questa
contraddizione regga, perché o quella legge si adotta, o non la si
adotta.
Che il Comune di Aosta poi venga portato come esempio, io direi
che contradditorio è anche il Comune di Aosta, quando paga i
terreni per la scuola di Via Chambéry a oltre 8.000 lire al metro,
e poi improvvisamente ne vuole 60.000 lire al metro, quindi queste
contraddizioni esistono anche in Consiglio comunale, ma non è
competenza nostra, di sostituirci, perché non sappiamo quali siano
stati gli elementi di loro valutazione, quindi io non voglio
sostituirmi a colleghi miei o a colleghi di altri partiti, che
hanno preso determinate deliberazioni.
La storia dei cittadini di serie A e serie B ha ragione
Manganoni, sono sempre esistiti, e lo abbiamo visto anche in
occasione di certi piani regolatori, e io già in Consiglio
comunale, quando c'era Sindaco l'attuale collega Savioz, dicevo: è
possibile che quando si fanno degli espropri, non ci sia, lo
discutevamo, perché lo sentivamo già allora questo, che si debba
espropriare magari il proprietario, che ha soltanto mille metri e
quelli che confinano magari con la strada abbiano dei vantaggi
enormi, mentre questi dovrebbero ripagare, unitamente al Comune gli
svantaggi che hanno avuto gli espropriati.
Adesso mi si dice che la Svizzera pensa a queste cose, noi ne
discutevamo nel nostro modesto Consiglio comunale di Aosta, una
ventina di anni fa.
Ora, però con questa 865, e badate bene che io non posseggo un
metro quadro di terreno ad Aosta quindi potrei... nel giudizio,
quindi dico che questa è veramente una vergogna che noi come
Consiglio regionale, dobbiamo respingere, perché una Regione
montana come la nostra, non può permettersi certi lussi, o
sottostare a certi capricci che potrebbero venire in mente a dei
nostri amministratori, badate bene che se ci mettiamo sulla strada
dell'865, lo dicevo prima scherzando, arriverà il giorno che chi si
alza per primo spara e non così, lo dicevo come boutade, perché a
un dato momento potrebbe venire nel Comunello, come nella Regione,
come nel Comune più grande la tentazione di adoperare questa legge
per danneggiare anche i propri avversari politici e allora verrebbe
fuori la faida a catena, perché poi quando uno sale al posto di
quell'altro restituisce, quindi stiamoci attenti, però stiamo anche
attenti a chiedere il rinvio di discussione.
Il Presidente della Giunta ha suggerito di regolamentare la
materia e noi siamo d'accordo, ma la regolamentazione non può
avvenire in tempi brevi e il Presidente della Giunta questo lo sa,
e ha fatto bene, però a fare questa proposta di cui il Consiglio
deve prendere atto, ma quanto tempo impiegheremo noi a fare la
regolamentazione in legge di tutta questa materia che credo sia
piuttosto complessa e ardua soprattutto per le valutazioni che
avverranno per forza dalle varie parti della Regione, quindi noi
dovremo rinviare la discussione, l'approvazione, o la non
approvazione di questi cinque argomenti in attesa di quella
legge.
Ora io dico: se la Regione ha interesse a volere adottare questi
provvedimenti, se la giunta ce li porta al nostro vaglio ritengo
che abbia cognizioni, forse maggiori di noi, sia in fatto di
urgenza che in fatto di valutazione; quindi noi proprio per
acquisire - io tra gli altri, da anni vedo anche la soluzione di
quella caserma attuale di Piazza Roncas, perché qui quando
compriamo facciamo sempre dei musei ecc. ma io non vedo mai fare
niente.
Abbiamo anche comprato il bellissimo castello di Aymavilles, ma
non so cosa ne facciamo.
Comunque è bene che sia nel nostro patrimonio, quindi noi
votiamo a favore di questo, naturalmente siamo anche d'accordo di
accogliere la proposta del Presidente della Giunta di formare
questa Commissione la più rappresentativa, per carità; io questo
non lo metto in dubbio, per studiare la nuova legge, per migliorare
la 865.
Montesano (P.S.D.I.)
- Altri interventi? Consigliere
Pollicini.
Pollicini (D.C.)
- Il capogruppo della D.C. parla di
contraddizioni della maggioranza e non si è reso conto che l'unico
in contraddizione almeno in questa vicenda, è stato il suo
intervento.
E mi spiego - la Democrazia Cristiana, così per motivi
pubblicitari, di carattere politico, ha cercato di convincere
l'elettorato che fa parte della maggioranza il Partito Comunista.
Noi abbiamo sempre dichiarato che rifiutavamo e rifiutiamo la
politica degli schieramenti e ci misuriamo sui provvedimenti
concreti, e mi riallaccio alla risposta che ha dato il Presidente
Dujany allorquando si è discussa la mozione di sfiducia formata
dall'Avvocato Caveri e dal Comm. Bordon allorquando ha detto che la
Giunta riteneva superante il problema delle scelte delle alleanze
rispetto ai problemi da risolvere nell'Amministrazione regionale, e
che sin tanto che non si sarebbero create le condizioni perché una
nuova Giunta di altra formazione, schieramento e maggioranza, fosse
possibile, era doveroso garantire la continuità amministrativa per
la Valle d'Aosta.
Così come era allora il discorso è oggi, quindi la smentita è
proprio questa: con le parole del capogruppo della D.C. dimostriamo
che non esiste nella maggioranza il Partito Comunista, io ripeto
che tu non sei convinto, ma in contraddizione, tanto in
contraddizione, perché senti il bisogno di abbandonare l'aula,
tanto in contraddizione...
(voci) ...
ebbene se queste parole
sono servite a farti tornare indietro, ho raggiunto l'obiettivo a
cui miravo.
(Ramera
- ...numeri) ...E allora ti dico che i numeri
sono basati sostanzialmente su un discorso di fondo, e cioè su una
valutazione obiettiva di movimenti politici che ritengono superiori
alle loro esigenze quelle della Valle d'Aosta, il vostro non fa
parte di questo gruppo...
(Voce) ...
Il discorso non è di
abbandonare, il discorso è...
(Montesano:
Consigliere
Pollicini rientriamo un po' in argomento, anche dopo questo... la
risposta lei l'ha data, allora rientriamo un po') ...Riteniamo che
i provvedimenti che sono così all'origine della discussione,
abbiano indubbiamente un'importanza tale quale è punto, il
dibattito, la vivacità e direi pure i contrasti che si sono
verificati in questa aula, direi che personalmente lo ritengo
importante questo dibattito per due ovvi motivi: per il fatto in sé
e per aver confermato quella che è una nostra tesi di portare
avanti questo tipo di amministrazione e del permanere di questa
Giunta ai banchi del Governo, ma portando il discorso sul fatto
concreto, siamo convinti che la proposta valida, seria e
conveniente sia proprio quella del Presidente, e cioè che noi
riteniamo valido il concetto di fondo della legge 865, però
riteniamo altrettanto valido l'introduzione di elementi correttivi
per renderla equa e adatta alla zona in cui opera, cioè alla Valle
d'Aosta.
Quindi vale il discorso del Presidente di una Commissione che
possa appunto operare in questo senso, formata di Amministrazioni
regionali e di Sindaci della Regione, detto questo mi pare che si
renda necessario non rinviare questa votazione, proprio perché
questo provocherebbe l'accantonamento del problema e il rischio che
non possa venire portato in tempo utile, perché siano realizzate
quelle infrastrutture come è la Caserma dei Carabinieri e gli
acquisti che sono stati messi all'ordine del giorno, che
potrebbero, se rinviati, essere magari lasciate da parte e non
essere portati a compimento entro questa legislatura.
Noi sappiamo quanto sia lungo l'iter di ripresa delle nuove
legislature, quindi, concordo sulle critiche alla legge 865, e nel
contempo alla validità del principio di questa legge, però ritengo
opportuno che si dia corso alla votazione di questi cinque progetti
di legge.
Chincheré
(P.C.I.)
-  Io sono abbastanza in
imbarazzo, perché molti interventi di molti Consiglieri dei vari
gruppi consiliari, hanno messo sul fuoco tutta una serie di
elementi, per i quali rispondere a tutti, o riprenderli tutti per
dare una visione la più organica possibile al problema,
diventerebbe un fatto molto lungo, perciò mi limiterò a fare
soltanto alcune considerazioni, che riguardano in particolare il
nostro gruppo consiliare, ancora una volta, di fronte a un problema
importante, come quello dell'acquisizione di aree o di fabbricati
da parte dell'Amministrazione regionale, onde arricchire il suo
patrimonio demaniale, di fronte a un problema così importante,
dicevo, che richiede l'applicazione di tutta una serie di strumenti
burocratici e legislativi, che richiede la scelta di precisi
elementi politici da seguire per acquisire questi beni
patrimoniali, abbiamo scoperto alcune cose ovvie, che di fronte ai
problemi seri, si riscopre, onde sfuggire il problema stesso, la
vecchia abitudine dell'anti-comunismo, in che senso? Nel senso che
quelli dell'Union Valdôtaine o se preferiamo l'Avv. Caveri, che pur
dell'Union Valdôtaine è larga parte, ma per fortuna non tutta, fa
dire ai comunisti delle cose che non hanno mai pensato e tanto meno
detto.
Della 865 un giudizio che denota un'estrema ignoranza, una
profonda ignoranza della legge, denota una profonda ignoranza dello
spirito delle forze politiche che sono andate alla formulazione di
questa legge, denota una profonda ignoranza di quello che è stato
l'iter delle Commissioni parlamentari nazionali del nostro Governo,
del nostro Parlamento e dell'iter parlamentare che ha portato a
quella legge, ma quello che è peggio e che fa denotare in lui il
solito gentile, educato, ma reazionario di provincia che vuole che
il Consiglio regionale si rifiuti e dico, Consiglio regionale della
Regione Autonoma Valle d'Aosta, con 25 anni di esperienza
legislativa e amministrativa, il suo ruolo preciso, che non è
quello di sparare a zero e di dare giudizi sballati, falsi,
sbagliati, direi, tornacontisti, demagogici, di questa legge,
perché lui fa dire e fa vivere, false contraddizioni, stranissime,
contraddizioni, ... gruppo comunista, dicendo, una parte dice:
vogliamo 865, altri dicono non vogliamo la 865, altri dicono,
vogliamo la 865 ma leggermente corretta, che poi non si sa cosa
significhi quel leggermente corretto, dice e fa dire al P.C.I.
delle contraddizioni che in realtà non esistono.
Infatti la nostra posizione è chiara, ed è una posizione nata
tempo fa, non a caso citavo le Commissioni Parlamentari, il
dibattito parlamentare, il nostro partito su questa legge, in campo
nazionale si è astenuto, non ha votato a favore di questa legge,
reputandola una legge confusionaria, confusa, una legge che non
andava più in fondo alla sostanza dei problemi, una legge che
tendeva a negare nell'articolo seguente quello che l'articolo
seguente dice, in materia di esproprio, in materia di acquisizione,
in materia di case popolari, in materia di edilizia pubblica
residenziale e via di questo passo.
Però si è astenuto perché dà alcuni elementi validi per operare,
per un operare corretto delle amministrazioni pubbliche e degli
enti locali.
Noi diciamo che questa legge, nemmeno, in campo nazionale, così
com'è, cioè non si può andare ad un'applicazione burocratica,
avvocatesca, tribunalesca, mi sia consentito, un'applicazione così
banale, piatta, di questa legge, ma è necessario fare degli
interventi legislativi, integrativi con chiare scelte politiche a
monte, che vadano ad integrare questa legge in modo che non diventi
una legge che toglie la terra, altra grossa bubbola, io credo che
al P.C. si possono fare molte accuse, qualcuna, molto poche, sia
chiaro, giuste, molte altre sbagliate, ma non si possa mai, in 50
anni di storia, e mi sia concesso che è storia, accusare il Partito
Comunista di voler portare via la terra, certo noi vogliamo
portarla via la terra ai latifondisti, siciliani, tutta, ai
latifondisti della Campania, del Lazio, degli Abruzzi, vogliamo dar
la terra ai contadini, non portar via la terra ai contadini, questa
è una falsità storica, questo significa, rifiutarsi per incapacità
intellettuale per una grave incapacità intellettuale, mi sia
consentito, Avvocato, Lei che si picca di citazioni latine, una non
conoscenza di tutta la storia del movimento operaio del nostro
partito, in modo particolare, succo del discorso, perché poi il
problema è questo, e mi riallaccerò, faccio una brevissima
premessa, perché è importante.
Il 29 luglio di quest'anno, in questa aula consiliare, forse a
colpa della canicola, non lo so, molti gruppi, erano così
indaffarati a discutere di ferie, è stata votata una mozione
precisa, sulla 865, dove si impegnava la Giunta - ce l'ho qui, dove
si impegnava la Giunta a una più sollecita attenzione e attuazione
della legge 22 ottobre 1971 n. 865, e in Consiglio, con l'assenza -
non ha nessuna importanza tanto non contano niente, con l'assenza
dei Liberali e l'astensione dell'U.V. il Consiglio approvò questa
mozione e siccome il Partito Comunista e i comunisti hanno il
difetto di credere nelle Assemblee elettive, ci eravamo illusi, ed
è qui, la colpa è tutta nostra, vuol dire che non lo faremo mai
più. Che questa mozione fosse un elemento vincolante per le scelte
che l'Amministrazione regionale andava a fare da quel giorno in
poi, ci siamo sbagliati, noi in quella sede dicemmo un'altra cosa,
dicemmo che in Valle d'Aosta, a maggior ragione se non vanno in
campo nazionale, non vanno nemmeno in Valle d'Aosta, non vogliamo
un'applicazione burocratica, piatta dell'865, noi vogliamo andare
alla formazione di un'iniziativa regionale perché, per garantire
un'acquisizione corretta e socialmente produttiva e giusta e
socialmente valida di tutte quelle aree, di tutti quei servizi che
abbisognano alla nostra Regione, tanto è vero che dicemmo ancora
che visto che la proprietà fondiaria in Valle d'Aosta, è una realtà
tutta particolare, e non sto qui a dire niente sullo spezzettamento
della proprietà, perché lo sappiamo tutti, è una proprietà
fondiaria, estremamente articolata, dicemmo anche che data questa
caratteristica dell'agricoltura, delle proprietà fondiarie della
Valle d'Aosta, dovevamo andare alla formulazione di una legge
regionale che tenesse conto fino in fondo di questa realtà e su
questo, il nostro gruppo non ammette dubbi da nessuno.
Ha ben voglia il Comm. Ramera di scoprire l'acqua calda, tanto
l'hanno già scoperta e su queste cose non incanta più nessuno.
Un'altra questione, diceva che la discussione è caratterizzata
intorno a due poli, in cui il centro principale, ancora una volta
era il nostro Partito, i comunisti sono per la spoliazione dei
contadini valdostani, i comunisti sono contro la Caserma dei
Carabinieri, ebbene se sulla prima domanda, penso di aver risposto
esaurientemente, e vorrò fare alcune domande aggiunte ancora in
seguito, volevo dire ancora un'altra cosa su questo problema,
specifico della Caserma dei Carabinieri.
Noi pensiamo che i Carabinieri abbiano una loro precisa funzione
sociale da assolvere, noi non siamo mai stati e non saremo mai
contro le forze del corpo, la nostra discussione non verte su
questo problema e intorno, e visti questi termini, se mai, verte e
qui la nostra discussione ormai è cinquantennale, da che è nato il
Movimento operaio italiano, sulla funzione di queste istituzioni
dello Stato, non certo sull'esistenza o sulla sopravvivenza di
queste funzioni dello Stato.
Noi siamo perché il Palazzo Roncas, si liberi e gli venga data
quella funzione che oggi l'uso a cui è stato destinato non ha
potuto assolvere.
Siamo perché i carabinieri abbiano una bella caserma,
possibilmente con gli alloggi, per gli agenti, che sono sposati e
hanno una famiglia, e non è mica giusto, sono dei lavoratori, non è
mica giusto che metà dello stipendio, abbastanza piccolo lo
stipendio, debbano trovarsi una casa, in modo che garantiscano
sempre tutti i servizi che la Comunità ha loro richiesto, perciò su
questo problema, se avessimo un'obiezione da sollevare è questa -
l'Assessore Chantel, dice: io ho guardato un paio di aree e poi ho
scelto quella, probabilmente un'area più periferica, sarebbe stata
più indicata e si poteva ovviare ad alcuni inconvenienti, con una
serie di uffici al centro, forniti magari dall'Amministrazione
regionale stessa per i servizi correnti dell'Arma dei Carabinieri,
perciò credo che anche su questo argomento, la nostra posizione sia
estremamente chiara, vorrei aggiungere un'altra cosa, la 865 non è
una legge fatta per far risparmiare alle Amministrazioni comunali e
alle Amministrazioni regionali, la 865 è una legge che dà degli
strumenti che devono essere integrati ripeto, perché le
Amministrazioni regionali e comunali diamo al loro territorio un
assetto diverso, anti speculativo da quello che c'è stato fino ad
oggi.
Se noi quando affrontiamo questo problema non abbiamo presente
questi elementi, allora ha ragione Caveri, ha ragione Ramera a fare
tutta quella demagogia, speculazione che fa.
La cosa che mi stupisce dolorosamente...
(voci) ...
guarda
Ramera...
(Montesano:
continui) ...continuo o rispondo, non
gli rispondo nemmeno...
(voci)...
non sono mica D.C. sai,
sono comunista. Grazie Bordon.
La cosa che mi stupisce e mi stupisce dolorosamente è che questa
Giunta, questo strumento esecutivo della nostra Regione, nei
confronti dei quali, noi abbiamo sempre esercitato un'opposizione
estremamente responsabile, noi ci rendiamo conto di tutte le
difficoltà politiche che sta attraversando la nostra Regione e
vogliamo andare avanti e non all'indietro, si metta nelle
condizioni di vivere queste contraddizioni che sono contraddizioni
estremamente gravi.
La compagna Siggia dice: alcuni pretori, secondo me hanno fatto
molto bene - giudizio del tutto personale questo, hanno denunciato
gli amministratori pubblici perché hanno acquisito le aree, senza
applicare questa legge, l'applicazione della legge è obbligatoria,
non dimentichiamocelo mai, l'articolo 9 Chantel, se vuoi ce l'ho
qui, è perfetto...
(Montesano:
dopo risponderà l'Assessore
Chantel) ...Signor Presidente gradirei continuare...
(Montesano:
lasciate finire... Bordon e tutti gli altri
lasciate finire l'intervento di Chincheré) ...Dicevo che la
compagna Siggia e Manganoni dicono che qualche pretore ha fatto
bene, ha denunciato gli amministratori pubblici perché non hanno
applicato questa legge.
Allora io faccio un caso ipotetico, mi auguro che non avvenga
ripeto, perché sarebbe una cosa davvero spiacevole, che un
qualunque cittadino è nel suo diritto faccia una lettera nella
quale dice: secondo me l'Amministrazione regionale spende male i
suoi soldi perché non applica la legge, ci rendiamo conto, non la
Giunta, tutto il Consiglio in quali condizioni ci troveremmo poi a
legiferare regionalmente su questo argomento, con quella
ipoteca.
Ecco, il problema, adesso ci rendiamo conto di tutti i rischi
seri, a cui andiamo incontro.
Montesano (P.S.D.I.)
- Allora un attimo hai la parola
infine per chiudere la discussione. C'è ancora una richiesta
dell'Avv. Caveri il quale mi pare è al suo secondo intervento,
quindi questo è l'ultimo.
Caveri (U.V.)
- Intendo fare una breve, anzi una
brevissima precisazione a quello che ha detto il Consigliere
Chincheré, premetto che non ho mai fatto in vita mia
dell'anti-comunismo e non ho neanche l'intenzione di farlo in
avvenire, però le incaute dichiarazioni del Sig. Chincheré, incaute
per il suo pasticcio, i cui oratori parlano in un modo molto
diverso, mi costringono a fare una breve osservazione, cioè il
Consigliere Chincheré dice: "non è vero che noi Comunisti italiani
vogliamo portar via la terra ai contadini", già, ma questo non è
stato fatto per la semplice ragione che i Comunisti non sono mai
andati al potere in Italia, e che c'erano altre forze politiche che
erano al potere in Italia, perché se i Comunisti fossero stati al
potere in Italia evidentemente avrebbero portato via la terra ai
contadini, così come hanno fatto in Russia, in altri paesi,
all'estero. Per esattezza devo precisare che questo non è avvenuto
in modo massiccio in Jugoslavia, ma sappiamo che il regime
Jugoslavo è un regime su... tant'è vero che è stato fulminato
parecchie volte dalle scomuniche moscovite.
Questo volevo precisare.
Montesano (P.S.D.I.)
- Nessun altro prima di Chincheré,
c'era Bordon, prima, prego.
Chincheré
(P.C.I.)
- Dell'Avv. Caveri ho sempre
avuto una riverenziale stima, lo confesso, e un profondo rispetto
intellettuale, nei confronti dell'Avvocato però mi ha profondamente
deluso. Perché? Perché fa delle accuse stranissime al nostro
partito; mi rendo conto di uscire un po' dagli interessi del
Consiglio regionale, ma i Consiglieri mi vorranno perdonare, perché
un partito va giudicato dalle azioni concrete, dai suoi dibattiti,
dal tipo di lotta che conduce, e io sfido, non l'Avv. Caveri, ma
chiunque a dimostrare, a tirar fuori un'iniziativa, una non due,
anzi, taglio, mezza iniziativa, un documento, di una paginetta, tre
righe, quanto vuole lei, in cui si possa accusare il Partito
Comunista Italiano di voler portare via la terra ai contadini. Cosa
vuole che le dica Avvocato? Si dia da fare!
Bordon (D.C.)
- Io sarò brevissimo, non vi nascondo, dopo
aver rispettato il capogruppo nostro che si è dibattuto molto bene,
che ha detto quello che era l'intenzione della D.C. di fare alcune
brevissime considerazioni. Una di queste, è essenzialmente
politica, e non da amministratore.
Vi assicuro che, come politico, mi sto divertendo in questi
dibattiti, a sentire tutto questo grande caos che esiste in questo
Consiglio regionale e condivido in pieno quello che ha detto il mio
capogruppo, quando dice che questo è dovuto proprio al fatto che
questo Consiglio regionale non rappresenta più l'elettorato
valdostano, il collega Pollicini fa delle considerazioni sue che a
noi non interessano, e io prego sempre i miei amici, di non
volersela prendere mai e di non perdere mai la calma, perché
checché si cerchi di fare le elezioni regionali, verranno e vedrete
in quel momento come l'elettorato saprà valutare certe posizioni di
certe Giunte che rimangono lì e che si reggono con l'appoggio di
tutti, perché non ha importanza che sia un'impostazione di estrema
sinistra o di destra o da una parte o dall'altra, l'essenziale è di
occupare quei posti, di rimanere a quei cadreghini e di
barcamenarsi giorno per giorno, andando avanti, aspettando
l'appoggio che oggi, forse è nostro, che domani può essere vostro,
ma questa è la verità assoluta, e noi che da tanto tempo, sediamo
su questi banchi, credevamo che le impostazioni dovessero portare
avanti un qualche cosa di ideologia, qualche cosa di
amministrazione, ma che ci fosse un certo indirizzo, questo non c'è
più, ragazzi giovani voi, toglietevelo dalla testa, l'essenziale è
di arrivare qui, farsi votare da chiunque, al momento opportuno, di
scegliere una certa scorciatoia per arrivare alla Giunta e di
rimanere poi tranquillamente lì.
Voterò quando vorrò io contro, oggi per combinazione quadra
perché è nell'interesse della Regione, dei problemi della Regione,
la D.C. che non conta niente e che per definizione sua, perché non
ce lo dimenticheremo mai, è la famosa armata Brancaleone; e vi
dimostreremo anche questo se questo sarà vero o se sarà invece da
un'altra parte l'armata Brancaleone, questo, questo dico, che noi
andiamo avanti portando i problemi della Regione nel vero senso
della parola.
Ora, fatto questo, io vorrei dire due cosettine molto brevi, il
collega, ma vorrei chiamarlo più che collega amico, perché di
Chincheré, potete dire tutto quello che volete, ma è un ragazzo che
si prepara, ha i suoi punti di vista, mi sembra che andrà giù un
po' massicciamente, forse, anche ma è un ragazzo preparato, però
naturalmente fa della demagogia.
Il disco che ha impresso in quel dato modo, e non lo cambierà
mica facilmente, però è un ragazzo che i problemi li ha
studiati.
Ora cosa continua a ribadire Chincheré, Chincheré si è accorto
che a un certo momento, qualcheduno prima di lui aveva detto che
questa legge 865 doveva essere applicata, poi naturalmente siccome
la politica predomina, si è fatto marcia indietro, si dice. No, non
la vogliamo mica applicare noi la 865, la vogliamo soltanto
correggere con l'art. 3, ora io mi rivolgo al Presidente del
Consiglio perché ho finito, potrei dilungarmi, potrei divertirmi,
fare della demagogia qui dentro, non lo faccio.
Noi siamo arrivati qui dentro stamattina, a un certo momento, in
base a un articolo del regolamento, si è chiesto questo rinvio;
sono stato abbastanza stupito già allora dal Presidente della
Giunta che lo ha accettato subito, per discuterlo, e sono stato
contento che questo invece, questi problemi che sono all'ordine del
giorno, venissero portati avanti perché sennò sapeva un po' di
farsa. Perché sapeva di farsa? Perché a un certo momento arriviamo
qui dentro perché uno si è alzato un mattino col piede destro, è
sceso dal letto col piede sinistro e dice: "Signori, la 865 ha da
essere applicata, quindi sospendiamo tutto quello che si è fatto
fino adesso e andiamo avanti modificando la 865". Ebbene noi vi
diciamo Signori che noi non siamo contrari all'865 in linea di
massima però noi, finché non vedremo come l'avremo corretta, non
pensiamo che l'865 possa essere applicata in Valle. D'altronde lo
ha detto il Presidente della Giunta e voglio vedere poi questo
regalo che gli hanno fatto i suoi amici comunisti proponendogli una
Commissione per l'applicazione dell'865, perché ha da studiare
quella Commissione in una Valle come la nostra, dove la proprietà è
talmente frazionata, dove noi vediamo che a un certo momento si può
effettivamente colpire un proprietario e avvantaggiarne un altro,
dove effettivamente si vede che alcune percentuali di edificabilità
non in rapporto alla 865, ma come criterio di giustizia vediamo a
un certo momento cosa ne viene fuori, e allora noi vi diciamo che
vogliamo vedere come questa Commissione riuscirà a farlo, ma noi
saremo qui per discuterlo allora e non vogliamo discutere
stasera.
Quindi noi abbiamo dato questo e prego il Presidente del
Consiglio, questi cinque argomenti hanno da andare avanti, perché?
Perché non è logico, a un certo momento la Commissione che
esaminerà l'865 dirà quello che si potrà fare, ma dovrà tenere
indubbiamente conto di quello che si è fatto fino adesso, perché
noi abbiamo ben visto in Aosta, in altri posti, avevamo anche
allora delle leggi, per l'esproprio avevamo altre leggi che ce lo
consentivano, ma mai nessuno le ha applicate, perché? Perché era
giusto, finché era possibile - non so questi quattro pezzi di
fazzoletti che abbiamo qui, tengano pagati nel giusto valore e non
si consenta ad altri che non hanno sacrificato nulla per avere quei
terreni di rendersene proprietari e pertanto di poterci fare una
speculazione.
Quindi noi, con molta tranquillità e calma, vi diciamo quello
che vi abbiamo detto stamattina il Presidente del Consiglio che
qualche volta è un po' cattivello, con me in modo personale, ma io
non m'arrabbio mai, non mi ha lasciato fare la dichiarazione di
voto, era già quella che faremmo adesso, se lo volessimo fare.
Adesso non me lo può più impedire, io dicevo stamattina noi
eravamo già contrari a questo rinvio, perché non era una cosa
seria, questi problemi sono effettivamente importanti, mi fa
piacere, io non cercherò di lodare la Caserma dei Carabinieri, come
hanno fatto tutti, è logico che è un servizio di grande importanza,
Chantel ha detto che deve essere il più vicino possibile e ci vuol
poco a capirlo che sia più necessario vicino all'abitato perché
tutti possano accedere con facilità.
Siamo contenti di liberare il Palazzo Roncas facendone qualche
cosa, gli altri provvedimenti noi li riteniamo tutti saggi, e
dobbiamo portarli quindi avanti, per la legge 865, ne parleremo poi
allora, perché è facile venire qui dentro, a voler fare il nuovo
metro, il metro che dovrebbe essere giusto, voglio poi vedere
quello che ne viene fuori dopo, augurando al Presidente della
Giunta e alla Commissione un ottimo lavoro, perché riesca a fare le
cose giuste. In quanto invece a certe critiche sulla valutazione, e
qui risponderà Chantel, perché noi, Chantel, non è che abbiamo una
fiducia illimitata in lui, questo sia ben chiaro, ma insomma,
riteniamo che dopo quello che abbiamo visto fare qui, abbia sempre
cercato di portare avanti una certa linea di equità e pertanto non
posso criticarlo al cento per cento.
Lo critico soltanto all'865, va bene, però, Chantel risponderà
su queste critiche, ma queste critiche le facciamo a Chantel, noi
non c'entriamo niente, quindi come valutazione, si possono anche
vedere, specialmente quelle cubature, ecc., ma non credo che sia
questo il caso di farci ritardare questi provvedimenti che sono
invece necessari e che devono andare avanti e per i quali noi
voteremo a favore.
Pedrini (P.L.I.)
- Devo solo scusare la mia assenza,
perché ho la Giunta del mio Partito, e il Dr. Maghetti rimane
logicamente... il Partito, quindi non è una fuga, è una
necessità.
Montesano (P.S.D.I.)
- Allora chiudiamo la discussione
generale, con l'intervento dell'Assessore Chantel, per poi passare
alla discussione argomento per argomento.
Chantel
(P.S.I.)
- Do una prima risposta generica,
non accetto la dichiarazione che io abbia mai fatto qualunque
acquisto, stabilendo prima, bisogna dimostrarlo.
Io non ho mai fatto un acquisto per la Regione senza avere una
perizia in mano, e senza aver portato la questione dopo avere la
perizia in mano, discussa in Giunta, eventualmente fino a che punto
si poteva arrivare per l'acquisto, e questo è un fatto che nessuno
potrà dimostrare il contrario.
Questa è la prima dichiarazione, e invito, eventualmente chi ha
dichiarato qualcosa di contrario, cioè che le valutazioni si fanno
prima delle perizie, lo dimostri, perché non è facile
dimostrarlo.
Secondo: valutazioni, mi si è detto che sull'acquisto del
terreno che riguarda Milloz e gli altri proprietari, io non ho
fatto una perizia, ma è logico che non l'abbia fatta, avevo i dati
in mano che mi ha dato lo stesso Sindaco, e che m'ha dato qui
l'ufficio, se non mi sbaglio, quando si è trattato di acquistare i
3.493 metri della scuola in Via Chambéry, è stato pagato allora dal
Comune, con la legge di Napoli 6.750 lire.
La perizia, naturalmente di esproprio, è stata fatta dal Genio
civile o erariale.
Ma dico di più, il Presidente della Giunta, in data 7.1.1972,
vero, prot. 161/2 ha dato al Comune quel decreto di esproprio, per
poter fare la strada attuale, e il Comune allora ha pagato 2.200
mq. in fronte dell'attuale proprietà, al Milloz per 18.584.000 che
corrispondono esattamente a 8.445 al metro, perché io ritengo che,
di fronte  a questi dati, io non avevo più bisogno di altre
perizie, perché i dati li avevo già e mi sembra che avendo
calcolato otto e otto fanno sedici, e lascio le mille lire che
valgono, computate nella legge di Napoli, per poche tasse che si
pagano sulla proprietà terriera, vero, credo che non avevo bisogno
di altre perizie, e naturalmente nella discussione che è stata
lunga, tutto quello che voi volete, l'ultima cifra, in cui il
proprietario ha accettato di fare il compromesso, salvo ratifica
del Consiglio, è stato sulle 12.000 mila, perché la cifra più
bassa, che abbiamo comprato per terreni analoghi.
Dirò qualcosa di più: Dolchi ha parlato della valutazione della
casa Rassat-Rigollet e si è meravigliato che la parte civile sia
stata calcolata 12.000 e lo scantinato a 4; io vorrei fare, quando
si fanno e si guardano le perizie, a parte che io alle perizie non
ci metto naso, io incarico il tecnico, me li porta, li riduco,
magari, anche quando so la cifra, in quanto li porto in Giunta e la
Giunta ha diritto di dire a cifra di perizia non si compra e se voi
guardaste le perizie, vedreste che molte volte, si riesce a
combinare a meno, vero, questo è il modo di presentare le cose.
E allora dovrei dire che nella casa Rassat M. Palmira ha
dimenticato Dolchi di dire che il fienile, che fa parte del
fabbricato, incide su un quarto almeno di tutto il fabbricato è
stato valutato a 2.000 lire e si è dimenticato di dire, visto che
ha voluto fare un'osservazione di computi, che la parte pagata di
più rappresenta solo 1.225 metri, mentre la parte pagata a
2.000-4.000 ne rappresenta 1.039, perciò il complesso di tutto il
coso, viene a costare meno di 7.000 il mc. e certe volte le
perizie... questo non per difendere me stesso, perché io ripeto, le
perizie quando ritengo opportuno le affido ai tecnici e quando non
ritengo opportuno come è capitato per il tiro a volo di St.
Vincent, li affido a tecnici al di fuori della Regione, pregandoli
di dire che non è la Regione che compra, tanto è vero, che a St.
Vincent, quando io sono andato a firmare gli atti notarili, ho
trovato della gente che mi ha detto: io non firmo perché se era per
la Regione, chiedevo di più - a cui naturalmente ho risposto: lei
va incontro a tutte le responsabilità di legge, perché il
compromesso, l'ha firmato liberamente, lei ha venduto liberamente,
e ha ritenuto che il prezzo era equo.
Questo per chiarire la posizione, quanto poi alle affermazioni
che io abbi scelto, io non ho scelto nulla posso affermare con
tutta tranquillità, senza essere smentito, che il Comandante
dell'Arma dei Carabinieri, è venuto nel mio ufficio, portandomi un
foglio, in cui il Comando dell'Arma chiedeva che la Caserma
comunque fosse costruita, anche in periferia.
E quando io ho risposto: io non ho terreni, indicatemene voi
qualcheduno, mi hanno preso in macchina, e mi hanno portato su
quella proprietà, che io non sapevo di chi era, tra parentesi, e mi
ha detto: "questo sarebbe il terreno adatto"...
(voci) ...
È
ben perché era certa che l'ho presa... e... scusatemi, dopo di che
sono andato dal Sindaco del Comune, e gli ho detto "questo terreno
è vincolato a edilizia popolare, noi vorremmo farci la Caserma dei
Carabinieri, e visto che è confinante alla scuola, fare un'area
verde" e di questo ne sono sempre convinto, perché qui si parla di
ecologia, di miglioramento dell'area, ecc. e tutti dimenticano che
per migliorare l'area c'è solo da fare dei grandi giardini, in
mezzo alla città, e allora vedete che da sole ci pensano le piante
a migliorare l'aria almeno in una certa parte.
E allora naturalmente sono andato dal Sindaco e il Sindaco m'ha
dato questi dati, il primo anche di espropri e mi ha aggiunto, voi
Regione, noi non abbiamo i soldi, voi Regione avete la possibilità
della trattativa privata, fatela.
E io mi sono attenuto a questo, non ho mica fatto altro, il
giudizio e tutto il resto lo deve dare il Consiglio, io mi sono
fermato a quella che è la parte tecnica.
Non mi verrete mica a dire per caso che sul terreno di Quart
pagato 150 lire al metro ci sia stata una speculazione?
Io credo che i terreni agricoli, tira su tira giù, certo che 150
lire al metro li varranno pure. Questa è la Regione.
Ora, io devo solo dare delle spiegazioni tecniche e le
spiegazioni tecniche le ho date.
L'unica cosa che non accetto è che si venga a dire che noi
contrattiamo prima, questo non l'ho mai fatto, non solo non l'ho
mai fatto ma ho sempre cercato eventualmente di ridurre le perizie,
o di arrotondarle in meno e se voi guardate la perizia di casa
Rassat è stata arrotondata di 300 mila lire in meno su 19 milioni.
Vedete che le richieste sono sempre state superiori e su questa
prassi continuerò ad agire sempre nello stesso modo, il Consiglio
poi è sovrano di fare tutto quello che vuole.
In quanto poi a Manganoni che dice che io non ho provveduto ecc.
ecc. ai Comuni della bassa Valle. C'è stato un momento che la
Giunta ha detto: "noi fino a sei mila lire al metro di quel terreno
lì ci arriviamo e mettiamo a disposizione eventualmente del
Sindaco", non ci sono più state trattative. E allora io mi sto
chiedendo, in certi casi sono troppo pochi, me l'avete detto voi,
me lo ha detto Manganoni che quando abbiamo comprato i terreni a
Arnaz li avevo pagati troppo poco, Manganoni, no, sì, è a verbale,
è a verbale...
(voci) ...
è a verbale, allora quando ho
comprato quel terreno hai detto "ah! A questi poveri diavoli potevi
dargli di più". Perciò io non ne discuto, io mi attengo
strettamente a quella che è la mia posizione di amministratore,
niente di più, niente di meno.
Montesano (P.S.D.I.)
- Allora io credo che si possa fare
il punto su questa discussione generale e passare poi all'esame,
che poi sono già stati esaminati nella sostanza da parte di tutti,
degli oggetti, ma per ragioni procedurali dobbiamo vedere uno per
uno.
Oggetto n. 15.
