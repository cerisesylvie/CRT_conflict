Classificazione
STATUTO



Oggetto del Consiglio n. 2366 del 21 dicembre 2006 - Resoconto
OGGETTO N. 2366/XII - Proposta di legge: "Istituzione e
disciplina della Convenzione per l'autonomia e lo Statuto speciale
della Regione autonoma Valle d'Aosta/Vallée d'Aoste".
Articolo 1
(Istituzione e compiti)
1. È istituita la Convenzione per l'autonomia e lo Statuto
speciale della Regione autonoma Valle d'Aosta/Vallée d'Aoste, con
il compito di discutere e predisporre un documento da sottoporre al
Consiglio regionale, anche per le finalità di cui all'articolo 50,
comma secondo, della legge costituzionale 26 febbraio 1948, n.
4.
2. La Convenzione articola i propri lavori nelle seguenti
fasi:
a) una fase istruttoria, finalizzata all'elaborazione di un
documento preparatorio nel quale, ricostruite le radici e le
ragioni della specialità valdostana, si individuino gli strumenti
maggiormente idonei per l'aggiornamento dell'ordinamento regionale,
sulla base delle esigenze della comunità valdostana, e se ne
analizzino le prospettive alla luce del mutato quadro istituzionale
italiano ed europeo;
b) una fase di ascolto e di confronto con le istanze espresse
dalla comunità valdostana, al fine di favorire la più ampia e
democratica partecipazione al dibattito sull'aggiornamento
dell'ordinamento regionale;
c) una fase propositiva, di stesura di un documento finale,
anche in forma di articolato, che può contenere opzioni diverse da
sottoporre al Consiglio regionale per l'esame, la discussione e
l'adozione delle opportune determinazioni;
d) una fase di monitoraggio del seguito dato all'esito dei
propri lavori, con particolare riferimento all'iter parlamentare
degli eventuali provvedimenti legislativi adottati dal Consiglio
regionale ai sensi dell'articolo 50, comma secondo, dello Statuto
speciale.
Articolo 2
(Composizione)
1. La Convenzione è composta da:
a) il Presidente del Consiglio regionale;
b) il Presidente della Regione;
c) i Capigruppo consiliari o i consiglieri regionali dagli
stessi delegati;
d) il Presidente ed un rappresentante del Consiglio
permanente degli enti locali;
e) i Parlamentari eletti in Valle d'Aosta;
f) un rappresentante dell'Università della Valle
d'Aosta/Université de la Vallée d'Aoste, nominato dal Consiglio
regionale su designazione del Rettore dell'Università
medesima;
g) un rappresentante della Camera valdostana delle imprese e
delle professioni-Chambre valdôtaine des entreprises et des
activités libérales, nominato dal Consiglio regionale su
designazione del Presidente della Camera medesima;
h) cinque personalità di particolare prestigio e competenza,
nominate dal Consiglio regionale;
i) due rappresentanti delle imprese;
l) due rappresentanti delle organizzazioni sindacali dei
lavoratori;
m) un rappresentante degli organismi di parità della
Regione;
n) un rappresentante del terzo settore;
o) un rappresentante della minoranza linguistica
walser.
2. La Convenzione nomina un presidente, scelto tra i
consiglieri regionali suoi componenti.
Articolo 3
(Ufficio di coordinamento)
1. Il Presidente della Convenzione è coadiuvato da un Ufficio
di coordinamento composto da due vicepresidenti nominati dalla
Convenzione tra i suoi componenti, rispettivamente, uno in
rappresentanza degli enti locali e l'altro su proposta del
Presidente del Consiglio. Il Presidente del Consiglio regionale è
altresì componente dell'Ufficio di coordinamento.
2. Sono inoltre componenti dell'Ufficio di coordinamento tre
consiglieri regionali nominati dal Consiglio regionale, con
votazioni separate, di cui due espressi dalla maggioranza e uno
dall'opposizione scelti tra i componenti della Convenzione.
3. L'Ufficio di coordinamento ha compiti di impulso e di
organizzazione dei lavori della Convenzione, nonché di raccordo con
istituzioni e soggetti esterni.
4. L'Ufficio di coordinamento predispone il documento
preparatorio dei lavori ed il documento finale da sottoporre
all'approvazione della Convenzione.
Articolo 4
(Adempimenti)
1. Il Presidente del Consiglio regionale riferisce
periodicamente al Consiglio in merito allo stato di avanzamento dei
lavori della Convenzione.
2. L'Ufficio di coordinamento, avvalendosi del supporto di
cui al comma 3, gestisce la tenuta di una sezione del sito Internet
del Consiglio regionale, appositamente allestita, comprensiva di un
forum interattivo, ove pubblicare tutti gli atti e i documenti
acquisiti ed elaborati e fornire costante notizia in merito allo
stato di avanzamento dei propri lavori.
3. Il necessario supporto tecnico e di segreteria è
assicurato alla Convenzione dalle strutture organizzative del
Consiglio regionale. Ai fini del supporto tecnico e di consulenza
giuridica, la Convenzione, mediante l'Ufficio di coordinamento, può
avvalersi di esperti esterni, che possono essere costituiti in
comitato. Gli incarichi agli esperti esterni sono deliberati
dall'Ufficio di presidenza del Consiglio regionale, su proposta
dell'Ufficio di coordinamento.
Articolo 5
(Sede e funzionamento)
1. La Convenzione ha sede e svolge le sue riunioni presso il
Consiglio regionale.
2. La Convenzione è convocata dal suo presidente o su
richiesta di almeno un terzo dei suoi componenti.
3. Le sedute della Convenzione sono pubbliche.
4. La Convenzione può organizzare i propri lavori anche in
sottogruppi per l'esame di singole questioni o materie.
5. La partecipazione ai lavori della Convenzione è
gratuita.
6. Ai componenti della Convenzione di cui all'articolo 2,
comma 1, lettera h), che non risiedono nel luogo di riunione della
Convenzione stessa, è dovuto il rimborso, con le modalità previste
per i consiglieri regionali, delle spese di trasferta,
effettivamente sostenute e documentate, funzionali ad ogni giornata
di riunione.
7. Ai componenti della Convenzione, che su incarico della
Convenzione stessa si recano in località diverse dalla sede di
riunione, è dovuto il rimborso, con le modalità previste per i
consiglieri regionali, delle spese di trasferta effettivamente
sostenute e documentate.
8. Si applicano alla Convenzione, in quanto compatibili, le
disposizioni del regolamento interno del Consiglio regionale
concernenti il funzionamento delle commissioni consiliari.
Articolo 6
(Forum)
1. Enti pubblici e privati, cittadini, associazioni, anche
non riconosciute, ed ogni altra organizzazione con sede nel
territorio regionale ed ivi operante, interessati a seguire e dare
il loro contributo al dibattito sull'aggiornamento dell'ordinamento
regionale, possono far pervenire all'Ufficio di coordinamento la
loro richiesta di adesione ad un organismo interattivo, denominato
Forum, il quale è regolarmente informato sui lavori della
Convenzione, nonché audito e consultato con le modalità definite
dalla Convenzione medesima.
2. Il Forum è coordinato da un responsabile appositamente
designato dall'Ufficio di coordinamento, scelto tra i componenti
dello stesso.
Articolo 7
(Durata dei lavori)
1. La Convenzione deve sottoporre al Consiglio regionale il
documento finale di cui all'articolo 1, comma 2, lettera c), entro
otto mesi dalla data di entrata in vigore della presente
legge.
2. La Convenzione resta in carica sino all'approvazione
definitiva, da parte del Parlamento, degli eventuali provvedimenti
legislativi di iniziativa del Consiglio regionale ai sensi
dell'articolo 50, comma secondo, dello Statuto speciale e, in ogni
caso, non oltre la scadenza della legislatura regionale in
corso.
Articolo 8
(Disposizioni finanziarie)
1. L'onere derivante dall'applicazione della presente legge,
determinato in euro 30.000 per l'anno 2006, in euro 60.000 per
l'anno 2007 ed in euro 10.000 per l'anno 2008, grava sul bilancio
del Consiglio regionale e trova copertura:
a) per l'anno 2006, negli stanziamenti iscritti nel bilancio
del Consiglio stesso;
b) per gli anni 2007 e 2008, negli stanziamenti iscritti sul
capitolo 20000 (Fondo per il funzionamento del Consiglio regionale)
del bilancio pluriennale della Regione per gli anni
2006/2008.
Président
- La parole au Conseiller Cesal.
Cesal
(UV)
- L'exigence de démarrer un nouveau
processus réformateur tendant à identifier les caractères
distinctifs de l'organisation institutionnelle moderne de cette
Région est ressentie depuis longtemps et pas seulement au sein des
milieux politiques régionaux. Ce processus constituant se place
comme objectif à atteindre, comme cela a déjà été fait dans presque
toutes les autres réalités régionales italiennes, la révision des
fonctions et des compétences attribuées à notre organisation
institutionnelle.
L'institution d'une convention, sur le modèle européen, se pose
comme objectif donc de contribuer efficacement au débat sur le type
de réforme voulu et de commencer une confrontation profitable avec
toutes les composantes de notre société. Dans cette première phase
de discussion nous devons commencer à prendre conscience du
contexte général dans lequel nous nous trouvons, dans un monde qui
change rapidement, au sommet d'un processus de transition au
régionalisme italien qui se conjugue obligatoirement avec le chemin
de la construction européenne. Notre plus grande faiblesse réside
dans le fait que le nouveau sujet institutionnel européen acquiert
des compétences toujours plus nombreuses et importantes, en absence
de quelque garantie ou réglementation de type statutaire que ce
soit. Qui aurait d'ailleurs pu imaginer l'Europe telle que nous la
connaissons aujourd'hui, à la fin de la deuxième guerre
mondiale.
La définition des processus décisionnels participatifs et
partagés doit représenter l'un des principaux moments
d'approfondissement et de confrontation dans le respect des
souverainetés et des identités respectives. Il s'agit de
revendiquer avec force le rôle plus général, mais fondamental des
autonomies spéciales qui ont toujours représenté un point de repère
pour l'acquisition de nouvelles compétences de la part des Régions
ordinaires. C'est une prérogative qui s'est atténuée au cours des
dernières modifications constitutionnelles, à la suite d'une
homologation progressive, vers un ajustement "vers le haut" dans
les rapports entre Régions à autonomie spéciale et Régions
ordinaires quant aux compétences législatives et aux fonctions
administratives. La clause des conditions les plus favorables
certifie de manière explicite et évidente ce processus
d'homologation, en indiquant clairement qu'aujourd'hui nous devons
courir sur la route à suivre plutôt que de l'indiquer. Nous nous
trouvons, il est vrai, dans une dynamique institutionnelle
absolument positive, mais rappelons avec force l'exigence de
maintenir le système régional italien à "deux niveaux". Nous ne
pouvons pas oublier et sous-évaluer les signes d'hostilité qui
proviennent des autres Régions à statut ordinaire, tout comme nous
ne pouvons pas ne pas relever les tendances centralistes de l'État
et de ses organismes qui essaient d'affaiblir le niveau
régional.
Les entités autonomistes doivent redevenir actives en ce moment
particulier et les Régions comme la nôtre, dont les origines
remontent à une période historique préconstitutionnelle, doivent
revendiquer le rôle de protagonistes de la nouvelle phase
réformatrice et de soutiens véritables et originels du
développement fédéral et fédéraliste du Pays qui leur revient. Nous
sommes bien conscients des difficultés qu'une initiative de ce
genre comporte en considérant aussi les tentatives qui ont
malheureusement échoué et qui ont concerné déjà cette Assemblée au
cours des législatures précédentes. Il faut toutefois souligner que
de telles initiatives avaient déjà débuté et qu'elles se sont
développées dans un contexte politico-institutionnel limité sans
incider et impliquer le niveau le plus général de la ainsi dite
"société civile".
La Vallée d'Aoste s'est assise la dernière à la table des
Régions qui ont affronté la réforme de leurs Statuts. L'absence
d'introduction dans la Constitution du principe de l'"entente
préalable" - dont nous avons parlé il y a quelques instants par
rapport aux nouvelles propositions de loi qui sont déposées au sein
du Parlement et qui démontrent que le problème est connu et qu'il
demande d'être résolu le plus vite possible -, qui en définitive
devrait reconnaître le caractère "pattizio" de chaque réforme, a
freiné les ardeurs de ceux qui soutiennent depuis longtemps la
nécessité de revoir notre Statut d'autonomie. Il faut souligner dès
le départ avec clarté que la force des piliers qui soutiennent
notre spécificité est toujours considérable. L'aspiration à
l'autogouvernement des Valdôtains a été reconnue par les Pères de
la République parce que se rapportant à une région périphérique et
alpine, à une communauté avec des traditions séculaires d'autonomie
et avec une identité propre. Particularités et valeurs qui, si
elles devaient être sauvegardées, constituent aujourd'hui des
atouts à valoriser dans le cadre de la nouvelle structure
institutionnelle et géopolitique de l'Italie et de l'Europe.
L'autonomie comme instrument de développement, de respect de la
diversité, rôle de charnière géographique et linguistique-culturel,
la montagne comme patrimoine environnemental et bassin de
ressources énergétiques et hydriques. Les fonctions préfectorales
attribuées au Président de la Région, la protection des minorités,
le bilinguisme, l'autonomie scolaire, l'organisation financière,
les prérogatives législatives sont des éléments absolument
nécessaires dont il faut repartir pour accroître l'éventail de nos
compétences, dans le cadre d'un Statut novateur dans la forme et
renforcé dans la substance.
En faisant trésor des expériences passées et en raison de la
nécessité de démarrer, dans de brefs délais, une nouvelle saison de
réformes qui devraient avoir pour but la rédaction d'un nouveau
Statut régional, il faut déplacer les obstacles qui en ont
compromis l'issue dans un passé récent. On propose
méthodologiquement de promouvoir la constitution d'une Convention
sur le modèle européen qui est pris comme référence, comme l'a
d'ailleurs déjà fait avec succès la Région Friuli Venezia Giulia.
La Convention qui est aujourd'hui présentée à l'examen du Conseil
répond à des qualités requises bien précises d'agissements
concrets, de flexibilité de fonctionnement, de capacité de
proposition et de brièveté des délais. Il faut noter qu'il s'agit
d'une matière complexe à laquelle il est nécessaire de dédier les
meilleures ressources humaines qui représentent les expériences les
plus significatives de cette société. Celle-ci est nommé par le
Conseil de la Vallée et constitue l'expression authentique des
diverses composantes de la Communauté valdôtaine. En reproposant la
nouvelle phase constituante, ouverte donc à la contribution de
tous, sur un plan d'égalité pour chaque individu, on veut donner la
parole aux citoyens et à leurs différentes représentations, ainsi
qu'au monde académique, économique et social. Le but principal de
l'initiative consiste à formuler une proposition de nouveau Statut
de la Vallée d'Aoste à soumettre à l'examen, à la discussion et à
l'approbation du Conseil régional. On ne peut cependant pas oublier
que revient à la Convention le devoir de se pencher, en se référant
à chaque question, sur les instruments considérés les plus adéquats
par rapport à l'objectif consistant à rendre moderne et actuel
notre organisation en laissant tout de même au Conseil de la Vallée
le choix des formes et des modalités les plus adaptées à cet
objectif. Il est également prévu d'attribuer à la Convention le
monitorage de la suite donnée au résultat de ces travaux et à
l'iter conséquent du Conseil en formulant aussi des observations
tant au Conseil qu'à l'opinion publique.
La Convention est composée de manière à garantir la rencontre
entre les institutions et la société valdôtaine. Elle réunit en
fait toutes les composantes politiques du Conseil régional, la
représentation des collectivités locales, les Parlementaires élus
en Vallée d'Aoste, la minorité de langue walser, les forces
sociales, de la catégorie des entrepreneurs, les catégories
culturelles, du troisième secteur, ainsi que les organismes de
parité, et cetera. Un "Forum" est également institué de manière à
ce que tout autre sujet, qu'il soit public ou privé, non
directement impliqué, puisse se faire entendre en manifestant ses
propres opinions au moyen d'un site "Internet" interactif,
structuré et modéré de façon opportune. Les travaux sont coordonnés
et organisés par un Bureau de coordination nommé parmi les membres
de la Convention. Il revient au Bureau de coordination la tâche de
donner le départ des activités en proposant une ligne directrice de
travail pour ensuite en synthétiser les résultats en élaborant le
document final qui devra être soumis à l'approbation de cette même
Convention. Toujours pour ce qui est du Bureau de coordination, il
pourra proposer au Bureau de la Présidence du Conseil régional la
nomination d'experts utiles au déroulement de ses propres tâches.
Une période de 8 mois à partir de l'entrée en vigueur de la loi
sera fixée à la Commission comme échéance de ses travaux, date pour
laquelle le texte de la Convention devra être transmis au Conseil
régional. La Commission échoit avec la présente législature
régionale; ce sera au nouveau Conseil de la reconstituer avec une
disposition législative dans le cas où le besoin s'en ferait
sentir.
Président
- La parole au Président de la Région,
Caveri.
Caveri (UV)
- Je voudrais d'abord remercier le
rapporteur, en soulignant que cette initiative qui a été assumée
par M. Perron et moi-même a été une initiative politique, dans
laquelle on a investi nos personnes, en suivant un discours
institutionnel qui touche à notre rôle de simple conseillers. Un
choix important de notre part, qui a réussi quand même dans le
résultat d'ouvrir un débat politique sur la vieille question des
réformes institutionnelles. Un thème remarquable, qui a été
plusieurs fois affronté par cette Assemblée avec des résultats à la
fois positifs et négatifs: négatif est sans doute le fait qu'on n'a
jamais su approuver définitivement et envoyer au Parlement italien
une réforme de notre Statut d'autonomie, une réforme complète,
systématique, par contre tout le monde sait qu'il y a eu avec la
"Commission Louvin" et la "Commission Nicco" pas mal de longues
discussions et même des textes fort intéressants. J'avais participé
surtout à l'occasion de la "Commission Nicco" aux travaux et je
pense que l'envergure des propositions qu'on avait affrontées était
une envergure importante parce qu'on avait regardé l'ensemble des
modifications des statuts dans les différents modèles. Moi j'avais
présenté l'exemple important des Régions belges et les travaux
importants de réécriture de leur Constitution régionale de la part
des Cantons de la République suisse. Je voudrais ajouter le fait
que la méthode de la Convention qu'on a choisie et qu'on a retenue
comme une sollicitation positive de la part de la I
e
Commission, est une initiative qui est liée étroitement au modèle
du Traité constitutionnel au niveau de l'Union européenne, même
s'il faut reconnaître que cette Convention doit être liée avec la
logique du "forum", c'est-à-dire la société civile qui participe et
s'engage avec le système des collectivités locales dans cette
période constituante de notre autonomie.
Il est évident que, quand on dit "une saison constituante", il
faut d'abord présenter une photographie réelle de la situation. On
ne peut pas doper la saison des réformes, parce qu'elle doit être
réellement vécue de la part de notre Communauté en tant qu'un choix
stratégique qui doit moderniser l'instrument principal de notre
autonomie spéciale. On ne peut pas nier que l'actuel Statut
d'autonomie n'est plus à même d'interpréter les changements de
notre société. Da questo punto di vista, vorrei dire che la
"Dichiarazione di Aosta delle Regioni a statuto speciale e delle
Province autonome", che porta la firma anche in questo caso del
Presidente Perron e la mia, è una dichiarazione molto importante,
che traccia una linea anche in occasione delle riforme. Tale
documento dice:
"le autonomie speciali hanno rappresentato per
decenni l'unica esperienza di regionalismo in Italia, preparando il
terreno alla graduale ed effettiva estensione di poteri anche alle
altre Regioni a lungo rimasti solo sulla carta"
. Questa è una
primogenitura importante delle autonomie speciali che non bisogna
mai dimenticare, senza la presenza come una specie di luce flebile
del regionalismo italiano delle autonomie speciali, la Carta
costituzionale sarebbe stata disapplicata vista la lunga attesa -
fino agli anni '70 - delle Regioni a statuto ordinario.
"Queste
autonomie speciali le cui radici..."
- cito sempre il documento
-
"... risiedono in ragioni storiche, istituzionali,
territoriali, insularità, territorio esclusivamente montano,
frontalierità e in radici culturali e linguistiche, minoranze
linguistiche..."
, una logica irreversibile e non mero atto di
volontà statale di generale decentramento.
"Un rapporto..."
- hanno detto in quest'aula i Presidenti delle Regioni e dei
Consigli -
"... sostanzialmente pattizio, che pone di fronte
allo Stato le autonomie speciali nella loro singolarità, ognuna ha
un rapporto con lo Stato, anche se sappiamo che in controluce
questo rapporto deve essere letto e interpretato in una logica di
rapporto sempre più stretto fra le autonomie differenziate"
. Il
documento di Aosta dice ancora che la specialità imprime la propria
natura al complesso delle autonomie territoriali delle rispettive
Regioni, questa forma democratica affermatasi con la riforma degli
Statuti di autonomia del 1993 che fa sì che il sistema regionale
corrisponda anche alla particolarità di un sistema comunale non più
legato alla legislazione dello Stato. Significativo nel documento
di Aosta è ancora laddove si legge che il nuovo ruolo dell'Europa
comporta la definizione in sede comunitaria delle politiche di
sviluppo, alle quali le Regioni a statuto speciale e le Province
autonome intendono concorrere direttamente, anche in ragione del
ruolo transfrontaliero nell'area alpina o in quella
euro-mediterranea che costituisce intrinseca vocazione delle
autonomie speciali.
"Consegue..."
- dice il documento -
"... la necessaria valorizzazione di tale ruolo attraverso
l'instaurazione di rapporti diretti con i territori
contermini"
, è il tema delle Euro-Regioni, la partecipazione
diretta alla fase ascendente delle politiche comunitarie e la
diretta attuazione della fase discendente da parte delle Assemblee
regionali.
Vi è un punto che inerisce in particolare questo dibattito,
laddove la "Dichiarazione di Aosta" - il termine "dichiarazione"
riecheggia la "Dichiarazione di Chivasso" del 19 dicembre 1943 -
afferma che il processo costituente di riscrittura degli Statuti
speciali e delle correlate leggi statutarie rappresenta
un'occasione di primaria importanza per adeguare le proprie
istituzioni politico-amministrative alle nuove sfide cui debbano
far fronte le Regioni nella gestione del proprio territorio e delle
rispettive collettività. Si può dire dunque che la scelta che
questo Consiglio si appresta a fare, di lanciare una nuova stagione
di riforma, è una sfida importante che dovremo interpretare al
meglio, nel rispetto delle diverse posizioni, sapendo che
l'approvazione di un testo di un nuovo Statuto si incrocerà, assai
probabilmente, con l'approvazione, di cui abbiamo discusso stamani,
di quel principio dell'intesa che consentirà di "blindare" il nuovo
Statuto per evitare che un testo lasciato all'attenzione del
Parlamento, come avveniva fino ad oggi, sia oggetto di
stravolgimenti in negativo rispetto al testo da noi originato. È
una sfida importante, credo che il voto di oggi su questa proposta
presentata dal Presidente Perron e dal sottoscritto sia un atto
politicamente significativo, che va letto come tale e apre nel
corso del 2007 una stagione delle riforme che potrebbe in positivo
caratterizzare l'anno che verrà.
Presidente
- La parola al Consigliere Tibaldi.
Tibaldi (CdL)
- Dopo 60 anni o quasi anche lo Statuto
speciale della nostra Regione dimostra la sua età, è un po' come
una persona che ha bisogno di un robusto "lifting". Il mondo in
questi 60 anni è cambiato velocemente, sono state impresse notevoli
accelerazioni ai cambiamenti specie in questi ultimi 25 anni,
complice l'evoluzione culturale, sociale, tecnologica e
naturalmente il nostro documento statutario è obsoleto. Tentativi
di rinnovamento sono stati fatti negli anni scorsi, sono state
istituite delle Commissioni speciali, purtroppo infruttuosamente
più per ragioni politiche che non per prodotto istituzionale vero e
proprio, tali proposte sono naufragate. Di fronte a queste velocità
differenziate che presenta il mondo e anche l'Italia e l'Europa nel
loro insieme, la Valle d'Aosta ha un'esigenza e un'urgenza di
aggiornarsi e deve aggiornarsi soprattutto in termini di riforme;
la prima riforma è naturalmente quella statutaria. Crediamo sia
necessario uscire da una logica prettamente autoreferenziale quando
si guarda allo Statuto speciale; sono importanti le nostre radici
storiche, culturali e linguistiche, però bisogna uscire da questa
logica che ci vede come coloro che amano riflettersi in uno
specchio e guardare le prerogative, le concessioni - visto che si
parla di Statuto "octroyé" nel 1948, concesso dallo Stato italiano
- che ci sono state riconosciute allora e che nel corso di 60 anni
sono state rabberciate e che comunque hanno mantenuto intatta la
loro valenza. La visione autoreferenziale dopo 60 anni non è
sufficiente, non basta ricordare i nostri valori del passato,
cercare di attualizzarli al presente e magari dare loro una
validità anche per il futuro; è importante prendere in
considerazione anche ciò che ci circonda, un mondo che non è più
rispettoso dei limiti di certe competenze, di certi perimetri
geografici o politici, ma tende ad impossessarsi di tutto e di
tutti.
L'autonomia valdostana ha vissuto e vive tuttora delle insidie
interne ed esterne. Il modello valdostano, anche se ancorato a
principi di una certa valenza, non sempre ha dato esempio di ottima
funzionalità. La Valle d'Aosta purtroppo ha dimostrato, nonostante
determinati presupposti in termini di poteri legislativi,
amministrativi, di risorse finanziarie disponibili, di cadere in
quei difetti che sono tipici di democrazie che risultano più che
mature, addirittura deteriorate. In questi anni abbiamo vissuto
esempi di corruzione e di commistioni legate alla politica e
all'economia che non hanno permesso alla Valle d'Aosta di brillare
nel contesto italiano e in quello internazionale. Le insidie
interne sono anche quelle di una cattiva interpretazione delle
norme statutarie, dove la politica non è al servizio della
Comunità, ma spesso è stata utilizzata come servizio per fini
personali. È auspicabile allora che le riforme statutarie vadano a
creare anche dei correttivi, dei metodi compensativi e di freno a
delle ipotesi di questo tipo che in passato si sono verificate e
che non hanno qualificato la storia dell'autonomia valdostana.
Le insidie sono soprattutto esterne. In un'Europa che si allarga
sempre più e che andrà verso i 27 Stati che ad essa aderiscono sono
soprattutto le realtà regionali ad agitarsi e a voler emergere, a
voler spiccare per le loro differenze, particolarismi, specialità,
siano esse economiche, linguistiche, culturali o storiche, quindi
vediamo che il nostro piccolo e antico particolarismo rischia di
essere messo in discussione o sullo stesso piano di altre realtà
regionali. È bene rendersi conto che la riformulazione di uno
Statuto non può prescindere da queste valutazioni, il mondo che ci
circonda è uno stimolo ad essere competitivi e a definire delle
regole che possono avere un valore e una funzione proiettate nel
tempo. Altre Regioni reclamano diversità e particolarismi, non sono
solo diverse Regioni europee, ma anche Regioni italiane. Ho
ricordato in quest'aula e in altri contesti una proposta che, se
vogliamo, è provocatoria, ma che non deve essere sottovalutata,
qual è quella della Regione Veneto, una Regione a statuto ordinario
che reclama una specialità, delle prerogative speciali come hanno
le altre 4 Regioni e le 2 Province autonome, che nel contesto
costituzionale italiano hanno avuto un trattamento differente. La
proposta del Veneto va letta in una chiave provocatoria, ma deve
essere presa in una dimensione di serietà perché può costituire
quel "grimaldello" che va a far saltare il regionalismo
differenziato. La Valle d'Aosta e le altre Regioni e Province
autonome hanno avuto un "occhio di riguardo" in un ordinamento
giuridico che prevede il regionalismo differenziato. Se il cammino
intrapreso ci porta verso un autentico federalismo, abbiamo il
timore che questa differenziazione possa diventare un domani
penalizzazione, perché se anche altre Regioni avranno dei
riconoscimenti giuridici, economici e finanziari, come
legittimamente possono richiedere, lo "status della Regione Valle
d'Aosta potrà essere messo in discussione e non pensiamola come
ipotesi impossibile a realizzarsi, perché l'evoluzione odierna è
talmente rapida che dall'oggi al domani la nostra Regione potrebbe
veramente vedere ridursi certe sue prerogative.
Penso che la Valle d'Aosta abbia perso delle occasioni:
l'occasione del 25 e 26 giugno è una di queste, una riforma che
aveva solo il torto di essere proposta dal Centro-Destra è stata
sottoposta a un referendum popolare ed è stata bocciata sia dal
popolo italiano, sia dalla Comunità valdostana malgrado possedesse
quel riferimento all'intesa fra lo Stato e la Regione per le
modifiche statutarie che era di tutto vantaggio per la nostra
Comunità. Anche qui la Valle d'Aosta, in particolare la classe
politica che la rappresenta, crediamo abbia dimostrato una certa
miopia, auspichiamo che questa miopia possa essere oggetto di
ravvedimento per il futuro e che il Governo di Centro-Sinistra
abbia la stessa intuizione nel riproporre una norma analoga per
riconoscere alla Valle d'Aosta lo "status" che si merita.
In questa Europa che si allarga sempre più, dove i regionalismi
più che gli statalismi faranno sempre più la differenza, un'altra
insidia si affaccia: certi valori statutari come la zona franca o,
meglio, ciò che è stato previsto come misura compensativa per la
mancata attuazione della zona franca - mi riferisco all'esenzione
fiscale sui contingenti di carburanti - è stato messo in
discussione dall'Europa. Ciò che una volta rappresentava la regola
- e attraverso delle deroghe veniva perpetuato dal 1992 ad oggi - e
permetteva ai Valdostani di beneficiare dei cosiddetti "buoni
benzina" - "Carte Vallée" - viene messo in discussione, l'Europa
più che un'opportunità rappresenta una forte insidia. Penso che
molti europeisti che sono seduti in questo consesso da qualche
tempo abbiano qualche dubbio sulla loro convinzione europeistica,
perché questo macrocontinente politico che sta crescendo e
agglomera nuove realtà statuali sta manifestando tutte le sue
pericolosità nei confronti di realtà piccole come la nostra, dotate
sì di una tutela costituzionale antica, ma la cui solidità si sta
perdendo momento dopo momento. Per questo il nostro gruppo vede con
discreto favore la proposta di esaminare una revisione di questo
documento attraverso la formula della Convenzione, che permette una
partecipazione ampia e variegata ai momenti elaborativi dello
Statuto.
Naturalmente in sede di Commissione e in sede di Convenzione
intendiamo partecipare attivamente con proposte, come già abbiamo
fatto con alcuni emendamenti che hanno limitato in questa proposta
un certo presidentocentrismo: vi era una figura del Presidente
della Regione che compariva in troppi assetti di questa
Convenzione. Il Presidente della Regione ha un ruolo importante,
rappresenta l'apice della piramide istituzionale regionale, però
una sua presenza eccessiva avrebbe caratterizzato con questa logica
presidentocentrica i lavori della Commissione; quindi con un
emendamento che è stato accolto dalla Commissione - per questo
ringraziamo i colleghi - abbiamo voluto riequilibrare le
rappresentanze nella Convenzione. Altri emendamenti che sono
importanti sono stati presi in considerazione, sono state fatte
proposte di modifica da altri colleghi che sono state concordate e
ritengo che in Commissione si sia trovata una sorta di intesa anche
trasversale che ha portato beneficio al prodotto finale. La nostra
collaborazione non è priva di condizioni, le condizioni sono che il
lavoro della Convenzione non sia frutto di un pacchetto
preconfezionato che ci viene presentato e che dobbiamo prendere o
lasciare. Se la Convenzione sarà partecipativa, dove le proposte
verranno vagliate da qualunque parte promanino e che non si ripeta
ciò che si è verificato il 25 e 26 giugno solo perché il soggetto
era scomodo, non era della medesima parte politica, di conseguenza
la proposta veniva considerata inaccettabile, saremo disponibili a
collaborare attivamente. Vogliamo essere partecipi e artefici di
una riforma statutaria, perché siamo consapevoli fino in fondo di
questa esigenza e crediamo che la Convenzione possa costituire lo
strumento più idoneo delle versioni precedenti che si sono viste
con la "Commissione Louvin" e con la "Commissione Nicco". Siamo
contrari a pacchetti preconfezionati, siamo disponibili a una
collaborazione, naturalmente la Convenzione e la riforma
rappresentano una sfida molto difficile, con un percorso tortuoso,
cercheremo di dare il nostro miglior contributo sperando che
pregiudizi politici o ideologici non abbiano la prevalenza; in tal
caso non avremo alcun problema a dissociarci o a manifestare il
nostro dissenso.
Presidente
- La parola alla Consigliera Squarzino
Secondina.
Squarzino (Arc-VA)
- È approdata in Consiglio una
proposta di legge che è firmata in modo anomalo da 2 Consiglieri,
Perron e Caveri, in realtà dalle 2 massime cariche istituzionali
della Regione, una proposta con cui si vuole istituire una
Convenzione per l'autonomia e lo Statuto speciale della Regione
autonoma Valle d'Aosta. Visto l'insuccesso dei tentativi nelle
passate legislature di rivedere lo Statuto attraverso apposite
Commissioni consiliari, dalla "Commissione Louvin" alla
"Commissione Nicco", i responsabili istituzionali sottraggono al
Consiglio, e in particolare alla I Commissione consiliare, il
compito di legiferare e affidano tale funzione specifica
dell'organo legislativo a un organismo esterno: la Convenzione, in
cui, oltre ai Capigruppo consiliari, vi sono rappresentanti degli
enti locali, del mondo culturale, economico e sociale, i 2
Parlamentari della Valle d'Aosta, organismo di cui fanno parte
anche il Presidente della Regione e il Presidente del Consiglio. Vi
è poi un gruppo di coordinamento che "tiene le fila" di tutto il
lavoro, è questo ufficio infatti che propone alla Convenzione il
documento preparatorio e stende poi il documento finale che la
Convenzione è chiamata ad approvare e che approderà in Consiglio
regionale. È previsto anche un apporto della società civile
attraverso il "Forum", a cui tutti singoli, enti o associazioni
possono iscriversi e partecipare. Viene presentata questa
Convenzione come un organismo terzo rispetto al Consiglio, quasi a
voler dire che per una questione così importante come la revisione
dello Statuto occorrono energie e approcci più ampi di quelli
espressi dai soli Consiglieri e su questo potremmo anche
concordare. La Convenzione e lo stesso "Forum" servono da luogo
democratico di ascolto e di proposte, questo è secondo la
legge.
La nostra impressione è che in realtà sia il "Forum", sia la
Convenzione non sono coloro che avranno la parola definitiva per
quanto riguarda la proposta di Statuto che poi emergerà, perché a
decidere le linee del documento preparatorio e di quello finale
nella prima versione erano i Consiglieri Perron e Caveri, adesso
sono i Consiglieri di maggioranza, cioè in Commissione è stata sì
ampliata la componente dei Consiglieri nell'Ufficio di
Coordinamento, ma non in modo democratico. Ho fatto una serie di
osservazioni in Commissione, alcune sono state prese in
considerazione, altre non hanno avuto risposta. Rispetto il fatto
che ciascuno poi faccia le sue scelte, ma è chiaro che la
modificazione avvenuta nell'Ufficio di coordinamento è avvenuta in
modo non democratico, nel senso che, mentre in I Commissione sono
presenti in modo paritario i rappresentanti di tutte le forze
politiche dell'opposizione, quindi la I Commissione che è il luogo
istituzionale in cui elaborare progetti, proposte e studiare... qui
nell'Ufficio di coordinamento è previsto per legge un
rappresentante dell'opposizione e nell'Ufficio di coordinamento vi
è il Presidente della Convenzione, vi sono gli enti locali... il
Presidente del Consiglio, altri 2 Consiglieri di maggioranza e 1
dell'opposizione. Credo che qui si sia sottratto, alla competente I
Commissione in cui tutti i partiti sono ugualmente rappresentanti,
con uguale dignità... e la si sostituisce con un Ufficio di
coordinamento... in cui la maggioranza di consiglieri... o di
rappresentanti istituzionali... sono della maggioranza, ma in cui
l'opposizione ha un'unica rappresentanza; quindi chiaramente questo
Ufficio di coordinamento è molto meno democratico di quanto sia
l'attuale I Commissione consiliare. Ho provato in Commissione a
dirlo, ma sembra che questa sia una scelta politica, scelta in cui
non ci troviamo e non concordiamo; quindi, a differenza del collega
Tibaldi, abbiamo presentato delle proposte alcune più informali,
altre meno informali...
(interruzione del Consigliere Tibaldi, fuori
microfono)
... no, ma non sono faziosa, sto dicendo che una serie di
proposte che andavano in un'ottica diversa, perché fin dall'inizio
abbiamo detto che il "modello Convenzione" non ci piaceva, questo
sì, e avremmo voluto anche dare più importanza alla I Commissione e
allo stesso "Forum", più importanza anche alle diverse
articolazioni della società civile perché fossero maggiormente
presenti nella Convenzione. Questo non è stato accolto, ma io
prendo atto senza drammatizzare, cioè prendo atto che l'Ufficio di
coordinamento, così come emerso, è un organo meno democratico di
quanto non sia la I Commissione, nel senso che le opposizioni non
sono rappresentate, vi è un solo rappresentante dell'opposizione!
Non è che qui vi sia un'unica forza di opposizione in cui tutti ci
riconosciamo per cui qualunque di noi va, non più rappresentare
tutti. Dicevo, quindi, vi è questo elemento a nostro avviso che è
negativo e tale strutturazione dell'Ufficio di coordinamento "fa a
pugno" con affermazioni sentite da più parti, in cui si dice:
"vogliamo la maggiore intesa possibile, vogliamo cercare di trovare
collaborazione da parte di tutti, questa è una proposta aperta...".
Di fatto, le proposte saranno filtrate dalla maggioranza, poi la
Convenzione potrà modificare, ma l'impostazione è data dalla
maggioranza: questo è un rischio, può darsi che veda un rischio
laddove non esiste o che il lavoro che avverrà e nell'Ufficio di
coordinamento, e nella Convenzione sarà talmente aperto che questi
miei timori risulteranno non fondati, io lo spero però voglio
indicare questo dato di fatto: questo è un dato di fatto oggettivo,
non è un'impressione. Se il risultato della Convenzione fosse
quello di aver svuotato la I Commissione delle sue competenze,
sarebbe un brutto risultato.
Ci poniamo anche un'altra serie di domande che abbiamo cercato
di porre in Commissione, cioè capiamo che vi è l'esigenza che le
regole siano modificate perché tutto il quadro attorno a noi sta
cambiando, ma la domanda che poniamo è: vi è nel dibattito
collettivo la consapevolezza che la riforma dello Statuto è in
questo momento un'esigenza prioritaria per la Valle? Credo che
questa consapevolezza non vi sia, vi è forse negli organi
istituzionali, nei Presidenti della Regione e del Consiglio, ma in
Commissione tutti quelli che abbiamo ascoltato hanno detto che
bisogna rivedere lo Statuto, ma senza motivarlo. Nessuno ci ha
detto: "sì, bisogna cambiarlo perché quella parte dello Statuto
impedisce a noi e agli altri di realizzare questo..." oppure "tale
parte dello Statuto non consente alla Valle d'Aosta di fare un
passo avanti". Credo vi sia un'accettazione un po' acritica del
fatto che bisogna cambiare lo Statuto, ma per andare dove, non è
che vi sia questa grande consapevolezza. Se chiediamo alla gente di
strada qual è il problema più importante della Valle d'Aosta, lo
abbiamo visto anche nei sondaggi, i problemi sono altri: il lavoro,
la casa, la salute. È vero che le riforme sono un modo raffinato di
cambiamento della politica e che influiscono, ma è anche vero che
le riforme si fanno quando vi è una tensione morale, non solo
un'esigenza tecnica di tipo politico. Credo che il nostro Statuto
sia nato dopo anni di lavoro, di tensione, di elaborazione, di
progettualità. Se mi guardo attorno, tale progettualità oggi non la
vedo, può darsi che non abbia gli "occhiali giusti", ma se guardo
in questo momento nell'area delle forze autonomiste, in cui
dovrebbe essere più forte questa progettualità, mi sembra di vedere
piuttosto l'espressione di una "forza centrifuga", dal Centro verso
l'esterno - mi conferma il mio consulente esperto scientifico,
fisico matematico... -, per cui non vedo questa tensione morale,
questa progettualità per cui ci si confronta sui progetti di
sviluppo della Valle d'Aosta e sul ruolo della stessa. Si ha
l'impressione che ciascuno cerchi un suo ruolo, ma non vi è una
tensione morale su cosa fare di questa Valle d'Aosta e della sua
autonomia. Non vorrei che si volesse rispondere a questa "forza
centrifuga" con l'introduzione di una "forza centripeta" che è:
"attenzione, autonomia in pericolo!", bisogna difendersi quindi
tutti insieme contro qualcuno che attenta alla nostra autonomia,
vorrei proprio che così non fosse.
Vi è anche dal punto di vista istituzionale, lo ponevo già prima
nell'intervento precedente seppure in modo sintetico, il problema
dell'intesa, cioè ci chiediamo: ci sono oggi le condizioni
costituzionali che garantiscono che la proposta fatta dal Consiglio
regionale sia accolta dal Parlamento secondo il principio
dell'intesa e non secondo il principio che vi è attualmente? È
preliminare quindi all'adozione di uno Statuto da parte di questo
Consiglio il fatto che passi il principio dell'intesa: questo è
anche uno dei motivi per cui abbiamo votato quei disegni di legge
che sono stati presentati e dai nostri Parlamentari, e dalle forze
di Governo attuale, perché forse hanno più facilità di essere
approvati in tempi brevi e quindi garantire il principio
dell'intesa. Per noi è più importante avere il principio
dell'intesa o affermare che nessuno può intervenire per cambiare
quello che noi pensiamo in nessun modo totalmente... ossia mi
sembra che qui si rischi di perdere o di rallentare il processo
costituzionale del principio dell'intesa per affermare non so bene
cosa. Mi chiedo allora a chi possa giovare in questo momento il
fatto che si avvii un progetto di revisione dello Statuto; temo che
allo Statuto non giovi molto, ossia ho l'impressione che la
revisione dello Statuto sia una questione così importante che non
vorrei fosse banalizzata e ridotta a un semplice passaggio di
documenti da un ufficio a una Convenzione e poi ad ascoltare il
"Forum" (a cui non è dato fra l'altro alcun ruolo decisionale).
Ritengo sia troppo importante perché si appiattisca su una
rivendicazione di ruoli, di poteri, di nuove competenze senza aver
prima fatto un lavoro di preparazione.
Credo che in questo momento sia essenziale, prima di procedere
alla lista delle competenze e dei poteri da individuare, fare una
valutazione seria su alcune questioni: prima questione: quali sono
oggi le ragioni della nostra specificità culturale, linguistica,
territoriale, questo è fondamentale; seconda questione: quali tipi
di competenze riusciamo veramente ad esplicare in modo proficuo per
i cittadini di questa Regione. Molte volte abbiamo visto, purtroppo
- e lo dico con tristezza -, rivendicare delle competenze che poi o
abbiamo difficoltà ad attuare, oppure le attuiamo in modo che non
servono. Faccio l'esempio, perché è uno dei più recenti,
dell'attribuzione del passaggio delle competenze in materia di
lavoro dal Ministero del lavoro alla Regione, abbiamo visto come,
dopo 3-4 anni di passaggio di tali competenze, questi uffici non
abbiano ancora potuto cominciare a lavorare appieno, che abbiano
lavorato in questi anni e stiano lavorando con regole vecchie che
definiscono uno "status" di disoccupato qui in Valle d'Aosta molto
più penalizzante del disoccupato che è oltre Pont-Saint-Martin da
Carema in avanti, con una burocratizzazione delle procedure e delle
pratiche maggiore di prima. Sarebbe interessante chiedersi in modo
molto laico e realistico - in questo senso faccio mia l'invocazione
al realismo da parte del Presidente Caveri - quali sono le
competenze che riusciamo effettivamente ad esercitare e questa
analisi andrebbe fatta anche sulla base del principio di
sussidiarietà, nel senso che dovremmo capire quali sono le
competenze, per questo dovrebbe esserci un'analisi... richieste
cioè esplicate dalla Valle... tutte quelle che non richiedono
ambiti superiori al nostro territorio per essere espletate. Noi
dovremmo ragionare sul valore della sussidiarietà anche per le
competenze riguardanti la nostra Regione, come pure sarebbe utile
fare anche qui un'analisi approfondita della questione del
federalismo fiscale, cioè quali sono le risorse necessarie per
esercitare le competenze che chiediamo e vogliamo che siano messe
in Statuto. Dovremmo anche indicare chi paga queste risorse, da
dove spuntano fuori, quindi sarebbe da accompagnare ogni richiesta
di competenza con l'indicazione delle risorse necessarie e della
fonte dalla quale provengono queste risorse e chi le produce. Credo
che un tipo di analisi così potrebbe essere utile per predisporre
il terreno su cui ragionare con alcuni dati di realtà.
Ho trattato solo di alcune tematiche perché è chiaro che è molto
complesso... ogni volta abbiamo tentato in Commissione di
introdurre alcune tematiche, è stato detto: "no, adesso ragioniamo
sullo strumento e dopo entriamo nei contenuti". Visto che il
relatore ha parlato anche di contenuti, mi sono permessa di
aggiungere una serie di tematiche che, a nostro avviso, sono da
affrontare insieme, contemporaneamente, "préalablement", non lo so,
questo è da vedere. Non abbiamo molta fiducia in questo strumento
della Convenzione che è stato attivato, abbiamo provato a chiedere,
a fare anche l'individuazione di altri possibili scenari, però
abbiamo visto una chiusura in questo senso; qui è stato preso il
modello del Friuli, abbiamo proposto di ragionare su altre
tipologie di modelli, ma tale proposta non è passata. Prendiamo
atto che è stato scelto un modello, che su questo si vuole
lavorare; è un modello che non ci sembra così democratico nelle
procedure che vengono individuate, anche se è chiaro che il mio
emendamento ha fatto cambiare il titolo dell'azione dell'Ufficio di
coordinamento: non più
"propone"
, ma
"predispone"
il
documento. Preferiremmo che l'attenzione fosse più sulla
Convenzione che non sull'Ufficio di coordinamento e avremmo
preferito un organismo molto più ampio, in cui le varie parti della
società potessero essere presenti, ma nella loro complessità,
perché temo che il "Forum" sarà come tanti "blog", dove tutti
dicono di tutto, ma poi se vi è qualcuno che accoglie un'idea e la
porta avanti, questa va avanti, ma non è sufficiente che siano
messe nel "Forum" perché le idee vadano avanti! Ripeto quindi che
non siamo favorevoli a questo tipo di impianto, anche se crediamo
che la materia sia molto importante e non vorremmo che tutto questo
"ambaradan" che si mette in piedi servisse come "fiore
all'occhiello" per qualche collega istituzionale.
Presidente
- La parola al Consigliere Salzone.
Salzone (SA)
- Ho ascoltato l'intervento della collega
Squarzino, che peraltro ascolto sempre volentieri non fosse altro
per l'esperienza che ha di questa aula e soprattutto in un
argomento come questo in cui poteva dare degli spunti
significativi. Devo dire che questa volta non mi ha convinto, come
le avevo anticipato personalmente, soprattutto per il concetto
generale, quando sostiene che questo è uno strumento poco
democratico per raggiungere uno scopo altamente importante. Prendo
atto dell'intervento finale del Presidente Caveri, che definisce
questo atto politicamente significativo, devo dire assolutamente
condivisibile come espressione, direi che forse potremmo usare un
aggettivo ancora più forte sotto questo aspetto, perché ritengo che
questo sia un momento importante per questa legislatura.
Il tema peraltro si pone nell'ambito dell'aggiornamento
dell'ordinamento valdostano fondato sui decreti luogotenenziali del
1945-1946, ma soprattutto dello Statuto speciale e si giunge oggi
dopo parecchi anni di parole a una proposta concreta che prevede un
percorso non usuale, ma condiviso da tutti: parti sociali, parti
culturali, imprenditoriali della nostra Regione. Nella I
Commissione, fra l'altro, hanno avuto tutte un buon esito le
audizioni... soprattutto di condivisione, ma anche di proposizione.
In passato già 2 Commissioni speciali del Consiglio si sono
prodigate senza alcun risultato, con il compito di predisporre
bozze di revisione dello Statuto speciale, tenendo conto
dell'evoluzione normativa sia dello Stato italiano che dell'Europa.
Le riforme costituzionali del titolo V della parte II della
Costituzione hanno accelerato l'esigenza di aggiornare
l'ordinamento valdostano, rendendolo improcrastinabile. Si è
ritenuto opportuno di individuare un metodo nuovo, più moderno ed
efficace che consentisse di aprire le istituzioni della nostra
Comunità creando un luogo di incontro in cui formulare proposte o
idee nuove sulle questioni fondamentali del nostro ordinamento. Il
modello organizzativo individuato non è del tutto nuovo, anche
perché è già sperimentato a livello europeo ed è utilizzato da
altre Regioni a statuto speciale quali il Friuli Venezia Giulia e
la Sardegna, anche se adattato alle nostre peculiarità. La scelta
che apprezziamo è stata quella di istituire una Convenzione, cioè
un organismo temporaneo e straordinario che comprenda anche
personalità di spicco della nostra Comunità, che rappresentano un
valore aggiunto sia sotto il profilo manageriale, ma anche e
soprattutto con forti richiami alla nostra cultura con l'obiettivo
di predisporre un documento di proposta di revisione del nostro
ordinamento. Alla Convenzione è demandato il compito di individuare
gli strumenti adeguati all'attuazione dell'obiettivo suesposto,
affinché il Consiglio possa scegliere le forme e le modalità
migliori per raggiungere il suo scopo. Della Convenzione faranno
parte tutte le forze politiche presenti in Consiglio, una
rappresentanza degli enti locali, dei Parlamentari valdostani, ma
anche dei vertici degli organi della Regione; a questi, proprio per
coprire il settore economico e sociale, si aggiungeranno la
rappresentanza della "Chambre", dell'Università, 5 personalità
dotate di particolare prestigio e competenza, la minoranza walser.
Altro particolare strumento di fondamentale importanza sarà il
"Forum", che tramite un sito "Internet" interattivo consentirà a
tutti di partecipare e fare proposte a chi lo riterrà più
opportuno. Il tutto verrà condotto da un Ufficio di coordinamento
che, oltre a tracciare il lavoro della Convenzione, elaborerà un
documento finale che dovrà essere approvato dalla Convenzione
stessa.
Per concludere, consideriamo tale proposta di legge un passaggio
fondamentale per questa legislatura, oserei dire un "fiore
all'occhiello" non tanto per questa maggioranza, ma per questa
Assemblea, se nel tempo stabilito - un anno - riuscirà ad avviare
l'iter di modifica del nostro ordinamento, anche per noi
Consiglieri sarà una gratificazione non facilmente
dimenticabile.
Presidente
- La parola al Consigliere Ferraris.
Ferraris (GV-DS-PSE)
- Più volte, anche nel corso degli
interventi che sono stati fatti in aula stamani, è stata
riconfermata da parte di quasi tutti i gruppi consiliari la
necessità di ripensare profondamente il nostro Statuto. È stato
detto da diversi colleghi che cambiamenti economici, di tipo
culturale e anche di tipo istituzionale - penso all'Europa -
richiedono un adeguamento forte del nostro sistema istituzionale.
Se pensiamo ad alcune questioni sulle quali dovrà pronunciarsi il
Consiglio, fra queste la forma di Governo, questo è un tema che
attiene strettamente allo Statuto.
Sono convinto anch'io che non sarà uno Statuto che modificherà
la situazione economica della Valle, ma è altrettanto vero che uno
Statuto in grado di rispondere meglio alle esigenze delle imprese e
del mondo economico, alle esigenze provenienti da più parti di
questa società, alla possibilità di avere degli strumenti
flessibili per intervenire può essere utile. Abbiamo diversi studi
al riguardo, fatti anche dalla stessa Regione, penso all'ultimo
inerente la matrice di contabilità sociale, che ha analizzato 40
anni di sviluppo economico della nostra Regione, da cui emerge una
Regione che ha avuto dei "trend" di sviluppo significativi, ma che
oggi ha necessità di riposizionarsi. Se è vero che gli statuti non
risolvono la questione dell'economia, è vero che possono però dare
un contributo, d'altronde il Ministro dell'economia ha detto che la
vittoria ai Mondiali di calcio avrebbe incrementato il PIL, magari
una riforma dello Statuto un qualche contributo, se non fosse altro
in termini di voglia di far qualcosa di più, può darlo.
Ricordava prima il collega Salzone che la modifica del titolo V
della Costituzione ci mette in condizioni diverse rispetto al
passato, ormai la competitività fra Regioni è più forte di prima,
quindi bisogna avere anche sul piano istituzionale degli strumenti
che siano in grado di far fronte a un modello competitivo in cui la
concorrenza fra territori diventa sempre più forte.
Ricordavo prima la questione dell'Europa: si parlava di buoni
benzina, ma il problema non è solo dei buoni benzina; quando in
Valle d'Aosta gestire un'impresa costa il 30% in più rispetto a un
territorio diverso dal nostro e gli aiuti di Stato sono uguali per
tutto il territorio nazionale e per tutta Europa, è chiaro che
Regioni che possano intervenire a livello di Bruxelles per definire
regimi di aiuto che poi siano paritari, nel senso che diano a tutti
le stesse opportunità, non che siano penalizzanti per alcuni e
riescano a favorire qualcun altro, è un elemento che può aiutare
nella direzione di garantire un maggior sviluppo e coesione della
Regione. Pensiamo anche ai problemi derivanti dalla
globalizzazione, che comporta anche la necessità di far sì che le
Regioni collaborino fra di loro, da qui la necessità di avere
strumenti istituzionali che consentano questa collaborazione. Si
parla di Euro-Regioni, ma qual è lo strumento statutario che ci
consente di fare un'operazione di questo genere? Questi sono tutti
elementi che fanno dire a noi "DS" che siamo favorevoli a tale
soluzione. Si tratta di ripensare anche l'autonomia, l'Italia e la
Valle d'Aosta del 1948 erano diverse da quelle di oggi, quindi un
ripensamento non vuol dire negare i fondamenti dell'autonomia, ma
vuol dire aggiornarli rispetto alle novità esistenti.
La revisione dello Statuto è utile, sono stati fatti 2 tentativi
che non hanno avuto esito positivo, si fa un tentativo nuovo perché
questa volta vogliamo coinvolgere anche la società valdostana, il
mondo delle imprese, dell'associazionismo, delle organizzazioni
sindacali, del volontariato, di tutti quanti possono esprimere un
parere. Mi sorprende che chi invoca ogni volta la partecipazione
della società civile nella politica oggi si veda espropriato dalla
società civile nel momento in cui partecipa a una Convenzione.
Credo che questo sia un elemento arricchente e l'elemento che
potrebbe in tale contesto far fare un passo in più alla modifica
dello Statuto. Partendo dal presupposto che il modello è nuovo, va
sperimentato; come "DS" abbiamo dato un contributo e in Commissione
abbiamo presentato alcuni emendamenti che sono stati accolti. Credo
che il problema di fondo che abbiamo in tale discussione sia far sì
che anche in questa Regione si cerchi di lavorare partendo dal
presupposto che esiste un interesse generale, indipendentemente
dalla Giunta che è al Governo regionale, perché tali temi di
innovazione delle istituzioni, di maggior collegamento fra
cittadini e istituzioni chiunque governi ce li avrà, quindi, se
riusciamo a fare un buon lavoro, serve per noi e serve anche per
chi verrà dopo di noi. Non sono preoccupato dai numeri esistenti
nell'Ufficio di coordinamento, non è un Consigliere in più
nell'Ufficio di coordinamento che modifica la qualità del prodotto,
credo che modifica la qualità del prodotto la volontà con cui si
vogliono affrontare queste cose.
Noto un'altra novità in questo Consiglio: ho sentito con
attenzione l'intervento di "Forza Italia", noi facciamo parte
dell'opposizione, ci dichiariamo disponibili a partecipare alla
discussione e al lavoro per un nuovo Statuto, nel passato era la
maggioranza che portava avanti, penso alla "Commissione Nicco", il
discorso della riforma dello Statuto, mentre la minoranza era
nettamente contraria, oggi vedo che la situazione si sta
modificando. Penso che il gruppo "Arcobaleno" avrà ancora tempo da
ora al momento di votare di cambiare posizione rispetto alle cose
che ha detto la collega Squarzino, probabilmente convinta dagli
interventi che si faranno in aula.
Vi è poi l'altro elemento che è la "Dichiarazione di Aosta",
dove si pone con forza il ruolo delle Regioni a statuto speciale e
si dice anche che il principio dell'intesa è irrinunciabile, ma
anche qui non possiamo continuare in una discussione in cui, se non
abbiamo il principio dell'intesa, non facciamo una proposta, anche
perché per fare un'intesa bisogna avere una proposta e su quella ci
si misura; quindi, mantenendo fisso che questo è il nostro
obiettivo, è chiaro che, da tale punto di vista, è necessario
lavorare a una proposta.
Non temo neanche l'esproprio da parte della Convenzione nei
confronti del Consiglio; andiamo a guardare l'iter del Friuli, che
è simile al nostro, la Convenzione mi auguro predisporrà un testo
condiviso il più possibile, che seguirà, nel momento in cui verrà
definito, l'iter normale, verrà in I Commissione, la I Commissione
potrà approvarlo, emendarlo, fare tutto quello che ritiene
opportuno fare come è successo in altri contesti regionali, per cui
credo che se vi è la volontà di affrontare i problemi... e qualcuno
è ancora convinto che si possa far emergere un interesse generale,
la posizione dei "DS" è che questo sia possibile, quindi voteremo
positivamente la proposta di legge che apre un percorso. Ad ogni
tappa del percorso poi ci confronteremo, ma il percorso comunque va
aperto.
Presidente
- La parola al Consigliere Lavoyer.
Lavoyer (FA)
- Come gruppo "Fédération Autonomiste",
diamo un giudizio positivo sull'impostazione generale di questa
Convenzione; è già stato detto da coloro che mi hanno preceduto: la
stessa garantisce l'incontro fra le varie istituzioni e la
popolazione valdostana, l'incontro fra il Consiglio e tutta la
società, caratterizzata dagli aspetti imprenditoriali e culturali
della nostra Regione. Il fatto che vi sia la presenza di tutte le
componenti politiche del Consiglio, la rappresentanza degli enti
locali, dei Parlamentari eletti, la minorità walser, le forze
sociali, imprenditoriali e culturali dà a questa Convenzione un
aspetto di partecipazione complessiva e globale, soprattutto poi se
la analizziamo dal "Forum", che darà la possibilità a tutti i
cittadini valdostani di partecipare.
Al di là di questo giudizio positivo, per l'impostazione diamo
un giudizio politico positivo. Ho ricevuto molti spunti
dall'intervento della collega Squarzino, che ho seguito con
attenzione e senza nessun tono polemico; cercherò di dare alcune
buone ragioni per cui le forze autonomiste non danno un significato
vuoto a questo tipo di legge. "A chi giova?" si chiedeva la
collega; secondo noi, giova alla Valle d'Aosta. Quali sono le
ragioni attuali della specificità della nostra Regione? Certo non
possono essere le ragioni del 1945... questo territorio
particolarmente difficile, tale sforzo di far sì che questo modello
di sviluppo caratterizzato da 45 anni di autonomia speciale sia un
modello per certi versi unico in tutto l'arco alpino, un modello di
sviluppo che secondo noi in un contesto europeo - ed è qui che ci
giochiamo la seconda autonomia - può essere utile a tutti, quindi
non più un atteggiamento difensivo nei confronti dello Stato
centrale o dell'Europa, ma un comportamento intenzionale, una Valle
d'Aosta che con la sua autonomia speciale e la sua specificità non
si chiude in sé stessa, ma si apre all'esterno; quindi non un
atteggiamento di difesa e assolutamente non un atteggiamento
demagogico nell'affrontare questo problema. Riteniamo che il ruolo
della Regione debba essere attraverso lo Statuto modernizzato, non
possiamo più giocare un ruolo di specialità, che è quello che ha
caratterizzato lo Statuto speciale del 1945, allora la Valle
d'Aosta era, oltre ad avere le sue tradizioni e il bilinguismo, una
regione di confine, quindi il senso di autonomia era all'epoca
molto basato su quel posizionamento geografico, oggi invece ci
dobbiamo confrontare con l'Europa. Il problema di questa nostra
posizione strategica che ci differenziava dalla Sardegna o dalla
Sicilia, Regioni anch'esse a statuto speciale, ha perso la sua
ragion d'essere in questo momento. Partiremo quindi dal punto di
vista della concretezza... per scendere sul terreno della
concretezza da una valutazione di cosa hanno portato alla Valle
d'Aosta questi 50 anni di autonomia speciale. Certo alcune cose
potevano essere fatte meglio, ma tante cose si sono potute fare e
questo che definivo un modello di sviluppo utile a tutti, unico
nell'arco alpino, lo abbiamo potuto realizzare grazie all'autonomia
speciale. Molti degli interventi anche di tipo finanziario, che ad
un esame distratto possono apparire come degli sprechi, sono una
scelta strategica. Il fatto di mantenere la popolazione presente in
modo diffuso sul territorio, questo territorio così particolare e
fragile, ha dato la possibilità alla Regione di aver creato una
qualità della vita ancora accettabile e questo è stato grazie allo
Statuto di autonomia speciale. Dietro alle tensioni morali alle
quali faceva riferimento la collega Squarzino, se si fa il
passaggio successivo, si vede che lo Statuto speciale è uno
strumento che alla fine tocca direttamente anche le tasche dei
cittadini. Il dibattito è aperto, è necessario spiegare ai
cittadini, confrontarsi su questo tema; anche la vicenda dei buoni
benzina sensibilizzerà maggiormente le coscienze di tutti perché è
un argomento che tocca tutti quanti.
La necessità di modernizzare lo Statuto l'avevamo già intravista
quando abbiamo dovuto in diversi settori dell'economia valdostana
adeguarci alle normative europee, nel settore dell'agricoltura e
del turismo, dove abbiamo competenza primaria, nel settore dei
lavori pubblici. Il collega Ferraris prima diceva che non possiamo
adeguarci in senso generale a normative che non tengono conto di
una specificità che non è più solo quella di tipo culturale, ma
territoriale, dei costi aggiuntivi che comporta la montagna...
questa è l'attualizzazione dello Statuto all'evoluzione europea che
coinvolge in modo pesante la nostra Regione. Penso che dietro
questo strumento non vi siano solo le tensioni morali, che vanno
salvaguardate e che sono le radici culturali della nostra Regione,
sono quelle che danno le motivazioni più forti alla difesa di uno
Statuto speciale che salvaguardi le nostre specificità, ma che sia
necessario scendere sul terreno tecnico-finanziario ed è su tale
terreno che dovremo lavorare, da un lato, per salvaguardare
posizioni non di privilegio, ma posizioni che continuino a
rafforzare questo modello di sviluppo che abbiamo costruito in
questi 50 anni e contemporaneamente diano anche gli strumenti di
crescita non in modo difensivo, ma spiegando con un rapporto
intenzionale che la Valle d'Aosta non può essere trattata come la
pianura padana. È proprio tale raccordo fra le Regioni a statuto
speciale di montagna che permetterà di portare avanti un progetto
che sarà utile alla Valle d'Aosta, ma anche a tutto l'arco alpino.
Ritengo che questo strumento sia un grosso passo avanti, un
appuntamento importante di tale legislatura e noi diamo un voto
come "Fédération Autonomiste" favorevole e convinto.
Presidente
- Dichiaro chiusa la discussione generale.
Ricordo che la I Commissione ha dato parere favorevole a
maggioranza con un nuovo testo e la II all'unanimità su tale nuovo
testo con un emendamento; ugualmente il CPEL ha espresso parere
favorevole. Votiamo sul nuovo testo predisposto dalla I
Commissione.
Pongo in votazione l'articolo 1:
Consiglieri presenti: 31
Votanti e favorevoli: 29
Astenuti: 2 (Bortot, Squarzino Secondina)
Il Consiglio approva.
Presidente
- All'articolo 2 vi sono 5 emendamenti: si
tratta degli emendamenti n. 1, n. 2, n. 3, n. 4 e n. 5 del gruppo
"Arcobaleno".
La parola alla Consigliera Squarzino Secondina.
Squarzino (Arc-VA)
- Li illustro tutti insieme perché la
logica è la stessa. Qui ritorniamo nella richiesta espressa più
volte di togliere il Presidente della Regione dalla Convenzione,
perché non ci sembra che il suo ruolo sia quello di elaborare
documenti.
Secondo emendamento: qui si dice
"un rappresentante
dell'Università della Valle d'Aosta che è nominato dal Consiglio su
designazione del Rettore dell'Università"
. Se ho capito bene,
il Consiglio fa solo un atto notarile, l'Università indica il nome
e noi lo ricopiamo su un foglio. Dato che anche in altre situazioni
si parla di rappresentanti delle imprese o dei sindacati e si dà
per scontato che il Consiglio non ha bisogno di nominarli perché
questi ne fanno parte automaticamente, ci chiediamo perché
sull'Università ci deve essere da parte del Consiglio un veto o
un'approvazione. Riteniamo che vada riconosciuta all'Università la
possibilità di designarlo senza che sia necessario che passi
attraverso il voto del Consiglio.
Terzo emendamento: tenendo conto di una serie di osservazioni
fatte sia dagli artigiani che dagli industriali e dai sindacati,
che hanno detto che non si riconoscono nella "Chambre",
riconoscendo alla "Chambre" un ruolo particolare di agenzia che
però non rappresenta niente e nessuno, perché ciascuno ha delle
esigenze diverse, tant'è vero che la Commissione ha deciso di
aggiungere il rappresentante delle imprese, quello dei lavoratori,
mi pare inutile a questo punto il rappresentante della
"Chambre".
Quarto emendamento: si parla alla lettera h) di
"cinque
personalità di particolare prestigio e competenza"
; visto che è
emerso nell'audizione che dovrebbero essere competenti in alcuni
settori specifici che sono il settore storico, giuridico, economico
e sociale...
(interruzione del Consigliere Ferraris, fuori
microfono)
... nel sociale c'è anche il sanitario... e geografia
economica... quindi era l'individuazione...
Dicevo, varrebbe la pena di individuare se si vuole individuare,
se invece si vuole lasciare nel vago per cui tutto e il contrario
di tutto va bene, non credo che un esperto di segnaletica stradale
possa essere così interessante anche se fosse una personalità con
particolare prestigio e competenza in quel campo.
Ultimo emendamento: visto che si dà importanza al "Forum" e
visto che in questo è stato inserito un responsabile che lo
coordini, sarebbe opportuno, raccogliendo anche indicazioni emerse
in Commissione, prevedere la presenza di questo responsabile nella
Convenzione, altrimenti che senso ha? Il "Forum" ha un suo
organismo, ha un responsabile, ma con chi dialoga questo
responsabile? Solo con l'Ufficio di coordinamento... o non sarebbe
importante che egli potesse dialogare nella Convenzione e fosse
presente nella stessa?
Questa è la filosofia con cui abbiamo presentato i vari
emendamenti all'articolo 2.
Presidente
- La parola al Consigliere Cesal.
Cesal (UV)
- Per quanto riguarda questi emendamenti,
volevo esprimere il punto di vista del nostro gruppo. Ritengo che
il primo emendamento all'articolo 2, volto ad eliminare il
Presidente della Regione dalla Convenzione, non sia accettabile, in
quanto, indipendentemente da chi occupa tale ruolo in questo
particolare momento, il Presidente della Regione è un organismo
istituzionale e come tale deve essere ricompreso in un organo come
questo, che si appresta a rivedere lo Statuto della Valle d'Aosta.
Credo quindi che l'apporto del Presidente regionale, chiunque esso
sia, sia indispensabile per poter procedere correttamente. Ritengo
che tale emendamento non possa essere accettato.
Per quanto riguarda il rappresentante dell'Università della
Valle d'Aosta, non vi sono particolari problemi, nel senso che
ritengo anch'io pleonastico il fatto di ripassare in Consiglio
regionale... il secondo emendamento può essere accettato.
L'eliminazione della Camera di commercio: abbiamo previsto la
partecipazione degli organismi sociali, delle rappresentanze
imprenditoriali, ma la Camera di commercio ha una sua autonomia,
svolge una funzione diversa non certo di rappresentanza, ma è un
organismo che in un processo di questo genere può dare il proprio
contributo determinante al prosieguo dei lavori.
Alla lettera h) mi sembra limitativo andare ad indicare che si
tratta
"di particolare prestigio e competenza nel settore
storico, giuridico, economico e sociale"
. La battuta precedente
del collega Ferraris quando parlava di "geografo"... mi sembra
limitativo, non ne capisco il senso... parlando di "geografo", mi
viene in mente la prof.ssa Cerutti, che potrebbe tranquillamente
partecipare a un organismo di questo genere; ciò non significa che
la dobbiamo scegliere, ma è comunque una personalità che potrebbe
contribuire in maniera sostanziale a un processo del genere.
Per quanto riguarda l'emendamento che prevede l'aggiunta al
comma 1 della lettera p), credo che la definizione all'articolo 6
sia comprensiva, nel senso che è stato introdotto da parte della
Commissione il 2° comma all'articolo 6, in cui si afferma che il
"Forum" è coordinato da un responsabile appositamente designato
dall'Ufficio di coordinamento, scelto dai componenti dello stesso.
Secondo me, è molto più chiaro rispetto alla proposta fatta dagli
emendamenti del gruppo "Arcobaleno".
Propongo di accettare l'emendamento alla lettera f)
dell'articolo 2, chiedo quindi al Consiglio di respingere gli altri
emendamenti.
Presidente
- La parola alla Consigliera Squarzino
Secondina.
Squarzino (Arc-VA)
- Per dichiarazione di voto. È chiaro
che noi voteremo "sì" a tutti i nostri emendamenti.
Volevo chiedere al collega Cesal di riflettere un attimo
sull'emendamento n. 5, non è automatico, così come è scritto nella
norma di legge, non è detto che il Responsabile del "Forum"
partecipi alla Convenzione; si dice che è nominato dall'Ufficio del
coordinamento, al massimo sarà sentito dall'Ufficio del
coordinamento, ma mi sembrava...
Cesal
(fuori microfono)
- ... scelto fra i
componenti dello stesso...
Squarzino (Arc-VA)
- ... è vero, lo ritiro.
Presidente
- Pongo in votazione l'emendamento n. 1 del
gruppo "Arcobaleno", che recita:
Emendamento
All'art. 2, eliminare lettera b) del comma 1.
Consiglieri presenti: 32
Votanti: 21
Favorevoli: 3
Contrari: 18
Astenuti: 11 (Charles Teresa, Ferraris, Fiou, Fontana Carmela,
Lattanzi, Ottoz, Salzone, Sandri, Stacchetti, Tibaldi, Viérin
Marco)
Il Consiglio non approva.
Presidente
- La parola al Consigliere Ottoz.
Ottoz (UV)
- Vorrei un chiarimento, vorrei chiedere se si
deve fare una dichiarazione per ogni emendamento oppure, siccome la
collega Squarzino ha illustrato gli emendamenti tutti assieme e il
Consigliere Cesal ha replicato su tutti, non vi sarà più
discussione emendamento per emendamento. Semplicemente perché
volevo sottolineare che non intendo votare contro l'emendamento n.
3, concernente la "Chambre", anche per coerenza, avendolo proposto
in Commissione.
Presidente
- Pongo in votazione l'emendamento n. 2 del
gruppo "Arcobaleno", che recita:
Emendamento
All'art. 2, comma 1, lettera f) riformulare come
segue:
"f) un rappresentante dell'Università della Valle
d'Aosta/Université de la Vallée d'Aoste;".
Consiglieri presenti, votanti e favorevoli: 33
Il Consiglio approva all'unanimità.
Presidente
- Pongo in votazione l'emendamento n. 3 del
gruppo "Arcobaleno", che recita:
Emendamento
All'art. 2, eliminare lettera g) del comma 1.
Consiglieri presenti: 31
Votanti: 20
Favorevoli: 4
Contrari: 16
Astenuti: 11 (Comé, Ferraris, Fiou, Fontana Carmela, Lanièce,
Lattanzi, Salzone, Sandri, Stacchetti, Tibaldi, Viérin Marco)
Il Consiglio non approva.
Presidente
- Pongo in votazione l'emendamento n. 4 del
gruppo "Arcobaleno", che recita:
Emendamento
All'art. 2, riformulare lettera h) del comma 1:
"h) cinque personalità di particolare prestigio e competenza
nel settore storico, giuridico, economico e sociale, nominate dal
Consiglio regionale;".
Consiglieri presenti: 32
Votanti: 20
Favorevoli: 3
Contrari: 17
Astenuti: 12 (Comé, Ferraris, Fiou, Fontana Carmela, Lanièce,
Lattanzi, Ottoz, Salzone, Sandri, Stacchetti, Tibaldi, Viérin
Marco)
Il Consiglio non approva.
Presidente
- L'emendamento n. 5 del gruppo "Arcobaleno" è
ritirato; ne do lettura per il verbale:
Emendamento
All'art. 2, comma 1, aggiungere lettera p):
"p) il responsabile del Forum di cui all'articolo 6".
Pongo in votazione l'articolo 2 nel testo così emendato:
Articolo 2
(Composizione)
1. La Convenzione è composta da:
a) il Presidente del Consiglio regionale;
b) il Presidente della Regione;
c) i Capigruppo consiliari o i consiglieri regionali dagli
stessi delegati;
d) il Presidente ed un rappresentante del Consiglio
permanente degli enti locali;
e) i Parlamentari eletti in Valle d'Aosta;
f) un rappresentante dell'Università della Valle
d'Aosta/Université de la Vallée d'Aoste;
g) un rappresentante della Camera valdostana delle imprese e
delle professioni-Chambre valdôtaine des entreprises et des
activités libérales, nominato dal Consiglio regionale su
designazione del Presidente della Camera medesima;
h) cinque personalità di particolare prestigio e competenza,
nominate dal Consiglio regionale;
i) due rappresentanti delle imprese;
j) due rappresentanti delle organizzazioni sindacali dei
lavoratori;
k) un rappresentante degli organismi di parità della
Regione;
l) un rappresentante del terzo settore;
m) un rappresentante della minoranza linguistica
walser.
2. La Convenzione nomina un presidente, scelto tra i
consiglieri regionali suoi componenti.
Consiglieri presenti e votanti: 32
Favorevoli: 29
Contrari: 3
Il Consiglio approva.
Presidente
- All'articolo 3 vi è l'emendamento n. 6 del
gruppo "Arcobaleno".
La parola alla Consigliera Squarzino Secondina.
Squarzino (Arc-VA)
- Qui cercavamo con questo emendamento
di dare più importanza politica alla Convenzione di quanto non ce
l'abbia l'Ufficio di coordinamento. Se è vero che l'Ufficio di
coordinamento è un ufficio che coadiuva il Presidente della
Convenzione, mi sembra giusto che lavori su "input" del Presidente
della Convenzione, quindi su "input" della Convenzione. Se vi è
qualcuno che lavora su "input" di un Presidente della Commissione
consiliare, deve essere la Commissione consiliare che fornisce al
Presidente le "cose" che deve poi portare dall'altra parte. Noi
diciamo, proprio per i motivi che ho detto prima... perché
l'Ufficio di coordinamento per come è costruito prevede solo un
rappresentante dell'opposizione, per cui si rischia che, nel
momento in cui l'Ufficio di coordinamento predispone i documenti,
tenga conto delle indicazioni che emergono dall'ufficio più che
delle indicazioni della Convenzione... diciamo che l'Ufficio di
coordinamento fa tutto il lavoro di predisporre i documenti, ma
tenendo conto delle indicazioni che emergono dalla Convenzione.
Questo per ridare alla Convenzione, in cui sono presenti tutti i
Consiglieri, i Parlamentari, i Presidenti della Regione e del
Consiglio e altre varie rappresentanze... di dare le indicazioni di
lavoro, di indicare le scelte che si intendono operare: questo era
l'obiettivo, non per sminuire l'Ufficio di coordinamento, ma per
dare più importanza alla Convenzione.
Presidente
- La parola al Consigliere Cesal.
Cesal (UV)
- È già un discorso che è stato fatto in
Commissione, abbiamo già modificato l'originale articolo 3 con la
modifica del verbo, per cui
"predispone"
... è previsto già
nell'articolato attuale, quindi ritengo che anche questo
emendamento non debba essere accettato.
Presidente
- Pongo in votazione l'emendamento n. 6 del
gruppo "Arcobaleno", che recita:
Emendamento
All'art. 3, riformulare il comma 4:
"4. L'Ufficio di coordinamento, tenuto conto delle
indicazioni via via emerse dalla Convenzione, predispone i relativi
documenti di lavoro.".
Consiglieri presenti: 33
Votanti: 29
Favorevoli: 3
Contrari: 26
Astenuti: 4 (Ferraris, Fiou, Fontana Carmela, Sandri)
Il Consiglio non approva.
Presidente
- Pongo in votazione l'articolo 3:
Consiglieri presenti e votanti: 33
Favorevoli: 30
Contrari: 3
Il Consiglio approva.
Presidente
- Pongo in votazione l'articolo 4:
Consiglieri presenti: 32
Votanti e favorevoli: 29
Astenuti: 3 (Bortot, Squarzino Secondina, Venturella)
Il Consiglio approva.
Presidente
- Pongo in votazione l'articolo 5:
Consiglieri presenti: 32
Votanti e favorevoli: 29
Astenuti: 3 (Bortot, Squarzino Secondina, Venturella)
Il Consiglio approva.
Presidente
- Pongo in votazione l'articolo 6:
Consiglieri presenti: 32
Votanti e favorevoli: 29
Astenuti: 3 (Bortot, Squarzino Secondina, Venturella)
Il Consiglio approva.
Presidente
- Pongo in votazione l'articolo 7:
Consiglieri presenti: 32
Votanti e favorevoli: 29
Astenuti: 3 (Bortot, Squarzino Secondina, Venturella)
Il Consiglio approva.
Presidente
- All'articolo 8 vi è l'emendamento n. 1 della
II Commissione, che recita:
Emendamento
L'articolo 8 è sostituito dal seguente:
"Articolo 8
(Disposizioni finanziarie)
1. L'onere derivante dall'applicazione della presente legge,
determinato in euro 60.000 per l'anno 2007, grava sul bilancio del
Consiglio regionale e trova copertura negli stanziamenti iscritti
nel bilancio del Consiglio stesso per l'anno 2007.".
Lo pongo in votazione:
Consiglieri presenti: 32
Votanti e favorevoli: 29
Astenuti: 3 (Bortot, Squarzino Secondina, Venturella)
Il Consiglio approva.
Presidente
- Pongo in votazione la proposta di legge nel
suo complesso:
Consiglieri presenti: 33
Votanti e favorevoli: 30
Astenuti: 3 (Bortot, Squarzino Secondina, Venturella)
Il Consiglio approva.
