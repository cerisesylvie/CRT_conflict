Classificazione
(Nessuna classificazione presente)


Resoconto integrale del dibattito dell'aula
Oggetto del Consiglio n. 1966 del 16 aprile 1986 - Resoconto
OGGETTO N. 1966/VIII - DISEGNO DI LEGGE CONCERNENTE: "NUOVA
DISCIPLINA DELL'ARTIGIANATO". (Approvazione D.L. n. 264 - Ritiro
P.L. n. 223).
PRESIDENTE:
Si
passa alla trattazione degli
oggetti rinviati dall'adunanza del 7 aprile. L'oggetto n. 26 viene
messo in discussione unitamente all'oggetto n. 31, trattandosi
dello stesso argomento.
Ha chiesto di parlare l'Assessore Lanivi, ne ha facoltà.
LANIVI - (A.D.P.):
Il disegno di legge che viene oggi
presentato all'attenzione del Consiglio regionale perchè lo
approvi, riguarda la nuova disciplina dell'artigianato.
Da tempo il mondo degli imprenditori artigiani è in attesa di
una normativa più certa, più definita, più sicura a guida della
loro attività. E un passo importante, dopo molti anni di dibattito
a livello parlamentare, è stato raggiunto nello scorso 1985 quando
il Parlamento ha approvato la legge quadro nazionale n. 443 che ha
sciolto numerosi temi, interrogativi, problemi che riguardavano
questo particolare settore di attività economica, che se ha una
importanza a livello nazionale, l'ha ancora di più per la nostra
Regione. Quindi con riferimento alla legge statale n. 443, ha
consentito alla Regione che ha in questo settore, quello
dell'artigianato, competenza primaria, di muoversi con maggiori
certezze, anche perchè tentativi precedenti da parte
dell'Amministrazione regionale ci sono stati ma non hanno avuto una
accoglienza favorevole dagli organi di controllo.
Questo testo di legge che è stato ampiamente discusso con le
categorie interessate, è stato poi esaminato dalle competenti
Commissioni e giunge oggi in Consiglio. Dico già in apertura di
queste brevissime considerazioni che farò, che il disegno di legge
giunge in Consiglio con numerosi emendamenti che sono da dividersi
in due parti: una prima serie che la Giunta ha accolto, sono stati
presentati in sede di esame alla 3a Commissione per lo sviluppo
economico; un'altra serie di emendamenti, il cui testo ho
provveduto a trasmettere ai Consiglieri regionali, sono più di
ordine tecnico formale nella stragrande maggioranza dei casi, e
prendono atto delle considerazioni che sono state presentate
dall'ufficio legislativo della Presidenza del Consiglio, che qui
pubblicamente tengo a ringraziare per l'esame puntuale che ha
fatto. Gran parte di questi rilievi, che migliorano dal punto di
vista formale e tecnico il testo di legge, sono stati accolti e
rappresentati dagli emendamenti che ho distribuito.
Questo disegno di legge rappresenta quindi la nuova normativa
che dovrà guidare l'attività del mondo artigiano nei prossimi anni.
Sinteticamente voglio esporre i titoli e gli argomenti contenuti in
questa legge.
Innanzitutto la definizione della figura dell'imprenditore
artigiano e della impresa artigiana: a questo riguardo una nota che
merita di essere sottolineata è l'esclusione di ogni limitazione
alla libertà di accesso del singolo imprenditore all'attività
artigiana. C'è il fatto poi che l'attività artigiana può essere
svolta anche in modo associato, e di particolare interesse è la
definizione delle dimensioni delle attività artigiane a secondo del
tipo di lavorazione ed il rapporto fra dipendenti ed apprendisti
all'interno delle imprese artigiane a secondo della tipologia della
loro attività.
Un titolo molto importante riguarda l'istituzione e la gestione
dell'albo delle imprese artigiane, con alcuni chiarimenti che
dovrebbero superare difficoltà o incertezze derivanti dall'attuale
normativa.
Il titolo terzo di questa legge definisce funzioni e
composizione della Commissione regionale per l'artigianato. Questa
Commissione regionale si configura come un piccolo governo del
mondo artigiano, con una presenza significativa di titolari di
imprese artigiane, da cui dovrebbero uscire anche proposte valide
per l'attività legislativa della Regione, quando l'Amministrazione
regionale intenderà operare con i suoi interventi all'interno del
mondo artigiano.
Vi è una parte che occupa numerosi articoli di questo disegno di
legge, che concerne il sistema di elezione dei rappresentanti delle
imprese artigiane all'interno della Commissione regionale per
l'artigianato. Il sistema scelto è il proporzionale, il sistema
elettorale classico per i Comuni con più di cinquemila
abitanti.
Le ultime parti riguardano il riconoscimento del titolo di
maestro artigiano, cioè titolare di impresa che è in possesso di
determinati requisiti, ma in questo caso si vuole evidenziare
soprattutto le capacità professionali, oltre che tecniche,
dell'artigiano, e costituire con la figura del maestro artigiano
non solo un titolo nobiliare ma il riconoscimento ad una attività
svolta, riconoscimento che verrà poi utilizzato nel settore o
nell'attività di formazione degli apprendisti. Quest'ultima
attività dovrebbe essere definita con un prossimo disegno di legge
che tra poco andrà all'esame delle competenti Commissioni prima di
giungere in Consiglio, che riguarda la legge per l'apprendistato
artigiano.
Accanto al riconoscimento del maestro artigiano, c'è la
possibilità di costituire botteghe-scuole, e cioè quei laboratori
artigiani di cui sono titolari artigiani che hanno ottenuto il
riconoscimento del titolo di maestro artigiano.
Questo è in linea sommaria la presentazione di questo disegno di
legge che è atteso dalla categoria, perchè rappresenta il nuovo
quadro di riferimento per l'attività artigiana nella nostra
Regione.
Si dà atto che alle ore 18,28 assume la Presidenza il Vice
Presidente Giulio Dolchi.
PRESIDENTE:
Per quanto concerne l'oggetto n. 31, ha
chiesto di parlare il Consigliere Millet, ne ha facoltà.
MILLET - (P.C.I.):
Come avevo già detto la volta scorsa,
siamo d'accordo sul disegno di legge presentato dalla Giunta,
quindi ritiriamo la nostra proposta di legge, in quanto riteniamo
che buona parte delle nostre proposte vengono riprese nel disegno
di legge in oggetto. Pertanto chiedo alla Presidenza di considerare
l'oggetto n. 31 ritirato.
Per quanto riguarda il disegno di legge presentato dalla Giunta,
dichiaro che il nostro voto sarà favorevole con gli emendamenti
concordati in Commissione e con quelli presentati dall'Assessore
qui in aula, anche se vogliamo fare alcune osservazioni.
Nella nostra proposta di legge avevamo presentato anche un
titolo dedicato alle Commissioni a livello di Comunità Montana,
poichè si partiva dal principio che la Valle d'Aosta doveva avere
una dimensione intercomunale e quindi vedevamo anche in questo
settore la possibilità di istituire queste Commissioni. Anche noi
ci rendevamo conto che questo poteva creare delle difficoltà
organizzative, ma ritenevamo ugualmente opportuno di avvicinare
questa struttura pubblica agli interessati, quindi agli artigiani.
Siamo convinti che non sia un argomento determinante ai fini
dell'approvazione, ma speriamo che in futuro, quando si chiarirà
anche il dibattito sulle Comunità Montane, ci si rivolgerà anche ad
altri settori.
L'altro titolo che manca nel disegno di legge presentato dalla
Giunta è quello riguardante le sanzioni amministrative, che di
solito nelle leggi è contenuto, per cui penso che su questo aspetto
bisognerà tornarci; non l'ho sollevato in Commissione perchè in
quel momento discutevamo degli altri problemi, ma nella nostra
proposta c'era, con riferimento poi a tutta una serie di
legislazioni. Dovrà essere comunque ripreso questo aspetto per
stabilire chi dovrà intervenire (e in base a che cosa) nei casi in
cui colui che fa l'artigiano o espone la targhetta non ha il
titolo.
Anch'io voglio ringraziare gli uffici della Presidenza del
Consiglio per quanto riguarda la "griglia", anzi colgo l'occasione
per sollecitare gli Assessori ad utilizzare questo ufficio, anche
se limitato e con poco personale, perchè questa griglia permette di
avere un quadro più preciso delle leggi.
Una parte degli emendamenti dell'Assessore tiene conto di
questo, anche se secondo noi ci sono ancora alcuni aspetti che
forse, se questo lavoro fosse stato fatto prima, si potevano
approfondire; mi riferisco soprattutto alle competenze fra il
Consiglio regionale e la Giunta, e difatti nella griglia c'è tutto
un capitolo dedicato a questo. Al punto 4, analisi della procedura,
sono poste una serie di questioni ed anche questo è un aspetto che
forse sarebbe opportuno approfondire in seguito, in quanto partiamo
dal presupposto che non bisogna aspettare quasi trent'anni per
modificare sostanzialmente una legge.
Altra considerazione di principio che vogliamo fare è questa:
riteniamo che la Valle d'Aosta, in quanto Regione autonoma, non
aveva bisogno di aspettare la legge-quadro nazionale. Anche la
nostra proposta era nata prima dell'approvazione, nell'altra
legislatura era stata approvata una legge che era stata bocciata
dalla Commissione di Coordinamento dicendo che non era nostra
competenza e secondo il gruppo comunista, ma anche altri gruppi lo
avevano sollecitato, la Regione su questo doveva fare una battaglia
di principio perchè sulla legge dell'artigiano, come su poche
altre, la Regione Valle d'Aosta aveva attuato negli anni '50 (fin
quando non era intervenuta la Commissione di Coordinamento a dire
che la Regione non era competente), direttamente lo Statuto, senza
attendere una legge dello Stato che trasferisse questi poteri.
Anche nella griglia da questo punto di vista si sottolinea che
altre Regioni non hanno aspettato la legge-quadro, come il Friuli,
per fare tutta una serie di normative.
Volevamo sottolineare che da questo punto di vista si è arrivati
in ritardo, comunque ripeto che siamo favorevoli ad approvare
questa legge, con gli emendamenti, ribadendo che la questione delle
sanzioni amministrative dovrà essere tenuta in debita
considerazione e si dovrà intervenire in un secondo tempo, e che la
costituzione della Commissione della Comunità Montana sarà tema di
dibattito insieme alle altre osservazioni presentate.
Solleciteremo la Giunta, nel momento in cui sarà approvata
questa legge, affinchè metta rapidamente in atto tutte le procedure
necessarie in modo che questa Commissione dell'albo possa operare
abbastanza in fretta, e si possa così andare alla soluzione di quei
problemi che il settore dell'artigianato da anni solleva.
PRESIDENTE:
La Presidenza prende atto che è stata
ritirata la proposta di legge n. 223, il Consiglio quindi è
chiamato in sede di discussione generale ad esaminare il disegno di
legge n. 264.
Ha chiesto di parlare il Consigliere Pollicini, ne ha
facoltà.
POLLICINI - (A.D.P.):
Contesto quello che dice il
Consigliere Millet che siamo giunti in ritardo. Se si riferisce ai
tempi tecnici può anche darsi, ma mi pare che è la sostanza quella
che va esaminata ed in questo abbiamo dei riconoscimenti di
organismi specifici quali la Lega Artigiani, che ritiene questo
progetto sicuramente positivo per la categoria ed addirittura
migliore della stessa legge 433, cioè la legge-quadro. Quando dico
è stato scritto e penso che questo documento ce l'abbia anche il
Consigliere Millet.
La C.N.A. (Confederazione Nazionale Artigianato), che il collega
Millet dovrebbe conoscere bene, scrive: "Complessivamente ci
sentiamo di dare un giudizio positivo sugli impianti della legge e
in particolar modo per i seguenti motivi: per la tempestività dopo
l'approvazione della 433 (questa affermazione è in contrasto con
quanto ha appena detto il Consigliere Millet) e per alcuni aspetti
della proposta di legge che sono sicuramente più avanzati della
stessa legge-quadro nazionale".
Ho citato due fonti non sospette per quanto riguarda perlomeno
il collega Millet. Le altre citazioni le ha sentite anche lui in
sede e provengono dall'Associazione Valdostana Artigiani e dallo
IAVA, che hanno espresso tutte e due parere favorevole, anche
perchè sono state consultate tutte le associazioni per poter avere
un disegno di legge che risponda in maniera precisa alle esigenze
specifiche dell'artigianato che è operante in questa Regione.
Occorre tenere presente un aspetto importante e cioè la
possibilità di legiferare di questa Regione in materia di
artigianato, quindi potestà primaria, e in proposito vorrei
soffermarmi a fare qualche breve considerazione. Non dimentichiamo
che questa legge va inquadrata nel discorso complessivo della crisi
occupazionale di questa Regione, del protocollo d'intesa per le
categorie industriali. Sappiamo che è in fase di conclusione un
protocollo d'intesa per le categorie economiche fra cui in maniera
particolare il settore artigianale; ma quello che mi pare
evidenziare, e qui sta l'importanza di questa legge, è che è venuto
a cadere quello che era prima un caposaldo: l'industria per essere
valida doveva essere una grossa industria. Ormai da alcuni anni,
con la crisi del settore, ha preso corpo l'esigenza di avere una
azienda flessibile, pronta a recepire i mutevoli umori del mercato,
e questa esigenza si rispetta proprio con questa legge,
specialmente là dove c'è l'aumento del numero dei dipendenti
dell'azienda artigiana.
E' vero che da uno studio nazionale condotto recentemente in
funzione della legge-quadro, risulterebbe che circa 13.000 aziende
che oggi fanno parte del settore industriale, passeranno con
l'aumento del numero dei dipendenti nel settore artigianale. Questa
è un'autentica rivoluzione, e l'aver recepito questo quadro
complessivo ed essere pronti a quella che è la nuova impostazione
dell'economia e del lavoro in questa Regione, dove fra l'altro
l'artigianato ha una sua caratteristica specifica, diversa
certamente dalla media dell'artigianato del nostro paese, è un
fatto di cui dobbiamo tener conto, ed è stato importante non aver
agito in fretta perchè oggi ci troviamo ad avere predisposto un
disegno di legge operante in maniera adeguata a questa Regione.
In secondo luogo vorrei sottolineare questo accenno al
riconoscimento alla funzione formativa dell'imprenditore artigiano,
di cui anche l'Assessore prima ha parlato. Oggi il ruolo della
formazione professionale ha assunto un aspetto diverso da quello
che era nel passato, è scomparso negli ultimi anni l'insegnante dei
mestieri, sono scomparse queste attività formative che una volta
erano tipiche dell'apprendistato che veniva praticato nelle
aziende.
Oggi è molto più difficile avere gente in grado di imparare un
mestiere perchè non c'è quasi più nessuno che glielo insegna, per
cui l'introduzione della bottega-scuola, l'introduzione del Maestro
d'arte risponde a questo obiettivo.
Abbiamo bisogno di formare le professioni e i classici corsi di
formazione professionale delle aziende non pare che sempre
soddisfino questa esigenza; mi pare che la legge introducendo
questa novità, dia una risposta importante alla necessità di creare
nei giovani la capacità di apprendere una professione. Oggi tutti
sono in grado di poter avere una capacità di vendita del prodotto,
ma pochissimi di creazione del medesimo, per cui mi sembra che
questo discorso sia da considerare importante.
In terzo luogo, questa legge può dare un grosso contributo al
riequilibrio occupazionale nella nostra Regione. Certo, non sono
frutti che possono giungere domani ma se opportunamente seguita e
potenziata, questa legge può creare occasioni di lavoro notevoli.
Dobbiamo tenere conto che è cambiato il mondo del lavoro, come pure
è cambiata la capacità di operare in questo ambiente. Questa legge
è rivoluzionaria, anche se è vero che ha impiegato dieci anni
(tanto è il tempo che la legge è rimasta in Parlamento), però mi
pare che oggi questa crei quei presupposti per poter dare una
svolta notevole al tipo di lavoro nel settore artigianale.
Sostengo che non si termina con questa legge il problema della
gestione legislativa dell'artigianato, ma questo è un discorso che
inizia solo oggi. La Regione deve indirizzarsi in questo settore se
vuole risolvere realisticamente una parte dei suoi gravi problemi
occupazionali. C'è un grosso apporto che aspettiamo dalla
imprenditoria artigianale e che possiamo definire l'unico, reale
imprenditore che opera in questa Regione, visto che non eccelliamo
come imprenditori nel settore dell'industria; quindi, il vero e
unico imprenditore che opera in questa Regione oggi è l'artigiano.
Occorre questo tipo di imprenditoria per creare occasioni di lavoro
e possibilità di apprendimento da parte dei giovani.
Esiste certamente con questa nostra legge una volontà della
Regione di potenziare e qualificare l'artigianato valdostano, ecco
perchè non solo ci compiacciamo di questo disegno di legge, ma
riteniamo che vada perfezionato attraverso l'altro disegno di legge
già preannunciato, che riguarda l'apprendistato, un tipo di
apprendistato che si rivolge, anche questo, in particolar modo
verso il settore artigianale. Riteniamo quindi che un disegno di
legge come questo vada sostenuto e votato da questo Consiglio.
PRESIDENTE:
Ha chiesto di parlare il Consigliere
Beneforti, ne ha facoltà.
BENEFORTI - (D.C.):
Voglio anch'io fare alcune
riflessioni su questo disegno di legge, che abbiamo a lungo
dibattuto e discusso anche a livello di Commissione.
Come ha detto l'Assessore, questa legge è stata elaborata alla
luce della legge-quadro nazionale che è stata approvata nella
seconda metà dell'85 dal Parlamento italiano. Questa legge era
attesa dagli artigiani perchè era tempo che venissero superati gli
ostacoli giuridici, amministrativi e normativi che esistevano e che
erano contenuti nelle precedenti leggi, cioè bisognava liberare e
dare la possibilità al settore dell'artigianato di poter operare,
in quanto era, come è, una componente importante della nostra
economia. In sostanza, bisognava fare una legge, così com'è stato
fatto, perchè il settore degli artigiani potesse compiere un salto
di qualità.
Siamo convinti che questa legge, oltre a far compiere al settore
degli artigiani un salto di qualità, lo valorizza maggiormente in
quanto questo settore può svolgere un ruolo non indifferente nel
contesto socio-economico della nostra Regione, e ciò in seguito
(come diceva prima il Consigliere Pollicini) alla crisi che stanno
attraversando nella nostra Regione le medie e grandi aziende. Se
vogliamo risanare la situazione occupazionale ed economica del
nostro paese, specialmente della nostra Regione, dobbiamo
rivalutare l'imprenditoria locale, l'imprenditoria artigiana, la
quale può dare un contributo alla ripresa che tutti noi
auspichiamo.
E' vero che la legge nazionale, come questa legge, non può
essere certamente perfetta, ma tutte le leggi possono essere nel
tempo, come lo sono del resto, modificate. Ma ci sono aspetti in
questa legge che sono importanti e uno di questi è quello relativo
alla possibilità di assunzione di apprendisti, il cui numero è
ampliato rispetto alle normative e alle leggi precedenti. Questo dà
la possibilità alle imprese artigiane di assumere anche quei
giovani che oggi sono disoccupati, in quanto è possibile dare loro
una collocazione e la possibilità di imparare un mestiere in una
impresa.
L'altro aspetto di fondo, reclamato anche dalle imprese
artigiane, era quello dell'istituzione dell'albo regionale per
salvaguardare la loro professionalità, in quanto per essere
iscritti all'albo si devono avere certi requisiti. Ancora un
aspetto fondamentale di questa legge è quello di agevolare la
costituzione di consorzi e cooperative artigiane, un aspetto della
massima importanza su cui vorrei richiamare l'attenzione di tutti i
Consiglieri. Un ruolo importante in questo senso a mio avviso lo
debbono svolgere anche le associazioni di categoria che
rappresentano gli artigiani. E' necessario cioè che anche le
imprese artigiane si associno per portare avanti la loro attività,
in modo da avere forme di consorzi e cooperative per unificare i
servizi, l'assistenza fiscale che è loro necessaria, le consulenze
sui mercati e sulle politiche del credito, sui finanziamenti,
sull'andamento anche dei mercati e soprattutto sull'uso dei mobili
e degli immobili che possono essere messi a disposizione dalla
Regione nei confronti di queste imprese artigiane. Riconfermo che
un ruolo fondamentale in questo senso, oltre alla Regione che deve
agevolare la costituzione di questi consorzi e cooperative che
portano a minori spese da parte dell'azienda artigiana, deve essere
svolto anche dalle associazioni di categoria. Ognuno di noi conosce
le difficoltà che si incontrano per cercare di mettere insieme la
gente, per organizzarla in consorzi o in cooperative, però anche
queste imprese artigiane devono comprendere che non si può solo
chiedere alla Regione, che non si può solo vivere di
assistenzialismo; le aziende artigiane devono contribuire anche
loro a creare le premesse per un rilancio dell'impresa artigiana
nella nostra Regione. Riteniamo che, stante la situazione, oggi
l'impresa artigiana può essere una base di partenza per il rilancio
della ripresa economica e sociale della nostra Regione, rilancio
ancora più valido in vista della nuova legge che la Giunta ha
presentato, di interventi finanziari a favore delle imprese
artigiane nel momento in cui vengono assunti giovani apprendisti
nell'azienda.
Fatte queste riflessioni, ritengo che la legge sia positiva, e
gli emendamenti che trovo ascolti dall'Assessore nel documento che
ci ha presentato, sanano quei dubbi che avevamo, per cui siamo
favorevoli all'approvazione di questa legge e la voteremo certi di
fare l'interesse delle imprese artigiane, come anche dell'economia
regionale.
PRESIDENTE:
Ha chiesto di parlare il Consigliere Tamone,
ne ha facoltà.
TAMONE - (U.V.):
Non vorrei che ci diceste che questa
volta c'è lo show della maggioranza, perchè dite sempre che stiamo
zitti, mentre oggi c'è solo la maggioranza che ha voglia di
parlare. Cosa vi capita, siete in crisi?
I colleghi Pollicini e Beneforti che mi hanno preceduto hanno
già svolto importanti interventi. Voglio solo fare una riflessione
di carattere programmatico nel senso che mi pare che spesso e
volentieri si ha voglia in questa sala di rimproverarci di non
mantenere fede ai nostri impegni. Io credo invece che in questo
caso bisogna complimentarsi innanzitutto con l'Assessorato e con
l'Assessore che hanno saputo in tempi sufficientemente brevi
preparare questo testo di legge, in maniera molto corretta ed
efficace a nostro avviso, e portarlo all'attenzione del Consiglio
regionale. Quindi diciamo che questa maggioranza anche in questo
settore dà segni di vitalità e sta marciando per la realizzazione
del programma che si era preparato nel 1983.
Pensiamo che anche negli altri campi si debba fare altrettanto e
in molti settori si sta facendo, là dove forse non siamo stati
puntuali bisognerà migliorare in questi ultimi due anni.
Da parte nostra diciamo sì a questo disegno di legge, anche
perchè crediamo che l'artigianato possa essere una delle speranze
per il domani, in quanto ci siamo accorti ascoltando in questo
Consiglio regionale o in sede di Commissioni le relazioni
dell'Assessore Lanivi, delle difficoltà che d'altronde conosciamo
anche noi personalmente, della possibilità di inserire altre
industrie nella nostra Regione, anche perchè tutta l'impostazione
che si aveva fino a qualche anno fa dell'industria, è cambiata e
indubbiamente diventa più difficile trovare imprese che siano in
grado di soddisfare le esigenze che abbiamo e che si insedino in
Valle d'Aosta.
Come d'altronde ci rendiamo conto che è difficile che i nostri
operatori nel settore vogliano confrontarsi con le difficoltà che
si parano dinnanzi a chi voglia presentarsi come imprenditore
industriale, per cui crediamo che l'artigianato possa forse essere
una risposta che sia a dimensione anche della mentalità che è
presente nel territorio valdostano.
Siamo lieti che questa legge sia stata presentata, non solo,
diciamo anche che aspettiamo che sia discussa presto in Consiglio
regionale la legge sull'apprendistato, che sarà il logico e
necessario complemento di questo provvedimento. In più vogliamo
fare un altro apprezzamento che concerne il discorso del tipo di
artigianato che noi speriamo e preconizziamo possa svilupparsi in
Valle d'Aosta. Fino ad oggi il tipo di artigianato che ha avuto
predominanza in Valle d'Aosta è stato l'artigianato di servizio, se
così si può chiamare. Ci auguriamo che con questa legge e con
quella seguente possa finalmente svilupparsi in Valle d'Aosta
quell'artigianato di produzione che a nostro avviso può qualificare
la presenza artigianale e che sarà anche capace di produrre
ricchezza per la nostra Regione.
Una piccola nota sugli emendamenti che anche noi abbiamo
approvato in Commissione, sui quali non siamo ancora oggi
assolutamente convinti, ed è anche questo un discorso che riguarda
la costituzione della Commissione regionale per l'Artigianato.
Permettete anche a noi qualche volta di essere un po' demagogici,
anche se non lo facciamo mai per principio.
Tutto questo proliferare sul territorio della Valle d'Aosta di
associazioni dell'artigianato a volte ci puzza un pochettino di
qualcosa che non è chiaro: non vorremmo che qui le situazioni
fossero piuttosto favorevoli a certe volontà e ci fosse una
proliferazione di associazioni, per cui in Valle d'Aosta con
tremila artigiani ci si possa trovare di fronte a 20-30
associazioni. Queste cose che affermiamo qui non sono utili nè alle
associazioni, nè agli artigiani che vi partecipano. Crediamo che
una pluralità di voci possa essere sicuramente accettata, ma una
pluralità di voci che vada oltre un certo numero in una realtà
numerica piccola, ridotta come la nostra, non ci pare neanche il
caso che sia così facilmente preconizzata ed anche così facilmente
accettata, come d'altronde lo è stata quando abbiamo approvato
certi emendamenti che hanno modificato il numero dei componenti la
Commissione. Lo diciamo ancora chiaramente: siamo sempre
dell'avviso che aver portato a quattro il numero dei membri esperti
sia stato un errore; voteremo evidentemente anche questo
emendamento e questo articolo, però quella scelta per noi non fu
esatta in quel momento e continua a non esserlo. La mia proposta di
mediazione che era di altro tipo non fu accettata, anche perchè
condividevamo in pieno le osservazioni che aveva fatto l'Assessore
Lanivi: diventando troppo grande questa Commissione, corre il
rischio di divenire pletorica e che poi sia anche una Commissione
che non possa mai riunirsi.
Poi questo fatto di voler dare, come lo si darà necessariamente,
lo stesso peso alle associazioni che hanno mille iscritti,
ottocento iscritti, e a quelle che ne hanno quaranta, mi pare che
vada al di là di uno spirito anche associativo perchè il pluralismo
non ci fa paura, la confusione sì. Indubbiamente accettiamo anche
questo emendamento, però siamo critici.
Detto questo, riteniamo di complimentarci ancora una volta con
la maggioranza e soprattutto con l'Assessore Lanivi per il buon
lavoro fatto e perchè al più presto venga in Consiglio la legge per
l'apprendistato che darà sicuramente una risposta positiva ai
problemi di occupazione che abbiamo in questo momento in Valle.
PRESIDENTE:
Ha chiesto di parlare il Consigliere Viberti,
ne ha facoltà.
VIBERTI - (N.S.):
Intervengo altrimenti qui si dice che
l'opposizione non fa il suo dovere.
Vorrei fare qualche osservazione su quanto hanno detto i
colleghi della maggioranza; come cercavo di far capire al collega
Tamone, che mi fa invece esente da questo vizio, quando si tratta
di approvare disegni di legge che riguardano forti e agguerriti
nuclei sociali, c'è da parte della maggioranza un risveglio
improvviso e purtroppo mi pare mirato più alla magnificazione del
lavoro prodotto dall'Assessore Lanivi o all'accaparramento di
simpatie.
In particolare volevo dire al Consigliere Pollicini che i
ritardi che venivano denunciati dal Consigliere erano senz'altro
riferiti alla potestà legislativa primaria della Regione e non
certo ad altro, in questo senso il Consigliere Pollicini, non
avendo capito il rilievo del Consigliere Millet, ha dimostrato di
essere buon democratico, buon progressista, ma poco
autonomista.
Il nostro giudizio su questo disegno di legge è sostanzialmente
positivo e rispetto ai ritardi vorrei aggiungere che, come tutti i
colleghi ben sanno, già nella scorsa legislatura era stato
presentato un disegno di legge fra l'altro approvato dal Consiglio
e poi rinviato, e quindi non è che questa maggioranza sia poi così
brava e le si debbano fare tutti questi complimenti.
Il ritardo c'è e non si è avuto la volontà o comunque si è
aspettato di vedere la normativa nazionale prima di prendere delle
decisioni. Legittimo anche questo, però sempre rispetto a quella
"a" di autonomia è forse un passo indietro, è stato forse un
rinunciare, e in questo senso invece di magnificare, il Consigliere
Tamone avrebbe dovuto fare una piccola autocritica.
Voteremo a favore di questo disegno di legge che finalmente
permette di rinnovare una Commissione che ha lavorato per anni,
dando un contributo anche da parte di persone che ormai hanno
raggiunto i limiti di età e che sono al di fuori del mondo
produttivo, i quali sentendo quella qualifica di artigiano, che
credo sia più all'interno che non quella sancita poi
dall'iscrizione all'albo, hanno continuato a dare un servizio agli
artigiani, mantenendo in vita una Commissione che rischiava di non
essere più operante.
Mi auguro che quando ci saranno i rinnovi, ci sia una
Commissione che anche se un po' più ampia di quello che
inizialmente si prevedeva, possa senz'altro mandare avanti quello
che è il normale svolgimento della tenuta dell'albo, ma anche
essere di supporto alla Giunta regionale in quanto di stimolo e di
consiglio per quello che riguarda l'azione del governo regionale
rispetto al mondo dell'artigianato.
PRESIDENTE:
Ha chiesto di parlare il Consigliere Berti,
ne ha facoltà.
BERTI - (Art. e Comm. vald.):
Premetto che voterò a
favore di questo disegno di legge perchè è stato sofferto, è stato
studiato per degli anni, e qui volevo anche ricordare un analogo
disegno di legge, che avevo presentato sette-otto anni fa
integrandolo assieme ad altri colleghi Consiglieri della passata
legislatura, e questo disegno di legge è nè più nè meno come quello
che avevamo presentato noi, quindi non è che questa maggioranza
abbia fatto chissà cosa; l'ha per tre quarti copiato dalla
normativa nazionale e per l'altra parte da quel disegno di legge
che era stato preparato da noi. Anzi questa maggioranza si era
scandalizzata quando otto anni fa io, il Consigliere Maquignaz ed
altri Consiglieri avevamo presentato la bottega-scuola, il maestro
artigiano.
Pur votando a favore, ho delle grosse perplessità sulla
composizione di questa maxi-commissione e un po' di ragione ce l'ha
anche il Consigliere Tamone quando dice che è una commissione
troppo allargata che avrà difficoltà nell'operare, nel
riunirsi.
In secondo luogo mi meraviglio che sia l'Assessore che la
maggioranza abbiano consentito ad allargare in una maniera tale le
componenti associative di rappresentanza in questa Commissione.
Pare che in questo momento ci siano 4-5 associazioni formate nello
spazio di pochi mesi. Per le imprese che abbiamo in Valle, che non
sono nemmeno tremila, 4-5 associazioni sono un po' troppe; si
tratta qui di incoraggiare la polverizzazione settoriale. Sarebbe
stato molto meglio, farei un suggerimento all'Assessore, inserire
la partecipazione delle associazioni esistenti, non so, da almeno
cinque anni.
Se queste hanno la volontà di continuare, non vedo perchè fra
cinque anni, al rinnovo della prossima Commissione, non possano
benissimo partecipare. Non vorrei che con questi frazionamenti
molto corporativi nel mondo dell'artigianato che si sono verificati
da pochi mesi a questa parte, ci sia una divisione di potere
clientelare e elettorale, a quanto mi sembra di vedere. Ad ogni
modo, per mantenere sana la fascia dell'artigianato, mi pare che
lasciarla un po' tranquilla dall'ambiente partitico sia molto
meglio che andare ad allargare con questi organismi per fare una
grossa Commissione che poi di accordo non ne troverà.
La legge la voterò, perchè era una cosa scandalosa che una
Commissione si reggesse da vent'anni con dei Commissari ormai
superscaduti, in pensione, che non avevano più niente a che vedere
con il mondo artigiano.
Mi auguro che la Commissione di Coordinamento non faccia come
l'altra volta, trovando dei cavilli e dando di nuovo la risposta
che la Regione non può ancora legiferare.
PRESIDENTE:
Ha chiesto di parlare il Consigliere Pascale,
ne ha facoltà.
PASCALE - (P.S.I.):
Anche noi valutiamo positivamente
questo disegno di legge, però non abbiamo capito i toni
trionfalistici della maggioranza nel presentarlo. Intanto perchè
questo non è che un adeguamento della normativa regionale a quella
che è la legge quadro nazionale, ed in secondo luogo, come hanno
già detto altri Consiglieri, siamo in questo settore in notevole
ritardo.
Molto spesso in questo Consiglio regionale, anche in convegni
sulla situazione economica, abbiamo parlato di industria, e troppo
poco invece abbiamo parlato di artigianato. Probabilmente il motivo
è che l'industria ha attraversato negli ultimi anni la crisi
profonda che tutti conosciamo, mentre invece l'artigianato
nonostante tutto è rimasto lì, con tutta la sua potenzialità.
Francamente non è che ci siamo mai sforzati di capire quali erano
poi queste esigenze nel settore artigianale, quali prospettive
questo settore si poneva e quindi cosa l'ente pubblico doveva fare
per realizzare ed assicurare queste prospettive.
Ci sono state sì delle sollecitazioni, delle analisi da parte
delle associazioni e anche da parte di alcune forze politiche, e
vorrei ricordare qui non soltanto la proposta di legge del partito
comunista che viene discussa assieme a questo disegno di legge, ma
anche quella che noi abbiamo presentato molti mesi fa
sull'apprendistato. Si trattava di sollecitazioni e di stimoli alla
maggioranza, affinchè intervenisse in questo settore, però è sempre
mancato un quadro d riferimento globale degli interventi da attuare
per rilanciare il settore artigianale nella nostra Regione.
Con questo disegno di legge abbiamo fatto un passo avanti, che
tuttavia giudichiamo positivamente solo se questo viene considerato
la tappa fondamentale di tutta una serie di interventi, come diceva
giustamente il Consigliere Pollicini, che dovranno seguire, perchè
non basta la legge-quadro per rilanciare il settore
artigianale.
Ricordo brevemente quelli che a nostro giudizio sono gli
interventi essenziali: primo senza dubbio è quel disegno di legge
che arriverà quanto prima in Consiglio sull'apprendistato e sul
quale avremo modo di confrontarci poi con la nostra proposta di
legge, e che è importante perchè indubbiamente la formazione
professionale non può essere caricata interamente sulle aziende
artigiane più piccole che non hanno la capacità neanche finanziaria
di portarla avanti. Questo è uno dei punti, ma ce ne sono altri:
vorrei ricordare la necessità di costruire delle aree integrate
degli insediamenti artigianali, perchè le stesse motivazioni
economiche che ci portano a stimolare aree integrate per
insediamenti industriali, a maggior ragione si pongono per gli
insediamenti artigianali, per le piccole aziende artigiane. Questi
insediamenti possono già di per sè favorire la costituzione di
consorzi tra artigiani, e il consorzio fra artigiani è lo strumento
più valido per fronteggiare le difficoltà economiche in questo
settore e quindi anche per raggiungere questo obiettivo sono
necessari interventi forse anche di altro tipo, di tipo
economico-finanziario, da parte dell'ente pubblico.
Vorrei ricordare ancora un altro punto qualificante che può
essere quello dei servizi a favore delle aziende artigiane, per ciò
che riguarda il marketing, la ricerca di mercato, l'assistenza
tecnica a favore di queste imprese che da sole non sono in grado di
darsi compiti che dovrebbe già svolgere l'Assessorato nella sua
funzione di Camera di Commercio, servizi che in realtà non sono
ancora attivati e che invece sono necessari per le aziende. Tutta
questa serie di interventi nel loro insieme possono costituire lo
strumento per rilanciare questo settore e risolvere quel problema
prioritario che noi abbiamo in questa legislatura, cioè quello
occupazionale.
In questo quadro di interventi che la maggioranza, la Giunta
deve attuare nel più breve termine, giudichiamo positivamente
questo provvedimento e quindi lo voteremo.
L'ultima considerazione è quella che riguarda le riserve
espresse da alcuni Consiglieri sul pluralismo di voci delle
associazioni artigiane nell'ambito di questa Commissione.
Certamente, se gli artigiani sono 4000, non è pensabile che si
arrivi a venti associazioni artigiane come diceva il Consigliere
Tamone, però mi pare che attualmente le quattro associazioni
artigiane che ci sono possono costituire un valido strumento anche
sotto il punto di vista del pluralismo di voci, di stimoli e di
suggerimenti che possono dare, e quindi sotto questo aspetto
possono essere positive anche per il contributo che possono dare
allo sviluppo di questo settore.
PRESIDENTE:
E' chiusa la discussione generale. Ha chiesto
di parlare l'Assessore Lanivi, ne ha facoltà.
LANIVI - (A.D.P.):
Solo alcune considerazioni sugli
interventi dei Consiglieri, che ringrazio.
La prima considerazione è di questo tipo: la legge non è di un
Assessore, la legge è del Consiglio regionale. Poichè non credo di
avere la capacità di inventare le cose, anche questa come tutte le
leggi è frutto di condizioni, di evoluzioni di tipo culturale, che
hanno trovato in varie sedi e nel tempo il loro adattamento, e
quindi questa legge rappresenta il bisogno di certezza normativa
nel campo dell'imprenditorialità artigiana rispetto alla realtà
valdostana. Credo di non aver avuto altro merito se non quello di
avere raccolto quei contributi che sono venuti in Valle d'Aosta sia
dal Consiglio regionale, quindi attraverso le competenti
Commissioni, che dalle rappresentanze di categoria. Il merito
dunque va all'intero Consiglio regionale se questa legge potrà
funzionare.
Per quanto riguarda l'accenno fatto sulla Commissione regionale
per l'artigianato, ho anch'io gli stessi dubbi che ha il
Consigliere Tamone, espressi anche dal Consigliere Berti, però se
possono esistere dei timori, ci possono anche essere delle speranze
ragionevoli. La prima è che gli elettori sono pur sempre degli
artigiani, quindi il fatto che la Commissione non si riunisca
presuppone che gli artigiani eleggano persone che non vadano
neanche alle riunioni di una Commissione che è molto importante per
i loro interessi. Non credo che questo potrà capitare e ritengo che
le rappresentanze degli artigiani nella formazione delle liste
opereranno con cura la scelta degli uomini, inoltre è vero che le
variazioni ci sono state, ma sono state di ordine minimo rispetto
alle proposte iniziali del testo di legge.
Ci possono essere rischi e sono d'accordo che dobbiamo fare
attenzione per evitare che la proliferazione superi certe soglie,
ma credo che in questo momento un certo grado di dinamicità può
essere favorevole; evitare che il mondo artigiano si chiuda e si
fossilizzi, ma venga anche messo in concorrenza attraverso
componenti diversificate, può essere un fatto positivo, almeno una
speranza ragionevole per quanto concerne il futuro.
Vorrei precisare che questa legge rappresenta una certezza di
quadro normativo e non è da sola capace di risolvere il problema
degli artigiani; c'è un progetto di legge pronto che è ormai allo
studio delle Commissioni, ma anche questo non sarà l'ultima tappa:
diciamo che è una tappa ulteriore dei provvedimenti, degli
interventi che la Regione intende mettere in atto. Non dobbiamo
dimenticare che la Regione, fin dall'inizio della vita di questo
Consiglio regionale, ha in Valle d'Aosta dedicato una particolare
attenzione a questi problemi. Prima di questa legge non è che ci
fosse un vuoto legislativo: c'era una legge regionale che data dal
1957, quindi una attenzione che va oggi ancora più di ieri
sottolineata, vista l'importanza che l'impresa artigiana viene a
svolgere nel tessuto economico e produttivo della nostra
Regione.
Qualcuno dei Consiglieri intervenuti ha sottolineato come
l'artigiano non sia più visto come la persona singola nel suo
piccolo laboratorio, quasi presenza non significativa, non
importante; qui alla impresa artigiana viene attribuita la forma di
una moderna imprenditorialità di cui viene sottolineata
l'importanza in questo particolare momento storico della nostra
vita economica.
Non ho altro da aggiungere se non che eventuali miglioramenti di
questa legge ci potranno venire dalla stessa legge e dalla stessa
Commissione che verrà istituita nel più breve tempo possibile,
tenuto conto delle scadenze, delle modalità elettive di questo
organismo che sarà un vero e proprio parlamento del nostro
artigianato.
PRESIDENTE:
Si passa all'esame dell'articolato. Do
lettura dell'art. 1:
TITOLO I - DISPOSIZIONI GENERALI
ART. 1
(Imprenditore artigiano)
1.
E' imprenditore artigiano colui che esercita
personalmente, professionalmente e in qualità di titolare l'impresa
artigiana, assumendone la piena responsabilità, con tutti gli oneri
ed i rischi inerenti alla direzione e gestione e svolgendo in
misura prevalente il proprio lavoro, anche manuale, nel processo
produttivo.
2.
Sono escluse limitazioni alla libertà di accesso
del singolo imprenditore all'attività artigiana e all'esercizio
della sua professione.
3.
Sono fatte salve le norme previste da specifiche
leggi statali e regionali.
4. L'imprenditore artigiano, nell'esercizio di particolari
attività che richiedono una peculiare preparazione ed implicano
responsabilità a tutela e garanzia degli utenti, deve essere in
possesso dei requisiti tecnico-professionali previsti dalle leggi
statali e regionali.
PRESIDENTE:
Metto in votazione l'articolo 1:
ESITO DELLA VOTAZIONE
Presenti, votanti e favorevoli: 28
Il Consiglio approva all'unanimità
PRESIDENTE:
Do lettura dell'articolo 2:
ART. 2
(Impresa artigiana)
1. E' artigiana l'impresa che, esercitata dall'imprenditore
artigiano nei limiti dimensionali di cui al successivo art. 3,
abbia per scopo prevalente lo svolgimento di una attività di
produzione di beni o di prestazione di servizi, escluse le attività
agricole e le attività di intermediazione nella circolazione di
beni o ausiliarie di queste ultime, di somministrazione al pubblico
di alimenti e bevande, salvo il caso che siano solamente
strumentali e accessorie dell'impresa.
2. E' altresì artigiana l'impresa che, nei limiti dimensionali
di cui al successivo art. 3 e con gli scopi di cui al precedente
comma, è costituita ed esercitata in forma di società, anche
cooperativa, escluse le società a responsabilità limitata, per
azioni, a condizione che la maggioranza dei soci, ovvero uno nel
caso di due soci, svolga in prevalenza lavoro personale, anche
manuale, nel processo produttivo e che nell'impresa il lavoro abbia
funzione preminente sul capitale.
3. L'impresa artigiana può svolgersi in luogo fisso, presso
l'abitazione dell'imprenditore o di uno dei soci o in altra sede
designata, oppure in forma ambulante o di posteggio.
4.
L'imprenditore artigiano può essere titolare di una
sola impresa artigiana.
PRESIDENTE:
All'art. 2 c'è l'emendamento sostitutivo
presentato dall'Assessore Lanivi per cui il secondo comma viene
sostituito con il seguente:
"2. E' altresì artigiana l'impresa che, nei limiti dimensionali
di cui al successivo articolo 3 e con gli scopi di cui al
precedente comma, è costituita ed esercitata in forma di società,
anche cooperativa, a condizione che la maggioranza dei soci, ovvero
uno nel caso di due soci, svolga in prevalenza lavoro personale,
anche manuale, nel processo produttivo e che nell'impresa il lavoro
abbia funzione preminente sul capitale. Non sono imprese artigiane
le società a responsabilità limitata, per azioni, in accomandita
semplice o in accomandita per azioni".
Lo metto in votazione:
ESITO DELLA VOTAZIONE
Presenti, votanti e favorevoli: 28
Il Consiglio approva all'unanimità
PRESIDENTE:
Metto in votazione l'articolo 2 nel testo
così emendato:
ART. 2
(Impresa artigiana)
1. E' artigiana l'impresa che, esercitata dall'imprenditore
artigiano nei limiti dimensionali di cui al successivo art. 3,
abbia per scopo prevalente lo svolgimento di una attività di
produzione di beni o di prestazione di servizi, escluse le attività
agricole e le attività di intermediazione nella circolazione di
beni o ausiliarie di queste ultime, di somministrazione al pubblico
di alimenti e bevande, salvo il caso che siano solamente
strumentali e accessorie dell'impresa.
2.
È altresì artigiana l'impresa che, nei limiti
dimensionali di cui al successivo articolo 3 e con gli scopi di cui
al precedente comma, è costituita ed esercitata in forma di
società, anche cooperativa, a condizione che la maggioranza dei
soci, ovvero uno nel caso di due soci, svolga in prevalenza lavoro
personale, anche manuale, nel processo produttivo e che
nell'impresa il lavoro abbia funzione preminente sul capitale. Non
sono imprese artigiane le società a responsabilità limitata, per
azioni, in accomandita semplice o in accomandita per
azioni.
3.
L'impresa artigiana può svolgersi in luogo fisso,
presso l'abitazione dell'imprenditore o di uno dei soci o in altra
sede designata, oppure in forma ambulante o di posteggio.
4.
L'imprenditore artigiano può essere titolare di una
sola impresa artigiana.
ESITO DELLA VOTAZIONE
Presenti, votanti e favorevoli: 28
Il Consiglio approva all'unanimità
PRESIDENTE:
Do lettura dell'articolo 3:
ART. 3
(Dimensioni dell'impresa artigiana)
1. L'impresa artigiana può essere svolta anche con la
prestazione d'opera di personale dipendente, diretto personalmente
dall'imprenditore artigiano o dai soci, sempre che non superi i
seguenti limiti:
a) per l'impresa che non svolge attività lavorativa in serie: un
massimo di 18 dipendenti, compresi gli apprendisti in numero non
superiore a 9; il numero massimo dei dipendenti può essere elevato
fino a 22 a condizione che le unità aggiuntive siano
apprendisti;
b) per l'impresa che svolge attività lavorativa in serie: un
massimo di 9 dipendenti, compresi gli apprendisti in numero non
superiore a 5; il numero massimo dei dipendenti può essere elevato
fino a 12 a condizione che le unità aggiuntive siano
apprendisti;
c) per l'impresa che svolge la propria attività nei settori
delle lavorazioni artistiche, tradizionali e dell'abbigliamento su
misura: un massimo di 32 dipendenti, compresi gli apprendisti in
numero non superiore a 16; il numero massimo dei dipendenti può
essere elevato fino a 40 a condizione che le unità aggiuntive siano
apprendisti;
d) per le imprese che svolgono attività di trasporto di persone
o di cose o sgombero neve: un massimo di 8 dipendenti;
e) per le imprese di costruzioni edili: un massimo di 10
dipendenti, compresi gli apprendisti in numero non superiore a 5;
il numero massimo dei dipendenti può essere elevato fino a 14 a
condizione che le unità aggiuntive siano apprendisti.
2. Ai fini del calcolo dei limiti di cui al precedente
comma:
1) non sono computati per un periodo di due anni gli apprendisti
passati in qualifica ai sensi della legge 19.1.1955, n. 25, e
mantenuti in servizio dalla stessa impresa artigiana;
2) non sono computati i lavoratori a domicilio di cui alla legge
18.12. 1973, n. 877, sempre che non superino un terzo dei
dipendenti non apprendisti occupati presso l'impresa artigiana;
3) sono computati i familiari dell'imprenditore, ancorché
partecipanti all'impresa familiare di cui all'art. 230 bis del
codice civile, che svolgono la loro attività di lavoro
prevalentemente e professionalmente nell'ambito dell'impresa
artigiana;
4) sono computati, tranne uno, i soci che svolgono il prevalente
lavoro personale nell'impresa artigiana;
5) non sono computati i portatori di handicaps fisici, psichici
o sensoriali;
6)
sono computati i dipendenti qualunque sia la
mansione svolta.
3. I mestieri e le lavorazioni di cui alla lettera c) del 1°
comma del presente articolo, sono individuati con provvedimento
della Giunta regionale su proposta dell'Assessore regionale
dell'industria, del commercio, dell'artigianato e dei trasporti
sentite la Commissione regionale per l'artigianato di cui al
successivo art. 9 e le Associazioni di categoria delle imprese
artigiane.
4. In sede di prima applicazione della presente legge l'elenco
dei mestieri e delle lavorazioni è approvato entro un anno dalla
sua entrata in vigore. Nel frattempo si applica l'elenco allegato
alla L.R. 10.5.1957, n. 2, e successive modificazioni ed
integrazioni.
PRESIDENTE:
Metto in votazione l'articolo 3:
ESITO DELLA VOTAZIONE
Presenti, votanti e favorevoli: 28
Il Consiglio approva all'unanimità
PRESIDENTE:
Do lettura dell'articolo 4:
TITOLO II
ALBO DELLE IMPRESE ARTIGIANE
ART. 4
(Istituzione dell'albo delle imprese artigiane)
1. E' istituito presso l'Assessorato regionale dell'industria,
del commercio, dell'artigianato e dei trasporti, l'albo delle
imprese artigiane, al quale possono iscriversi, con le formalità e
nei termini previsti per il registro delle ditte, dagli art. 47 e
seguenti del regio decreto 20.9.1934, n. 2011, e successive
modificazioni ed integrazioni, tutte le imprese che svolgono
l'attività nel territorio della Regione ed il cui titolare vi abbia
la residenza, comprese quelle costituite ed esercitate in forma
associata, aventi i requisiti e le caratteristiche di cui ai
precedenti artt. 1, 2 e 3.
2. Le domande, indirizzate alla Commissione regionale per
l'artigianato di cui al successivo art. 9, sono presentate al
funzionario responsabile della tenuta dell'albo delle imprese
artigiane che rilascia ricevuta.
3. Con le stesse formalità e nei medesimi termini sono
presentate le denunce di modificazione e di cessazione
dell'attività.
4. Le domande d'iscrizione al predetto albo e le successive
denunce di modificazione e di cessazione esimono dagli obblighi di
cui ai citati articoli del regio decreto 20.9.1934, n. 2011 e
successive modificazioni e integrazioni, e sono annotate nel
registro delle ditte entro quindici giorni dalla presentazione.
5. In caso di invalidità, di morte o d'intervenuta sentenza che
dichiari l'interdizione o l'inabilitazione dell'imprenditore
artigiano, la relativa impresa può conservare, su richiesta,
l'iscrizione all'albo di cui al 1° comma, anche in mancanza di uno
dei requisiti previsti dall'art. 1, per un periodo massimo di
cinque anni e fino al compimento della maggiore età dei figli
minorenni, sempre che l'esercizio dell'impresa venga assunto dal
coniuge, dai figli minorenni o minori emancipati o dal tutore dei
figli minorenni dell'imprenditore invalido, deceduto, interdetto o
inabilitato.
PRESIDENTE:
All'art. 4 ci sono vari emendamenti: uno
della Commissione, due dell'Assessore Lanivi. Do lettura
dell'emendamento presentato dalla Commissione:
Al 1° comma dell'art. 4 le parole "al quale possono iscriversi"
vengono sostituite con le parole "al quale sono tenute ad
iscriversi".
Lo metto in votazione:
ESITO DELLA VOTAZIONE
Presenti, votanti e favorevoli: 28
Il Consiglio approva all'unanimità
PRESIDENTE:
Do lettura degli emendamenti presentati
dall'Assessore Lanivi:
Al 1° comma le parole "tutte le imprese che svolgono l'attività
nel territorio della Regione ed il cui titolare vi abbia residenza"
sono sostituite dalle parole "tutte le imprese che hanno la sede
legale e fiscale e svolgono l'attività nel territorio della
Regione".
Al 2° comma le parole "sono presentate al funzionario
responsabile della tenuta dell'albo delle imprese artigiane che
rilascia ricevuta" sono sostituite dalle parole "sono presentate
all'ufficio dell'Assessorato regionale dell'industria, del
commercio, dell'artigianato e dei trasporti competente per la
tenuta dell'albo delle imprese artigiane, che rilascia
ricevuta".
Se il Consiglio è d'accordo, li metto in votazione insieme:
ESITO DELLA VOTAZIONE
Presenti, votanti e favorevoli: 28
Il Consiglio approva all'unanimità
PRESIDENTE:
Metto in votazione l'articolo 4 nel testo
così emendato:
ART. 4
(Istituzione dell'albo delle imprese artigiane)
1. E' istituito presso l'Assessorato regionale dell'industria,
del commercio, dell'artigianato e dei trasporti, l'albo delle
imprese artigiane, al quale sono tenute ad iscriversi, con le
formalità e nei termini previsti per il registro delle ditte, dagli
artt. 47 e seguenti del regio decreto 20.9.1934, n. 2011, e
successive modificazioni ed integrazioni, tutte le imprese che
hanno la sede legale e fiscale e svolgono la loro attività nel
territorio della Regione ed il cui titolare vi abbia la residenza,
comprese quelle costituite ed esercitate in forma associata, aventi
i requisiti e le caratteristiche di cui ai precedenti artt. 1, 2 e
3.
2. Le domande, indirizzate alla Commissione regionale per
l'artigianato di cui al successivo art. 9, sono presentate
all'ufficio dell'Assessorato regionale dell'industria, del
commercio, dell'artigianato e dei trasporti competente per la
tenuta dell'albo delle imprese artigiane che rilascia ricevuta.
3. Con le stesse formalità e nei medesimi termini sono
presentate le denunce di modificazione e di cessazione
dell'attività.
4. Le domande d'iscrizione al predetto albo e le successive
denunce di modificazione e di cessazione esimono dagli obblighi di
cui ai citati articoli del regio decreto 20.9.1934, n. 2011 e
successive modificazioni e integrazioni, e sono annotate nel
registro delle ditte entro quindici giorni dalla presentazione.
5. In caso di invalidità, di morte o d'intervenuta sentenza che
dichiari l'interdizione o l'inabilitazione dell'imprenditore
artigiano, la relativa impresa può conservare, su richiesta,
l'iscrizione all'albo di cui al 1° comma, anche in mancanza di uno
dei requisiti previsti dall'art. 1, per un periodo massimo di
cinque anni e fino al compimento della maggiore età dei figli
minorenni, sempre che l'esercizio dell'impresa venga assunto dal
coniuge, dai figli minorenni o minori emancipati o dal tutore dei
figli minorenni dell'imprenditore invalido, deceduto, interdetto o
inabilitato.
ESITO DELLA VOTAZIONE
Presenti, votanti e favorevoli: 31
Il Consiglio approva all'unanimità
Si dà atto che alle ore 19,28 riassume la Presidenza il
Presidente Giovanni Bondaz.
PRESIDENTE:
Do lettura dell'articolo 5:
ART. 5
(Effetti dell'iscrizione all'albo delle imprese
artigiane)
1. L'iscrizione all'albo di cui al precedente art. 4 attribuisce
la qualità di impresa artigiana ed è condizione per la concessione
delle agevolazioni a favore delle imprese artigiane.
2. Le imprese artigiane, che abbiano superato, fino ad un
massimo del 20% e per un periodo non superiore a sei mesi
nell'anno, i limiti di cui al 1° comma dell'art. 3, limitatamente
ai lavoratori non apprendisti, mantengono l'iscrizione
all'albo.
3. Per la vendita nei locali di produzione, o ad essi contigui,
dei beni di produzione propria, ovvero per la fornitura al
committente di quanto strettamente occorrente all'esecuzione
dell'opera o alla prestazione del servizio commessi, non si
applicano alle imprese artigiane iscritte all'albo di cui al
precedente art. 4 le disposizioni relative all'iscrizione al
registro degli esercenti il commercio e alle autorizzazioni
amministrative di cui alla legge 11 giugno 1971, n. 426 e
successive modificazioni ed integrazioni.
4. Nessuna impresa può adottare, quale ditta o insegna o
marchio, una denominazione in cui ricorrano riferimenti
all'artigianato, se essa non è iscritta all'albo di cui al
precedente articolo 4; lo stesso divieto vale per i consorzi e le
società consortili fra imprese che non siano iscritti nella
separata sezione di detto albo.
5. Ai trasgressori delle disposizioni di cui al precedente comma
è inflitta una sanzione amministrativa consistente nel pagamento di
una somma di denaro fino a lire cinque milioni, con il rispetto
delle procedure di cui alla legge 24.11.1981, n. 689.
PRESIDENTE:
All'art. 5 vi sono due emendamenti presentati
dall'Assessore Lanivi, di cui do lettura:
Al 1° comma le parole "attribuisce la qualità di impresa
artigiana ed è condizione" sono sostituite dalle parole "è
costitutiva e condizione".
Il 2° comma è sostituito con il seguente:
"2. Le imprese artigiane che abbiano superato, fino ad un
massimo del 20% e per la durata non superiore a sei mesi nell'anno,
i limiti di cui al 1° comma del precedente art. 3, mantengono
l'iscrizione all'albo".
Se il Consiglio è d'accordo, li metto in votazione insieme:
ESITO DELLA VOTAZIONE
Presenti, votanti e favorevoli: 31
Il Consiglio approva all'unanimità
PRESIDENTE:
Metto in votazione l'articolo 5 nel testo
così emendato:
ART. 5
(Effetti dell'iscrizione all'albo delle imprese artigiane)
1. L'iscrizione all'albo di cui al precedente art. 4 è
costitutiva e condizione per la concessione delle agevolazioni a
favore delle imprese artigiane.
2. Le imprese artigiane che abbiano superato, fino ad un massimo
del 20% e per la durata non superiore a sei mesi nell'anno, i
limiti di cui al 1° comma del precedente art. 3, mantengono
l'iscrizione all'albo.
3. Per la vendita nei locali di produzione, o ad essi contigui,
dei beni di produzione propria, ovvero per la fornitura al
committente di quanto strettamente occorrente all'esecuzione
dell'opera o alla prestazione del servizio commessi, non si
applicano alle imprese artigiane iscritte all'albo di cui al
precedente art. 4 le disposizioni relative all'iscrizione al
registro degli esercenti il commercio e alle autorizzazioni
amministrative di cui alla legge 11 giugno 1971, n. 426 e
successive modificazioni ed integrazioni.
4. Nessuna impresa può adottare, quale ditta o insegna o
marchio, una denominazione in cui ricorrano riferimenti
all'artigianato, se essa non è iscritta all'albo di cui al
precedente articolo 4; lo stesso divieto vale per i consorzi e le
società consortili fra imprese che non siano iscritti nella
separata sezione di detto albo.
5. Ai trasgressori delle disposizioni di cui al precedente comma
è inflitta una sanzione amministrativa consistente nel pagamento di
una somma di denaro fino a lire cinque milioni, con il rispetto
delle procedure di cui alla legge 24.11.1981, n. 689.
ESITO DELLA VOTAZIONE
Presenti, votanti e favorevoli: 31
Il Consiglio approva all'unanimità
PRESIDENTE:
Do lettura dell'articolo 6:
ART. 6
(Consorzi, società consortili e associazioni tra imprese
artigiane)
1.
I consorzi e le società consortili anche in forma
di cooperativa costituiti fra imprese artigiane sono iscritti in
separata sezione dell'albo di cui al precedente art. 4.
2. Ai consorzi ed alle società consortili anche in forma di
cooperative iscritti nella separata sezione di detto albo sono
estese le agevolazioni previste per le imprese artigiane, purchè
siano esclusivamente riservate alla gestione degli organismi sopra
citati e purchè cumulandosi eventualmente con analoghi interventi
previsti da leggi statali e regionali finalizzati al sostegno
dell'attività consortile, non superino globalmente i limiti
previsti dalle stesse leggi statali e regionali.
3. La Regione può disporre agevolazioni a favore di consorzi e
società consortili cui partecipino, oltre che imprese artigiane,
anche imprese commerciali e industriali di minori dimensioni, come
definite dal CIPI, purchè in numero non superiore ad un terzo,
nonchè enti pubblici ed enti privati di ricerca e di assistenza
finanziaria e tecnica, sempre che le imprese artigiane detengano la
maggioranza negli organi deliberanti.
4. Le imprese artigiane, anche di diverso settore di attività,
possono stipulare contratti associativi a termine per il compimento
in comune di opere e per la prestazione di servizi, usufruendo,
limitatamente allo svolgimento di tali attività, delle agevolazioni
previste dalle leggi in vigore. Alla stipulazione dei contratti
associativi possono partecipare imprese commerciali e industriali
di minori dimensioni in numero non superiore a quello indicato nel
3° comma del presente articolo.
5. Ai fini assicurativi e previdenziali i titolari di impresa
artigiana associati nelle forme di cui ai commi precedenti, hanno
titolo all'iscrizione negli elenchi di cui alla legge 4.7.1959, n.
463, e successive modificazioni ed integrazioni.
PRESIDENTE:
Metto in votazione l'articolo 6:
ESITO DELLA VOTAZIONE
Presenti, votanti e favorevoli: 31
Il Consiglio approva all'unanimità
PRESIDENTE:
Do lettura dell'articolo 7:
ART. 7
(Iscrizioni, revisioni e accertamenti d'ufficio)
1. La Commissione regionale per l'artigianato di cui al
successivo art. 9, esaminate le istruttorie e la certificazione
comunale di cui all'art. 63, 4° comma, lettera a), del decreto del
Presidente della Repubblica 24.7.1977, n. 616, delibera sulle
iscrizioni, modificazioni e cancellazioni delle imprese dall'albo
delle imprese artigiane di cui al precedente art. 4, in relazione
alla sussistenza, modificazione o perdita dei requisiti di cui ai
precedenti artt. 1, 2 e 3.
2. La decisione della Commissione regionale per l'artigianato è
notificata, a mezzo di raccomandata con ricevuta di ritorno, agli
interessati entro sessanta giorni dalla presentazione della
domanda. La mancata notificazione entro tale termine vale come
accoglimento della domanda medesima.
3. Nel caso che la domanda di iscrizione non venga accolta la
deliberazione della Commissione regionale per l'artigianato deve
essere motivata.
4. La Commissione regionale per l'artigianato di cui al
successivo art. 9, ai fini della verifica della sussistenza dei
requisiti di cui ai precedenti artt. 1, 2 e 3, ha facoltà di
disporre accertamenti d'ufficio, ed effettua ogni cinque anni la
revisione dell'albo delle imprese artigiane di cui al precedente
art. 4.
5. L'ispettorato del lavoro, gli enti erogatori di agevolazioni
in favore di imprese artigiane e qualsiasi pubblica amministrazione
interessata, che nell'esercizio delle loro funzioni, riscontrino
l'inesistenza di uno dei requisiti di cui ai precedenti artt. 2 e 3
nei riguardi di imprese iscritte all'albo, possono darne
comunicazione alla Commissione regionale per l'artigianato di cui
al successivo art. 9, ai fini degli accertamenti d'ufficio e delle
relative decisioni di merito che devono comunque essere assunte
entro sessanta giorni e che fanno stato a tutti gli effetti.
6. Le decisioni sono notificate all'interessato entro venti
giorni dal provvedimento a mezzo lettera raccomandata con ricevuta
di ritorno. Le decisioni della Commissione devono essere trasmesse
anche agli organismi che hanno effettuato la comunicazione.
7. La revisione quinquennale è disposta dalla Commissione
regionale per l'artigianato di cui al successivo articolo 9 con il
metodo della rilevazione sul territorio da realizzarsi in
collaborazione con le Amministrazioni comunali.
8. Le iscrizioni dei consorzi e delle società consortili alla
sezione separata dell'albo sono disposte dalla Commissione
regionale per l'artigianato di cui al successivo art. 9, su domanda
documentata dall'ente interessato.
9. Le cancellazioni avvengono su domanda o per accertamento
d'ufficio a seguito di scioglimento a qualsiasi titolo
dell'ente.
PRESIDENTE:
Metto in votazione l'articolo 7:
ESITO DELLA VOTAZIONE
Presenti, votanti e favorevoli: 31
Il Consiglio approva all'unanimità
PRESIDENTE:
Do lettura dell'articolo 8:
ART. 8
(Ricorsi in materia di iscrizioni, modificazioni e
cancellazione dallo albo delle imprese artigiane)
1. Contro i provvedimenti della Commissione regionale per
l'artigianato di cui al successivo art. 9, in materia di
iscrizione, modificazione e cancellazione dall'albo delle imprese
artigiane di cui al precedente art. 4, compresi quelli adottati a
seguito di accertamento d'ufficio o di revisione quinquennale, è
ammesso ricorso alla Giunta regionale entro sessanta giorni dalla
notificazione.
2. Analogo ricorso, e con le stesse modalità è ammesso, entro
sessanta giorni dalla notificazione del provvedimento, in materia
di iscrizione e cancellazione dalla sezione separata dei consorzi e
degli enti consortili di cui al precedente art. 6.
3. Il ricorso alla Giunta regionale ha effetto sospensivo. La
Giunta regionale decide in via definitiva, su proposta
dell'Assessore regionale dell'industria, del commercio,
dell'artigianato e dei trasporti, sentita la Commissione regionale
per l'artigianato di cui al successivo art. 9.
4. La mancata pronuncia da parte della Giunta regionale entro
sessanta giorni dal deposito del ricorso a mani del funzionario
responsabile della tenuta dell'albo delle imprese artigiane, di cui
al precedente art. 4, equivale ad accoglimento. Il funzionario
rilascia ricevuta ed è responsabile dell'istruttoria del
ricorso.
5. La decisione della Giunta regionale può essere impugnata
dall'impresa, entro sessanta giorni dalla notificazione del
relativo provvedimento, davanti al Tribunale di Aosta che decide in
camera di consiglio sentito il pubblico Ministero.
6. La notificazione del provvedimento della Giunta regionale è
fatta a mezzo lettera raccomandata con ricevuta di ritorno a cura
del funzionario responsabile della tenuta dell'albo delle imprese
artigiane di cui al precedente art. 4 entro i dieci giorni
successivi.
7. La Commissione regionale per l'artigianato di cui al
successivo art. 9, adotta i provvedimenti conseguenti alle
decisioni della Giunta regionale e del Tribunale di Aosta.
PRESIDENTE:
All'articolo 8 ci sono due emendamenti
sostitutivi presentati dall'Assessore Lanivi, di cui do
lettura:
Il 4° comma è sostituito con il seguente:
"4. La mancata pronuncia da parte della Giunta regionale entro
novanta giorni dal deposito del ricorso presso l'ufficio competente
per la tenuta dell'albo delle imprese artigiane di cui al
precedente art. 4, equivale ad accoglimento. L'ufficio rilascia
ricevuta dell'avvenuto deposito".
Il 6° comma è sostituito con il seguente:
"6. La notificazione del provvedimento della Giunta regionale è
fatta a mezzo lettera raccomandata con ricevuta di ritorno a cura
dell'ufficio competente per la tenuta dell'albo delle imprese
artigiane di cui al precedente art. 4, entro i dieci giorni
successivi alla data di esecutività della relativa
deliberazione".
Li metto in votazione:
ESITO DELLA VOTAZIONE
Presenti, votanti e favorevoli: 31
Il Consiglio approva all'unanimità
PRESIDENTE:
Metto in votazione l'articolo 8 nel testo
così emendato:
ART. 8
(Ricorsi in materia di iscrizioni, modificazioni e cancellazione
dallo albo delle imprese artigiane)
1. Contro i provvedimenti della Commissione regionale per
l'artigianato di cui al successivo art. 9, in materia di
iscrizione, modificazione e cancellazione dall'albo delle imprese
artigiane di cui al precedente art. 4, compresi quelli adottati a
seguito di accertamento d'ufficio o di revisione quinquennale, è
ammesso ricorso alla Giunta regionale entro sessanta giorni dalla
notificazione.
2. Analogo ricorso, e con le stesse modalità è ammesso, entro
sessanta giorni dalla notificazione del provvedimento, in materia
di iscrizione e cancellazione dalla sezione separata dei consorzi e
degli enti consortili di cui al precedente art. 6.
3. Il ricorso alla Giunta regionale ha effetto sospensivo. La
Giunta regionale decide in via definitiva, su proposta
dell'Assessore regionale dell'industria, del commercio,
dell'artigianato e dei trasporti, sentita la Commissione regionale
per l'artigianato di cui al successivo art. 9.
4. La mancata pronuncia da parte della Giunta regionale entro
novanta giorni dal deposito del ricorso presso l'ufficio competente
per la tenuta dell'albo delle imprese artigiane di cui al
precedente art. 4, equivale ad accoglimento. L'ufficio rilascia
ricevuta dell'avvenuto deposito.
5. La decisione della Giunta regionale può essere impugnata
dall'impresa, entro sessanta giorni dalla notificazione del
relativo provvedimento, davanti al Tribunale di Aosta che decide in
camera di consiglio sentito il pubblico Ministero.
6. La notificazione del provvedimento della Giunta regionale è
fatta a mezzo lettera raccomandata con ricevuta di ritorno a cura
dell'ufficio competente per la tenuta dell'albo delle imprese
artigiane di cui al precedente art. 4, entro i dieci giorni
successivi alla data di esecutività della relativa
deliberazione.
7. La Commissione regionale per l'artigianato di cui al
successivo art. , adotta i provvedimenti conseguenti alle decisioni
della Giunta regionale e del Tribunale di Aosta.
ESITO DELLA VOTAZIONE
Presenti, votanti e favorevoli: 31
Il Consiglio approva all'unanimità
PRESIDENTE:
Do lettura dell'articolo 9:
TITOLO III
COMMISSIONE REGIONALE PER L'ARTIGIANATO
ART. 9
(Funzioni della Commissione regionale per l'artigianato)
1. E' istituita presso l'Assessorato regionale dell'industria,
del commercio, dell'artigianato e dei trasporti la Commissione
regionale per l'artigianato.
2. La Commissione svolge le funzioni riguardanti la tenuta
dell'albo delle imprese artigiane e l'accertamento dei requisiti di
cui ai precedenti artt. 1, 2 e 3.
3. Inoltre la Commissione:
- esprime pareri su disegni di legge in materia di
artigianato;
- formula proposte in ordine a problemi concernenti
l'artigianato, con particolare riguardo alla programmazione
economica e urbanistica, al credito, alla formazione e
aggiornamento professionale, all'assistenza tecnica, artistica e
commerciale a favore delle imprese artigiane;
- esprime pareri sui ricorsi presentati alla Giunta regionale in
materia di iscrizione, modificazione e cancellazione dall'albo
delle imprese artigiane;
- dispone la revisione quinquennale dell'albo delle imprese
artigiane.
4. Ai componenti della Commissione regionale per l'artigianato è
corrisposto per ogni seduta valida un gettone di presenza pari alla
diaria giornaliera dei consiglieri regionali, oltre al rimborso
delle spese di viaggio effettivamente sostenute, nella misura
prevista per il personale dipendente dell'Amministrazione
regionale.
PRESIDENTE:
Metto in votazione l'articolo 9:
ESITO DELLA VOTAZIONE
Presenti, votanti e favorevoli: 31
Il Consiglio approva all'unanimità
PRESIDENTE:
Do lettura dell'articolo 10:
ART. 10
(Costituzione e composizione della Commissione regionale per
l'artigianato)
1. La Commissione regionale per l'artigianato è nominata dalla
Giunta regionale su proposta dell'Assessore regionale
dell'industria, del commercio, dell'artigianato e dei trasporti.
Rimane in carica per cinque anni e svolge le proprie funzioni fino
al suo rinnovo.
2. La Commissione regionale per l'artigianato è composta come
segue:
- otto membri titolari di imprese artigiane che svolgano
l'attività nel territorio della Valle d'Aosta da almeno tre anni
eletti dalle imprese iscritte all'albo di cui al precedente art.
4;
- tre membri esperti designati dalle Associazioni di
rappresentanza delle imprese artigiane;
- un membro esperto designato dall'Assessore regionale
dell'industria, del commercio, dell'artigianato e dei
trasporti;
- un rappresentante de l'Institut Valdôtain de l'Artisanat
typique designato dal consiglio di amministrazione;
- quattro rappresentanti dei lavoratori dipendenti di imprese
artigiane designati dalle organizzazioni sindacali.
3. Il funzionario responsabile della tenuta dell'albo di cui al
precedente art. 4, svolge i compiti di segretario.
4. Per lo svolgimento delle funzioni di cui al 2° comma del
precedente art. 9 la composizione della Commissione è integrata con
il Direttore della sede regionale dell'Istituto Nazionale della
Previdenza Sociale o suo delegato e con un rappresentante
dell'Ufficio regionale del lavoro e della massima occupazione.
5. Le riunioni della Commissione sono valide se sono presenti la
maggioranza dei componenti e, per le funzioni di cui al 2° comma
del precedente art. 9, i rappresentanti dell'Istituto Nazionale
della Previdenza Sociale e dell'Ufficio del lavoro e della massima
occupazione.
6. La Commissione decide, in ogni caso, a maggioranza dei voti
dei presenti. In caso di parità prevale il voto del Presidente.
7. Il Presidente della Commissione è scelto tra i membri eletti
ed è nominato nel corso della prima riunione. Può essere nominato
anche un Vice Presidente che sostituisce il Presidente in caso di
impedimento.
8. La Commissione è convocata per iniziativa del Presidente o su
richiesta di un terzo dei membri eletti o dell'Assessore regionale
dell'industria, del commercio, dell'artigianato e dei trasporti che
può partecipare alle riunioni.
9. All'insediamento della Commissione regionale per
l'artigianato provvede l'Assessore regionale dell'industria, del
commercio, dell'artigianato e dei trasporti.
PRESIDENTE:
All'art. 10 esistono cinque emendamenti, più
un nuovo comma, dell'Assessore e delle Commissioni.
Do lettura dell'emendamento presentato dalle Commissioni:
Al 1° alinea del 2° comma le parole"otto membri" sono
sostituite con le parole "dieci membri".
Il 2° alinea del 2° comma è sostituito con il seguente: "quattro
membri esperti, residenti in Valle d'Aosta da almeno tre anni,
designati dalle Associazioni di rappresentanza delle imprese
artigiane".
Li metto in votazione:
ESITO DELLA VOTAZIONE
Presenti, votanti e favorevoli: 31
Il Consiglio approva all'unanimità
PRESIDENTE:
Do lettura degli emendamenti presentati
dall'Assessore Lanivi:
Il 1° comma è sostituito dal seguente: "1. La Commissione
regionale per l'artigianato è nominata dalla Giunta regionale su
proposta dell'Assessore regionale dell'industria, del commercio,
dell'artigianato e dei trasporti entro trenta giorni dalla data di
proclamazione dei risultati delle elezioni per la designazione dei
membri elettivi. Rimane in carica cinque anni e svolge le proprie
funzioni fino al suo rinnovo".
Il 4° comma è sostituito con il seguente:
"4. Per lo svolgimento delle funzioni di cui al 2° comma del
precedente art. 9, la composizione della Commissione è integrata
con il Direttore della sede di Aosta dell'Istituto Nazionale della
Previdenza sociale o suo delegato e con un rappresentante
dell'Ufficio regionale del lavoro e della massima occupazione per
la Valle d'Aosta".
Il 5° comma è sostituito con il seguente:
"5. Le riunioni della Commissione sono valide se è presente la
maggioranza dei componenti".
E' inserito il seguente decimo comma: "10. In caso di
persistenti e gravi irregolarità o di mancato funzionamento della
Commissione, la Giunta regionale ne dispone lo scioglimento su
proposta dell'Assessore regionale dell'industria, del commercio,
dell'artigianato e dei trasporti.
Durante il periodo di vacanza della Commissione, le funzioni
riguardanti la tenuta dell'albo delle imprese artigiane e
l'accertamento dei requisiti di cui ai precedenti articoli, 1, 2 e
3 sono svolte dall'Assessorato. Le procedure per la ricostruzione
della Commissione sono avviate nei trenta giorni successivi al
provvedimento di scioglimento".
Li metto in votazione:
ESITO DELLA VOTAZIONE
Presenti, votanti e favorevoli: 31
Il Consiglio approva all'unanimità
PRESIDENTE:
Metto in votazione l'articolo 10 nel testo
così emendato:
ART. 10
(Costituzione e composizione della Commissione regionale per
l'artigianato)
1. La Commissione regionale per l'artigianato è nominata dalla
Giunta regionale su proposta dell'Assessore regionale
dell'industria, del commercio, dell'artigianato e dei trasporti
entro trenta giorni dalla data di proclamazione dei risultati delle
elezioni per la designazione dei membri elettivi. Rimane in carica
cinque anni e svolge le proprie funzioni fino al suo rinnovo.
2. La Commissione regionale per l'artigianato è composta come
segue:
- dieci membri titolari di imprese artigiane che svolgano
l'attività nel territorio della Valle d'Aosta da almeno tre anni
eletti dalle imprese iscritte all'albo di cui al precedente art.
4;
- quattro membri esperti, residenti in Valle d'Aosta da almeno
tre anni, designati dalle Associazioni di rappresentanza delle
imprese artigiane;
- un membro esperto designato dall'Assessore regionale
dell'industria, del commercio, dell'artigianato e dei
trasporti;
- un rappresentante de l'Institut Valdôtain de l'Artisanat
typique designato dal consiglio di amministrazione;
- quattro rappresentanti dei lavoratori dipendenti di imprese
artigiane designati dalle organizzazioni sindacali.
3. Il funzionario responsabile della tenuta dell'albo di cui al
precedente art. 4, svolge i compiti di segretario.
4.
Per lo svolgimento delle funzioni di cui al 2°
comma del precedente art. 9, la composizione della Commissione è
integrata con il Direttore della sede di Aosta dell'Istituto
Nazionale della Previdenza sociale o suo delegato e con un
rappresentante dell'Ufficio regionale del lavoro e della massima
occupazione per la Valle d'Aosta.
5. Le riunioni della Commissione sono valide se è presente la
maggioranza dei componenti.
6. La Commissione decide, in ogni caso, a maggioranza dei voti
dei presenti. In caso di parità prevale il voto del Presidente.
7. Il Presidente della Commissione è scelto tra i membri eletti
ed è nominato nel corso della prima riunione. Può essere nominato
anche un Vice Presidente che sostituisce il Presidente in caso di
impedimento.
8. La Commissione è convocata per iniziativa del Presidente o su
richiesta di un terzo dei membri eletti o dell'Assessore regionale
dell'industria, del commercio, dell'artigianato e dei trasporti che
può partecipare alle riunioni.
9. All'insediamento della Commissione regionale per
l'artigianato provvede l'Assessore regionale dell'industria, del
commercio, dell'artigianato e dei trasporti.
10. In caso di persistenti e gravi irregolarità o di mancato
funzionamento della Commissione, la Giunta regionale ne dispone lo
scioglimento su proposta dell'Assessore regionale dell'industria,
del commercio, dell'artigianato e dei trasporti.
Durante il periodo di vacanza della Commissione, le funzioni
riguardanti la tenuta dell'albo delle imprese artigiane e
l'accertamento dei requisiti di cui ai precedenti articoli 1, 2 e 3
sono svolte dall'Assessorato. Le procedure per la ricostituzione
della Commissione sono avviate nei trenta giorni successivi al
provvedimento di scioglimento.
ESITO DELLA VOTAZIONE
Presenti, votanti e favorevoli: 31
Il Consiglio approva all'unanimità
PRESIDENTE:
Do lettura dell'articolo 11:
TITOLO IV
MODALITA' PER LA ELEZIONE DEI RAPPRESENTANTI DELLE IMPRESE
ARTIGIANE NELLA COMMISSIONE REGIONALE PER L'ARTIGIANATO
ART. 11
(Presentazione delle liste dei candidati)
1. La elezione dei rappresentanti delle imprese artigiane nella
Commissione regionale per l'artigianato di cui al 2° comma del
precedente art. 10 avviene mediante suffragio diretto con sistema
proporzionale sulla base di liste di candidati.
2.
Le liste possono contenere un numero massimo di
otto candidati.
3. Le liste dei candidati, sottoscritte da almeno cinquanta
elettori, devono essere presentate, entro le dodici del ventesimo
giorno prima di quello fissato per le operazioni di voto,
all'Ufficio elettorale costituito presso l'Assessorato regionale
dell'industria, del commercio, dell'artigianato e dei trasporti, di
cui al successivo art. 13.
4. L'accettazione della candidatura e la sottoscrizione dei
presentatori devono essere autenticate da un notaio. Alla lista
vanno allegati i certificati attestanti l'iscrizione dei candidati
e dei presentatori all'albo delle imprese artigiane di cui al
precedente art. 4 e la relativa data di nascita.
5. Possono presentarsi candidati i titolari di imprese iscritte
da almeno tre anni prima del giorno fissato per le operazioni di
voto all'albo delle imprese artigiane di cui al precedente art.
4.
PRESIDENTE:
All'art. 11 c'è un emendamento della
Commissione di cui do lettura:
Al 2° comma le parole "otto candidati" sono sostituite con le
parole "dieci candidati".
Lo metto in votazione:
ESITO DELLA VOTAZIONE
Presenti, votanti e favorevoli: 31
Il Consiglio approva all'unanimità
PRESIDENTE:
Metto in votazione l'articolo 11 nel testo
così emendato:
ART. 11
(Presentazione delle liste dei candidati)
1. La elezione dei rappresentanti delle imprese artigiane nella
Commissione regionale per l'artigianato di cui al 2° comma del
precedente art. 10 avviene mediante suffragio diretto con sistema
proporzionale sulla base di liste di candidati.
2. Le liste possono contenere un numero massimo di dieci
candidati.
3. Le liste dei candidati, sottoscritte da almeno cinquanta
elettori, devono essere presentate, entro le dodici del ventesimo
giorno prima di quello fissato per le operazioni di voto,
all'Ufficio elettorale costituito presso l'Assessorato regionale
dell'industria, del commercio, dell'artigianato e dei trasporti, di
cui al successivo art. 13.
4. L'accettazione della candidatura e la sottoscrizione dei
presentatori devono essere autenticate da un notaio. Alla lista
vanno allegati i certificati attestanti l'iscrizione dei candidati
e dei presentatori all'albo delle imprese artigiane di cui al
precedente art. 4 e la relativa data di nascita.
5. Possono presentarsi candidati i titolari di imprese iscritte
da almeno tre anni prima del giorno fissato per le operazioni di
voto all'albo delle imprese artigiane di cui al precedente art.
4.
ESITO DELLA VOTAZIONE
Presenti, votanti e favorevoli: 31
Il Consiglio approva all'unanimità
PRESIDENTE:
Do lettura dell'articolo 12:
ART. 12
(Elettorato attivo)
1. L'elettorato attivo spetta ai titolari delle imprese, singole
o costituite in forma associata, iscritte all'albo delle imprese
artigiane di cui al precedente art. 4 alla data del giorno nel
quale vengono indette le elezioni. Le imprese costituite in forma
associata hanno diritto ad un solo voto che viene espresso dalla
persona che ha la rappresentanza legale della società.
2. La cancellazione in data successiva comporta la perdita
dell'elettorato attivo e passivo per i candidati e la decadenza per
gli eletti.
3. In questo ultimo caso si procede alla sostituzione con il
primo candidato non eletto della stessa lista. Se questo non è
possibile, possono essere svolte elezioni suppletive con le
modalità riportate nel titolo IV della presente legge.
4. Non beneficiano dell'elettorato attivo e passivo i consorzi,
le società consortili e le associazioni tra imprese artigiane di
cui al precedente articolo 6.
PRESIDENTE:
Metto in votazione l'articolo 12:
ESITO DELLA VOTAZIONE
Presenti, votanti e favorevoli: 31
Il Consiglio approva all'unanimità
PRESIDENTE:
Do lettura dell'articolo 13:
ART. 13
(Costituzione dell'ufficio elettorale)
1. Per lo svolgimento delle elezioni dei rappresentanti delle
imprese artigiane è costituito presso l'Assessorato regionale
dell'industria, del commercio, dell'artigianato e dei trasporti,
con provvedimento del Presidente della Giunta regionale, un Ufficio
elettorale composto da tre titolari di imprese artigiane designati
dalle Associazioni di rappresentanza delle imprese artigiane. La
Presidenza di detto Ufficio elettorale è affidata al funzionario
responsabile dell'Ufficio elettorale dell'Amministrazione
regionale.
2. Funge da segretario il funzionario responsabile della tenuta
dell'albo delle imprese artigiane di cui al precedente art. 4.
3. L'insediamento dell'Ufficio elettorale deve avvenire almeno
sessanta giorni prima di quello fissato per le operazioni di
voto.
4. L'Ufficio elettorale di cui al 1° comma del presente articolo
provvede alla formazione delle liste degli elettori, a ricevere le
liste dei candidati, a controllarne la regolarità, a nominare i
componenti dei seggi elettorali, a sovraintendere alle operazioni
di voto e a proclamare i risultati delle votazioni.
5. Le liste degli elettori sono pubblicate all'albo
dell'Amministrazione regionale e agli albi pretori dei comuni
almeno venti giorni prima e le liste ufficiali dei candidati almeno
cinque giorni prima di quello fissato per le operazioni di
voto.
PRESIDENTE:
All'art. 13 vi è un emendamento della
Commissione di cui do lettura:
Al 1° comma le parole "un Ufficio elettorale composto da tre
titolari" sono sostituite con le parole "un Ufficio elettorale
composto da quattro titolari ".
Lo metto in votazione:
ESITO DELLA VOTAZIONE
Presenti, votanti e favorevoli: 31
Il Consiglio approva all'unanimità
PRESIDENTE:
Metto in votazione l'articolo 13 nel testo
così emendato:
ART. 13
(Costituzione dell'ufficio elettorale)
1. Per lo svolgimento delle elezioni dei rappresentanti delle
imprese artigiane è costituito presso l'Assessorato regionale
dell'industria, del commercio, dell'artigianato e dei trasporti,
con provvedimento del Presidente della Giunta regionale, un Ufficio
elettorale composto da quattro titolari di imprese artigiane
designati dalle Associazioni di rappresentanza delle imprese
artigiane. La Presidenza di detto Ufficio elettorale è affidata al
funzionario responsabile dell'ufficio elettorale
dell'Amministrazione regionale.
2. Funge da segretario il funzionario responsabile della tenuta
dell'albo delle imprese artigiane di cui al precedente art. 4.
3. L'insediamento dell'Ufficio elettorale deve avvenire almeno
sessanta giorni prima di quello fissato per le operazioni di
voto.
4. L'Ufficio elettorale di cui al 1° comma del presente articolo
provvede alla formazione delle liste degli elettori, a ricevere le
liste dei candidati, a controllarne la regolarità, a nominare i
componenti dei seggi elettorali, a sovraintendere alle operazioni
di voto e a proclamare i risultati delle votazioni.
5. Le liste degli elettori sono pubblicate all'albo
dell'Amministrazione regionale e agli albi pretori dei comuni
almeno venti giorni prima e le liste ufficiali dei candidati almeno
cinque giorni prima di quello fissato per le operazioni di
voto.
ESITO DELLA VOTAZIONE
Presenti, votanti e favorevoli: 31
Il Consiglio approva all'unanimità
PRESIDENTE:
Do lettura dell'articolo 14:
ART. 14
(Manifesto elettorale e composizione dei seggi
elettorali)
1. Le elezioni sono indette dal Presidente della Giunta
regionale sessanta giorni prima della scadenza quinquennale della
commissione regionale per l'artigianato di cui al precedente art. 9
e si svolgono entro i trenta giorni successivi.
2. Le elezioni per la designazione dei membri elettivi di cui al
precedente articolo 10 non possono comunque svolgersi nell'anno nel
quale avvengono le elezioni per il rinnovo del Consiglio regionale.
In caso di coincidenza delle due elezioni la durata della
Commissione regionale per l'artigianato di cui al precedente
articolo 9 è prorogata all'anno successivo.
3. Il provvedimento del Presidente della Giunta regionale indica
le modalità e i termini per la presentazione delle liste di
candidati, il numero delle sezioni elettorali, il luogo, il giorno
e l'ora di svolgimento delle operazioni di voto. Le sezioni
elettorali dovranno possibilmente coincidere con il territorio
delle Comunità Montane.
4. Il provvedimento del Presidente della Giunta regionale è reso
pubblico a mezzo avviso da affiggere agli albi pretori dei comuni e
all'albo dell'Amministrazione regionale.
5.
Le operazioni di voto si svolgono in giorno
festivo. I seggi elettorali si insediano almeno un'ora prima
dell'inizio delle operazioni di voto.
6. Ogni seggio elettorale è composto da un Presidente e da due
scrutatori nominati dall'Ufficio elettorale di cui al precedente
art. 13 tra titolari di imprese iscritte all'albo delle imprese
artigiane di cui al precedente art. 4.
7. I segretari sono nominati dall'Assessore regionale
dell'industria, del commercio, dell'artigianato e dei trasporti tra
il personale dipendente dell'Amministrazione regionale.
8. Le Associazioni di rappresentanza delle imprese artigiane
possono designare per ogni seggio elettorale un proprio
rappresentante che è ammesso ad assistere alle operazioni di
voto.
PRESIDENTE:
Metto in votazione l'articolo 14:
ESITO DELLA VOTAZIONE
Presenti, votanti e favorevoli: 31
Il Consiglio approva all'unanimità
PRESIDENTE:
Do lettura dell'articolo 15:
ART. 15
(Operazioni di voto)
1. L'espressione del voto avviene a mezzo scheda predisposta
dall'Ufficio elettorale di cui al precedente art. 13 in modo che
sia garantita la segretezza del voto.
2. Sulla scheda è riportato il numero di contrassegno della
lista. Apposito spazio è riservato per le indicazioni delle
preferenze.
3. Il numero della lista è attribuito dall'Ufficio elettorale di
cui al precedente art. 13, secondo l'ordine di presentazione. Di
tale operazione è redatto processo verbale in duplice copia, di cui
una è consegnata ai presentatori della lista.
4. Le schede usate per la votazione devono essere vidimate dal
Presidente del seggio elettorale e da uno sconosciuto.
5. Il voto si esprime tracciando un segno chiaro ed
intelligibile nello spazio riservato per il voto di lista. Ogni
elettore può esprimere tre preferenze riportando il nome o il
numero che contraddistingue il candidato prescelto della lista
votata.
6. Nei locali dove si svolgono le operazioni di voto devono
essere affisse in modo visibile le liste dei candidati. Nel seggio
elettorale non può essere svolta propaganda elettorale.
7. Le operazioni di voto hanno inizio e terminano all'ora
fissata dal Presidente della Giunta regionale nel provvedimento di
cui al 3° comma del precedente art. 14. Gli elettori presenti nel
seggio elettorale all'ora di chiusura sono ammessi a votare.
8. Lo scrutinio delle schede ha inizio subito dopo la chiusura
del seggio elettorale. Di tutte le operazioni di voto è redatto a
cura del Presidente e del segretario del seggio elettorale processo
verbale, in duplice copia, che deve riportare il numero degli
aventi diritto al voto, il numero dei votanti, il numero delle
schede valide, il numero delle schede bianche, il numero delle
schede nulle, i voti riportati da ciascuna lista e il numero delle
preferenze attribuite ad ogni candidato.
9. I verbali sono consegnati, unitamente alle schede
inutilizzate per la votazione e a quelle non utilizzate, in plico
chiuso all'Ufficio elettorale di cui al precedente art-. 13, che
provvede entro 20 giorni da quello nel quale si sono effettuate le
operazioni di voto alla proclamazione dei risultati. Per la
designazione degli eletti si applicano le disposizioni che
disciplinano le elezioni dei Consigli comunali nei Comuni con
popolazione superiore a cinquemila abitanti.
10. L'elenco degli eletti è reso noto mediante avviso da
affiggere agli albi pretori dei Comuni e all'albo
dell'Amministrazione regionale.
PRESIDENTE:
All'art. 15 vi è un emendamento presentato
dall'Assessore Lanivi di cui do lettura:
Al 9° comma le parole "unitamente alle schede inutilizzate
per la votazione" sono sostituite dalle parole "unitamente alle
schede utilizzate per le votazioni".
Lo metto in approvazione:
ESITO DELLA VOTAZIONE
Presenti, votanti e favorevoli: 31
Il Consiglio approva all'unanimità
PRESIDENTE:
Metto in votazione l'articolo 15 nel testo
così emendato:
ART. 15
(Operazioni di voto)
1. L'espressione del voto avviene a mezzo scheda predisposta
dall'Ufficio elettorale di cui al precedente art. 13 in modo che
sia garantita la segretezza del voto.
2. Sulla scheda è riportato il numero di contrassegno della
lista. Apposito spazio è riservato per le indicazioni delle
preferenze.
3. Il numero della lista è attribuito dall'Ufficio elettorale di
cui al precedente art. 13, secondo l'ordine di presentazione. Di
tale operazione è redatto processo verbale in duplice copia, di cui
una è consegnata ai presentatori della lista.
4. Le schede usate per la votazione devono essere vidimate dal
Presidente del seggio elettorale e da uno scrutatore.
5. Il voto si esprime tracciando un segno chiaro ed
intelligibile nello spazio riservato per il voto di lista. Ogni
elettore può esprimere tre preferenze riportando il nome o il
numero che contraddistingue il candidato prescelto della lista
votata.
6. Nei locali dove si svolgono le operazioni di voto devono
essere affisse in modo visibile le liste dei candidati. Nel seggio
elettorale non può essere svolta propaganda elettorale.
7. Le operazioni di voto hanno inizio e terminano all'ora
fissata dal Presidente della Giunta regionale nel provvedimento di
cui al 3° comma del precedente art. 14. Gli elettori presenti nel
seggio elettorale all'ora di chiusura sono ammessi a votare.
8. Lo scrutinio delle schede ha inizio subito dopo la chiusura
del seggio elettorale. Di tutte le operazioni di voto è redatto a
cura del Presidente e del segretario del seggio elettorale processo
verbale, in duplice copia, che deve riportare il numero degli
aventi diritto al voto, il numero dei votanti, il numero delle
schede valide, il numero delle schede bianche, il numero delle
schede nulle, i voti riportati da ciascuna lista e il numero delle
preferenze attribuite ad ogni candidato.
9. I verbali sono consegnati, unitamente alle schede utilizzate
per le votazioni e a quelle non utilizzate, in plico chiuso
all'Ufficio elettorale di cui al precedente art. 13, che provvede
entro 20 giorni da quello nel quale si sono effettuate le
operazioni di voto alla proclamazione dei risultati. Per la
designazione degli eletti si applicano le disposizioni che
disciplinano le elezioni dei Consigli comunali nei Comuni con
popolazione superiore a cinquemila abitanti.
10. L'elenco degli eletti è reso noto mediante avviso da
affiggere agli albi pretori dei Comuni e all'albo
dell'Amministrazione regionale.
ESITO DELLA VOTAZIONE
Presenti, votanti e favorevoli: 31
Il Consiglio approva all'unanimità
PRESIDENTE:
Do lettura dell'articolo 16:
ART. 16
(Ricorso in materia di operazioni elettorali)
1. Contro eventuali irregolarità comunque concernenti le
operazioni elettorali, comprese la presentazione e l'accettazione
delle liste, i candidati, i rappresentanti di lista e le
associazioni di rappresentanza delle imprese artigiane possono
presentare ricorso, entro trenta giorni dalla proclamazione dei
risultati, alla Giunta regionale che decide in via definitiva.
2. Per quanto non previsto nei precedenti articoli del presente
titolo IV si applicano le disposizioni che disciplinano le elezioni
dei Consigli comunali nei comuni con popolazione superiore a
cinquemila abitanti.
PRESIDENTE:
Metto in votazione l'articolo 16:
ESITO DELLA VOTAZIONE
Presenti, votanti e favorevoli: 31
Il Consiglio approva all'unanimità
PRESIDENTE:
Do lettura dell'articolo 17:
TITOLO VI
MAESTRO ARTIGIANO E BOTTEGA-SCUOLA
ART. 17
(Titolo di maestro artigiano)
1.
È istituito il titolo di maestro artigiano.
2. È maestro artigiano il titolare di impresa artigiana iscritta
all'albo di cui al precedente art. 4 che svolge un'attività
lavorativa che richiede il possesso di specifiche cognizioni
tecniche o che presenta particolare interesse artistico.
3. Le attività lavorative per le quali è possibile il
conferimento del titolo di maestro artigiano sono individuate con
provvedimento della Giunta regionale su proposta dell'Assessore
regionale dell'industria, del commercio, dell'artigianato e dei
trasporti sentite la Commissione regionale per l'artigianato di cui
al precedente art. 9 e le Associazioni di categoria delle imprese
artigiane.
PRESIDENTE:
Metto in votazione l'articolo 17:
ESITO DELLA VOTAZIONE
Presenti, votanti e favorevoli: 31
Il Consiglio approva all'unanimità
PRESIDENTE:
Do lettura dell'articolo 18:
ART. 18
(Requisiti per ottenere il riconoscimento del titolo di maestro
artigiano)
1. Per ottenere il riconoscimento del titolo di maestro
artigiano sono necessari i seguenti requisiti:
a)
avere compiuto almeno 35 anni di età;
b)
avere esercitato ininterrottamente per almeno 15
anni l'attività lavorativa per la quale si richiede il
riconoscimento del titolo di maestro artigiano;
c)
essere in possesso di un elevato grado di capacità
tecnico-professionale ed imprenditoriale;
d)
disporre di attrezzature idonee alla formazione
professionale degli apprendisti.
PRESIDENTE:
Metto in votazione l'articolo 18:
ESITO DELLA VOTAZIONE
Presenti, votanti e favorevoli: 31
Il Consiglio approva all'unanimità
PRESIDENTE:
Do lettura dell'articolo 19:
ART. 19
(Riconoscimento del titolo di maestro artigiano)
1. Il titolo di maestro artigiano è riconosciuto con
provvedimento della Giunta regionale su proposta dell'Assessore
regionale dell'industria, del commercio, dell'artigianato e dei
trasporti.
2. Il possesso della capacità di cui alla lettera c) del
precedente art. 18 è documentato mediante il superamento di un
esame comprendente:
a) prova orale vertente su nozioni tecnologiche, di cultura
generale e di amministrazione aziendale;
b) prova pratica intesa ad accertare le capacità
professionali.
3. Le prove sono sostenute davanti alla Commissione regionale
per l'artigianato di cui al precedente art. 9 integrata da esperti
designati dall'Assessore regionale dell'industria, del commercio,
dell'artigianato e dei trasporti.
4. Il programma di esame, per ciascuna attività lavorativa e le
modalità di svolgimento sono stabiliti con provvedimento della
Giunta regionale su proposta dell'Assessore regionale
dell'industria, del commercio, dell'artigianato e dei trasporti
sentite le Associazioni di categoria delle imprese regionali e la
Commissione regionale per l'artigianato di cui al precedente art.
9.
PRESIDENTE:
All'art. 19 vi è l'emendamento dell'Assessore
Lanivi, di cui do lettura:
Al 4° comma, penultima riga, le parole "delle imprese
regionali" sono sostituite dalle parole "delle imprese
artigiane".
Lo metto in votazione.
ESITO DELLA VOTAZIONE
Presenti, votanti e favorevoli: 31
Il Consiglio approva all'unanimità
PRESIDENTE:
Metto in votazione l'articolo 19 nel testo
così emendato:
ART. 19
(Riconoscimento del titolo di maestro artigiano)
1. Il titolo di maestro artigiano è riconosciuto con
provvedimento della Giunta regionale su proposta dell'Assessore
regionale dell'industria, del commercio, dell'artigianato e dei
trasporti.
2. Il possesso della capacità di cui alla lettera c) del
precedente art. 18 è documentato mediante il superamento di un
esame comprendente:
a) prova orale vertente su nozioni tecnologiche, di cultura
generale e di amministrazione aziendale;
b) prova pratica intesa ad accertare le capacità
professionali.
3. Le prove sono sostenute davanti alla Commissione regionale
per l'artigianato di cui al precedente art. 9 integrata da esperti
designati dall'Assessore regionale dell'industria, del commercio,
dell'artigianato e dei trasporti.
4. Il programma di esame, per ciascuna attività lavorativa e le
modalità di svolgimento sono stabiliti con provvedimento della
Giunta regionale su proposta dell'Assessore regionale
dell'industria, del commercio, dell'artigianato e dei trasporti
sentite le Associazioni di categoria delle imprese artigiane e la
Commissione regionale per l'artigianato di cui al precedente art.
9.
ESITO DELLA VOTAZIONE
Presenti, votanti e favorevoli: 31
Il Consiglio approva all'unanimità
PRESIDENTE:
Do lettura dell'articolo 20:
ART. 20
(Modalità per ottenere il riconoscimento del titolo di maestro
artigiano)
1. Le domande per ottenere il riconoscimento del titolo di
maestro artigiano vanno presentate all'Assessore regionale
dell'industria, del commercio, dell'artigianato e dei trasporti,
unitamente alla documentazione attestante il possesso dei requisiti
di cui alle lettere a), b) e d) del precedente art. 18.
2. Il possesso del requisito di cui alla lettera d) è dimostrato
con l'indicazione dei laboratori e delle attrezzature di cui
dispone l'azienda.
PRESIDENTE:
Metto in votazione l'articolo 20:
ESITO DELLA VOTAZIONE
Presenti, votanti e favorevoli: 31
Il Consiglio approva all'unanimità
PRESIDENTE:
Do lettura dell'articolo 21:
ART. 21
(Effetti del riconoscimento del titolo di maestro-artigiano)
1. Il riconoscimento del titolo di maestro artigiano dà diritto
alla relativa annotazione all'albo delle imprese artigiane di cui
al precedente art. 4 e può essere usato nella denominazione della
ditta, insegna o marchio.
2. Le annotazioni avvengono d'ufficio e sono disposte dalla
Commissione regionale per l'artigianato di cui al precedente art.
9.
3. Il riconoscimento del titolo deve essere espressamente
menzionato sul certificato di iscrizione all'albo delle imprese
artigiane di cui al precedente art. 4.
4. L'uso del titolo di maestro artigiano è vietato a chiunque
non ne abbia ottenuto il riconoscimento con le modalità indicate
negli articoli del presente titolo V che deve comunque risultare
dalla annotazione nell'albo delle imprese artigiane di cui al
precedente articolo.
5. Chi viola tale divieto è punito con la sanzione
amministrativa del pagamento di una somma di denaro fino a lire
cinquemilioni, con il rispetto delle procedure di cui alla legge
24.11.1981, n. 689.
PRESIDENTE:
Metto in votazione l'articolo 21:
ESITO DELLA VOTAZIONE
Presenti, votanti e favorevoli: 31
Il Consiglio approva all'unanimità
PRESIDENTE:
Do lettura dell'articolo 22:
ART. 22
(Bottega-scuola)
1.
I laboratori di imprese artigiane il cui titolare
ha ottenuto il riconoscimento del titolo di maestro artigiano
possono costituirsi in bottega-scuola.
2. Il riconoscimento di bottega-scuola avviene con provvedimento
della Giunta regionale su proposta dell'Assessore regionale
dell'industria, del commercio, dell'artigianato e dei trasporti
sentita la Commissione regionale per l'artigianato di cui al
precedente art. 9.
3. Per ottenere il riconoscimento di bottega-scuola l'impresa
artigiana deve dimostrare di essere in grado di fornire agli
apprendisti una specifica qualifica professionale, attraverso le
capacità ed il lavoro del maestro artigiano titolare dell'azienda,
nonchè attraverso l'attrezzatura posseduta ed utilizzata.
4. Il riconoscimento di bottega-scuola è revocabile quando
vengano a mancare i requisiti sui cui è fondato.
5. La bottega-scuola può essere costituita anche da più imprese
artigiane esercitanti la medesima attività, purchè i titolari siano
in possesso del titolo di maestro artigiano.
6. Con provvedimento della Giunta regionale, su proposta
dell'Assessore regionale dell'industria, del commercio,
dell'artigianato e dei trasporti, saranno precisate le
caratteristiche e le modalità di costituzione e di funzionamento
delle botteghe-scuola, in particolare per quello che riguarda lo
svolgimento dell'attività addestrativa degli apprendisti che dovrà
comunque essere coerente con quanto disposto dalla L.R. 5.5.1983,
n. 28, e successive modificazioni ed integrazioni, sentite le
Associazioni di rappresentanza delle imprese artigiane.
PRESIDENTE:
Metto in votazione l'articolo 22:
ESITO DELLA VOTAZIONE
Presenti, votanti e favorevoli: 31
Il Consiglio approva all'unanimità
PRESIDENTE:
Do lettura dell'articolo 23:
ART. 23
(Elenco delle botteghe-scuola)
1. È istituito presso l'Assessorato regionale dell'Industria,
del commercio, dell'artigianato e dei trasporti l'elenco delle
botteghe-scuola.
2. L'elenco è pubblico e l'iscrizione è disposta dall'Assessore
regionale dell'industria, del commercio, dell'artigianato e dei
trasporti su domanda dei maestri artigiani titolari delle imprese
che hanno ottenuto il riconoscimento di cui al precedente art.
22.
3. La cancellazione è disposta: - su richiesta dei maestri
artigiani interessati;
- per revoca del riconoscimento.
PRESIDENTE:
Metto in votazione l'articolo 23:
ESITO DELLA VOTAZIONE
Presenti, votanti e favorevoli: 31
Il Consiglio approva all'unanimità
PRESIDENTE:
Do lettura dell'articolo 24:
TITOLO VI
DISPOSIZIONI FINALI E TRANSITORIE
ART. 24
(Abrogazione di norme)
1. Con l'entrata in vigore della presente legge è abrogata la
L.R. 10.5.1957, n. 2, e successive modificazioni ed
integrazioni.
PRESIDENTE:
All'art. 24 vi è un emendamento
dell'Assessore Lanivi sostitutivo dell'intero articolo, di cui do
lettura:
ART. 24
(Abrogazione di leggi regionali)
1. Con l'entrata in vigore della presente legge sono abrogate
le seguenti leggi regionali:
L.R. 10.5.1957, n. 2: Disciplina giuridica delle imprese
artigiane.
L.R. 12.11.1959, n. 6: Integrazione della Commissione
regionale per l'artigianato prevista dagli articoli 12 e 13 della
L.R. 10.5.1957, n. 2, sulla disciplina giuridica delle imprese
artigiane.
L.R. 20.7.1963, n. 20: Modifica dell'art. 13 (capoverso C)
della L.R. 10.5. 1957, n.
2,
sulla disciplina giuridica
delle imprese artigiane.
L.R. 11.5.1965, n. 9: Norme per la durata in carica degli
organi elettivi dell'artigianato.
L.R. 11.11.1965, n. 17: Determinazione della data delle
elezioni per il rinnovo degli organi elettivi dell'artigianato.
L.R. 11.8.1976, n. 35: Proroga della durata in carica della
Commissione regionale per l'artigianato.
Lo metto in votazione:
ESITO DELLA VOTAZIONE
Presenti, votanti e favorevoli: 31
Il Consiglio approva all'unanimità
PRESIDENTE:
Do lettura dell'articolo 25:
ART. 25
(Norme transitorie)
1.
Fino a quando non è insediata la Commissione
regionale per l'artigianato di cui al precedente art. 9, le
funzioni ad essa attribuite concernenti la tenuta dell'albo delle
imprese artigiane di cui all'art. 4 e l'accertamento dei requisiti
di cui agli artt. 1,
2
e 3 della presente legge, continuano
ad essere svolte dalla Commissione regionale per l'artigianato, di
cui all'art. 12 della L.R. 10.5.1957, n.
2,
e successive
modificazioni ed integrazioni.
2.
Le imprese artigiane che alla data dell'entrata in
vigore della presente legge risultano già iscritte all'albo delle
imprese artigiane, ai sensi della L.R. 10.5.1957, n.
2,
mantengono tale iscrizione per tutti gli effetti di cui alla
presente legge.
3.
In sede di prima applicazione della presente legge,
le elezioni di cui al 1° comma del precedente art. 11, sono indette
entro un anno dalla sua entrata in vigore.
PRESIDENTE:
Metto in votazione l'articolo 25:
ESITO DELLA VOTAZIONE
Presenti, votanti e favorevoli: 31
Il Consiglio approva all'unanimità
PRESIDENTE:
Do lettura dell'articolo 25 bis, nuovo
articolo presentato dall'Assessore Lanivi, che diviene art. 26:
Dopo l'art. 25 è introdotto il seguente nuovo articolo:
1. L'attività amministrativa concernente l'attuazione della
presente legge, esclusa la tenuta dell'albo delle imprese
artigiane, è svolta dal Servizio osservatorio economico, lavoro e
formazione professionale dell'Assessorato regionale dell'industria,
del commercio, dell'artigianato e dei trasporti.
Lo metto in votazione:
ESITO DELLA VOTAZIONE
Presenti, votanti e favorevoli: 31
Il Consiglio approva all'unanimità
PRESIDENTE:
Do lettura dell'articolo 26:
ART. 26
(Norma finanziaria)
1. L'onere derivante dall'applicazione della presente legge
valutato in £ 20.000.000 annue graverà sul cap. 36755 di nuova
istituzione del bilancio di previsione della Regione per
l'esercizio 1986 e sui corrispondenti capitoli dei bilanci annui
futuri.
Alla copertura dell'onere di cui al comma precedente si
provvede:
- per l'anno 1986 mediante riduzione di lire 20.000.000 dallo
stanziamento iscritto al cap 36100 del bilancio per l'anno in
corso;
- per gli anni 1987 e 1988 mediante utilizzo per lire 40.000.000
delle risorse disponibili iscritte al programma 3.2 "Altri oneri
non ripartibili del bilancio pluriennale 1986/1988".
PRESIDENTE:
Metto in votazione l'articolo 26 che diventa
art. 27:
ESITO DELLA VOTAZIONE
Presenti, votanti e favorevoli: 31
Il Consiglio approva all'unanimità
PRESIDENTE:
Do lettura dell'articolo 27:
ART. 27
(Variazioni di bilancio)
Al bilancio di previsione della Regione per l'esercizio 1986
sono apportate le seguenti variazioni:
PARTE SPESA
Variazioni in diminuzione:
Cap 36100 "Spese per medaglie di presenza ai membri del comitato
di collaborazione e di Commissioni economiche regionali
- D. L. C. P. S. 23.12.1946, n. 532 art. 13
£ 20.000.000
Variazioni in aumento:
Settore 2 - Sviluppo economico
Programma 2.2.2.10 - Interventi promozionali per
l'artigianato
Cap. 36755 (di nuova istituzione)
codificazione2.1.1.4.2.2.10.23.05 -
Spese per il funzionamento della Commissione regionale e
dell'Ufficio elettorale per l'artigianato".
L.R.n., artt. 9 e 13
£ 20.000.000
PRESIDENTE:
Metto in votazione l'articolo 27 che diventa
art. 28:
ESITO DELLA VOTAZIONE
Presenti, votanti e favorevoli: 31
Il Consiglio approva all'unanimità
PRESIDENTE:
Do lettura dell'articolo 28:
ART. 28
(Dichiarazione di urgenza)
1. La presente legge è dichiarata urgente ai sensi del 3° comma
dell'art. 31 dello Statuto speciale della Regione Valle d'Aosta ed
entra in vigore il giorno successivo a quello della sua
pubblicazione nel Bollettino Ufficiale della Regione.
2. E' fatto obbligo a chiunque spetti di osservarla e di farla
osservare come legge della Regione Valle d'Aosta.
PRESIDENTE:
Metto in votazione l'articolo 28 che diventa
art. 29:
ESITO DELLA VOTAZIONE
Presenti, votanti e favorevoli: 31
Il Consiglio approva all'unanimità
PRESIDENTE:
Metto in votazione la legge nel suo complesso
per votazione segreta:
VOTAZIONE A SCRUTINIO SEGRETO
ESITO DELLA VOTAZIONE
Presenti: 31
Votanti: 31
Favorevoli: 30
Contrari: 1
Il Consiglio approva
