Classificazione
COMMERCIO



Oggetto del Consiglio n. 1028 del 16 dicembre 2004 - Resoconto
OGGETTO N. 1028/XII - Disegno di legge: "Modificazioni alla
legge regionale 7 giugno 1999, n. 12 (Principi e direttive per
l'esercizio dell'attività commerciale), già modificata dalla legge
regionale 15 marzo 2001, n. 6".
Articolo 1
(Modificazioni all'articolo 8)
1. Alla lettera b) del comma 1 dell'articolo 8 della legge
regionale 7 giugno 1999, n. 12 (Principi e direttive per
l'esercizio dell'attività commerciale), sono aggiunte, in fine, le
seguenti parole: ", salvo quanto disposto al comma 2ter".
2. Dopo il comma 2 dell'articolo 8 della l.r. 12/1999 è
aggiunto il seguente:
"2bis. Per gli insediamenti commerciali derivanti da
riutilizzo di contenitori aventi altra destinazione si applicano le
disposizioni di cui ai commi 1 e 2.".
3. Dopo il comma 2bis dell'articolo 8 della l.r. 12/1999,
come inserito dal comma 2, è aggiunto il seguente:
"2ter. Qualora siano previste tecniche di parcheggio non
tradizionali, che consentano di minimizzare le aree necessarie per
la manovra, è ammessa una riduzione della superficie complessiva
destinata a parcheggi, purché sia assicurata una capienza
equivalente in numero di posti macchina.".
4. Dopo il comma 2ter dell'articolo 8 della l.r. 12/1999,
come inserito dal comma 3, è aggiunto il seguente:
"2quater. Allo scopo di favorire il recupero e la
ristrutturazione funzionale del patrimonio edilizio esistente e di
limitare il consumo di territorio, nel caso di recupero o di
ristrutturazione di grandi strutture di vendita e di quelle medie
di maggiori dimensioni deve essere garantita solo la dotazione di
spazi di parcheggio di uso pubblico.".
Articolo 2
(Sostituzione dell'articolo 10)
1. L'articolo 10 della l.r. 12/1999 è sostituito dal
seguente:
"Articolo 10
(Correlazione tra concessione edilizia ed autorizzazione
commerciale)
1. L'esercizio coordinato delle funzioni amministrative
concernenti la localizzazione, la rilocalizzazione, l'avvio, nonché
la realizzazione, la ristrutturazione, l'ampliamento, la cessazione
e la riattivazione delle attività commerciali è disciplinato dalla
legge regionale 9 aprile 2003, n. 11 (Disposizioni concernenti
l'esercizio delle funzioni amministrative in materia di
insediamenti produttivi e l'istituzione dello sportello unico delle
attività produttive).
2. L'interessato, all'atto della presentazione della domanda
di cui agli articoli 8 e 9 del d.lgs. 114/1998, deve
contestualmente presentare la domanda relativa alla concessione
edilizia, con le modalità stabilite dalla normativa regionale
vigente in materia di urbanistica.
3. Nelle more dell'applicazione della l.r. 11/2003 ed al fine
di quanto disposto dall'articolo 6, comma 2, lettera d), del d.lgs.
114/1998, il Comune rilascia contestualmente la concessione
edilizia e l'autorizzazione amministrativa al commercio per le
medie e grandi strutture di vendita al termine del procedimento
rispettivamente previsto agli articoli 8 e 9 del d.lgs.
114/1998.".
Articolo 3
(Modificazioni all'articolo 12)
1. Al comma 1 dell'articolo 12 della l.r. 12/1999 la parola:
"assicurando" è sostituita dalle seguenti: "per garantire".
2. Il comma 7 dell'articolo 12 della l.r. 12/1999 è
sostituito dal seguente:
"7. Le disposizioni di cui al presente articolo si applicano
ai Comuni con popolazione inferiore a 3.000 abitanti o a frazioni
di altri Comuni con popolazione inferiore a 500 abitanti, sulla
base dei criteri stabiliti dalla Giunta regionale con propria
deliberazione; la Giunta regionale stabilisce altresì gli
adempimenti necessari all'attuazione delle disposizioni di cui al
presente articolo.".
Articolo 4
(Sostituzione del titolo del capo III)
1. Il titolo del capo III della l.r. 12/1999 è sostituito dal
seguente: "Vendite straordinarie".
Articolo 5
(Inserimento dell'articolo 14bis)
1. Dopo l'articolo 14 della l.r. 12/1999, all'inizio del capo
III, è inserito il seguente:
"Articolo 14bis
(Vendite promozionali)
1. Le vendite promozionali sono effettuate dall'esercente
dettagliante al fine di promuovere l'acquisto di alcuni dei suoi
prodotti, per un periodo limitato di tempo, praticando condizioni
favorevoli, reali ed effettive, quali sconti e ribassi sul prezzo
ordinario di vendita dei suddetti prodotti.
2. Le vendite promozionali dei prodotti appartenenti al
settore merceologico non alimentare, con esclusione dei prodotti
per l'igiene della persona e della casa, possono essere effettuate,
per un massimo di tre settimane per ciascun periodo, unicamente nei
seguenti periodi:
a) tra il 15 aprile ed il 31 maggio;
b) tra il 1° ed il 31 ottobre.
3. L'esercente che intende effettuare una vendita
promozionale deve darne comunicazione al Comune ove ha sede
l'esercizio, mediante lettera in carta libera, almeno dieci giorni
prima della data di inizio della vendita.
4. La comunicazione di cui al comma 3 deve contenere le
seguenti indicazioni:
a) l'ubicazione dei locali ove si intende effettuare la
vendita;
b) la data di inizio e la durata della promozione;
c) i prodotti oggetto della promozione;
d) le percentuali di sconto o di ribasso praticate, per
ciascun prodotto, sul prezzo ordinario di vendita.
5. Le vendite promozionali dei prodotti alimentari e dei
prodotti per l'igiene della persona e della casa possono essere
effettuate in qualsiasi periodo dell'anno senza necessità di
preventiva comunicazione al Comune.
6. Durante tutto il periodo della vendita promozionale,
l'esercente deve obbligatoriamente esporre cartelli informativi ben
visibili che riportino la tipologia di vendita che si sta
effettuando con l'indicazione dei termini iniziale e finale di
durata. I prodotti oggetto della vendita promozionale devono essere
chiaramente distinguibili da quelli venduti al prezzo
ordinario.".
Articolo 6
(Sostituzione dell'articolo 15)
1. L'articolo 15 della l.r. 12/1999 è sostituito dal
seguente:
"Articolo 15
(Vendite di liquidazione)
1. Le vendite di liquidazione sono effettuate dall'esercente
dettagliante al fine di vendere, in breve tempo, i suoi prodotti,
qualora ricorrano i seguenti casi:
a) cessazione dell'attività commerciale;
b) cessione d'azienda;
c) trasferimento dell'attività commerciale in altri
locali;
d) trasformazione o rinnovo dei locali.
2. L'esercente che intende effettuare una vendita di
liquidazione deve darne comunicazione al Comune ove ha sede
l'esercizio, mediante lettera in carta libera, almeno dieci giorni
prima della data di inizio della vendita.
3. La comunicazione di cui al comma 2 deve contenere le
seguenti indicazioni:
a) in caso di liquidazione per cessazione dell'attività
commerciale, atto di rinuncia all'autorizzazione per le medie o
grandi strutture di vendita ovvero, per gli esercizi di vicinato,
dichiarazione di cessazione dell'attività;
b) in caso di liquidazione per cessione d'azienda, copia del
contratto definitivo redatto con atto pubblico o scrittura privata
autenticata;
c) in caso di liquidazione per trasferimento in altri locali,
copia della comunicazione di trasferimento, se trattasi di esercizi
di vicinato, ovvero dell'autorizzazione negli altri casi,
unitamente a prova della disponibilità dei nuovi locali;
d) in caso di liquidazione per trasformazione o rinnovo dei
locali, dichiarazione di esecuzione dei lavori per un importo al
metro quadrato, IVA esclusa, non inferiore a euro 100 da comprovare
successivamente con copia delle fatture;
e) per tutti i tipi di vendita di liquidazione, l'ubicazione
dei locali in cui deve essere effettuata, che in caso di
trasferimento sono quelli di provenienza, la data di inizio e di
fine della vendita, le merci oggetto della stessa.
4. Le vendite di liquidazione possono essere effettuate, in
ogni periodo dell'anno, per una durata massima complessiva di
tredici settimane.
5. L'esercente che intenda effettuare una vendita di
liquidazione durante il mese di dicembre o nei trenta giorni
antecedenti l'inizio di ciascun periodo di vendite di fine stagione
o di saldi deve darne comunicazione al Comune ove ha sede
l'esercizio almeno trenta giorni prima della data di inizio della
vendita. Nel caso di vendita di liquidazione per il rinnovo o la
trasformazione dei locali, la comunicazione deve contenere, in
aggiunta a quanto previsto dal comma 3, idonea documentazione
certificata da un tecnico iscritto ad albo professionale, da cui
risulti l'urgenza e l'indifferibilità dei lavori.
6. Al termine della vendita di liquidazione per il rinnovo o
la trasformazione dei locali, l'esercizio deve essere
immediatamente chiuso per il tempo necessario all'effettuazione dei
lavori.".
Articolo 7
(Modificazioni all'articolo 16)
1. La lettera f) del comma 1 dell'articolo 16 della l.r.
12/1999 è sostituita dalla seguente:
"f) le confezioni ed i prodotti tipici natalizi e pasquali,
al termine del rispettivo periodo di ricorrenza.".
2. L'alinea del comma 3 dell'articolo 16 della l.r. 12/1999 è
sostituito dal seguente:
"3. L'esercente che intende effettuare una vendita di fine
stagione o saldo deve darne comunicazione al Comune ove ha sede
l'esercizio, mediante lettera in carta libera, almeno dieci giorni
prima della data di inizio della vendita. La comunicazione deve
contenere le seguenti indicazioni:".
3. Il comma 4 dell'articolo 16 della l.r. 12/1999 è
sostituito dal seguente:
"4. Le vendite di fine stagione o saldi devono essere
presentate al pubblico come tali e possono essere effettuate, per
un massimo di cinquanta giorni consecutivi per ciascun periodo, nei
seguenti periodi:
a) tra il 10 gennaio ed il 31 marzo;
b) tra il 10 luglio ed il 30 settembre.".
4. Dopo il comma 4 dell'articolo 16 della l.r. 12/1999, come
modificato dal comma 3, è aggiunto il seguente:
"4bis. Durante tutto il periodo della vendita di fine
stagione o saldo, l'esercente deve obbligatoriamente esporre
cartelli informativi ben visibili che riportino l'indicazione dei
termini iniziale e finale di durata. I prodotti oggetto della
vendita di fine stagione o saldo devono essere chiaramente
distinguibili da quelli venduti al prezzo ordinario.".
Articolo 8
(Modificazioni all'articolo 17)
1. Al comma 1 dell'articolo 17 della l.r. 12/1999 le parole:
"di liquidazione e di fine stagione" sono sostituite dalla
seguente: "straordinarie".
2. Il comma 2 dell'articolo 17 della l.r. 12/1999 è
sostituito dal seguente:
"2. L'esercente deve essere in grado di dimostrare la
veridicità delle asserzioni pubblicitarie che devono essere
presentate graficamente in modo non ingannevole e contenere gli
estremi delle comunicazioni, l'indicazione della tipologia di
vendita straordinaria, la durata ed i prodotti oggetto della
vendita medesima.".
3. Al comma 7 dell'articolo 17 della l.r. 12/1999 le parole:
"di fine stagione o di liquidazione" sono sostituite dalla
seguente: "straordinaria".
Articolo 9
(Dichiarazione d'urgenza)
1. La presente legge è dichiarata urgente ai sensi
dell'articolo 31, comma terzo, dello Statuto speciale della Valle
d'Aosta ed entrerà in vigore il giorno successivo a quello della
sua pubblicazione nel Bollettino ufficiale della Regione.
Président - Comme convenu, nous continuons l'examen des lois,
donc nous examinons le point n° 25.3 à l'ordre du jour. Je rappelle
que cette loi a eu l'avis favorable de la IIIe Commission à la
majorité, ainsi que de la IVe Commission à la majorité; elle a eu
en plus l'avis favorable du Comité permanent des collectivités
locales.
La parole au rapporteur, Conseiller Fey.
Fey (UV) - È con particolare soddisfazione che vi relaziono oggi
su un disegno di legge finalizzato ad ottimizzare la normativa per
l'esercizio delle attività commerciali con particolare riguardo a
quelle situate nei piccoli centri e affermo questo per almeno due
buoni motivi: prima di tutto perché questo nuovo disciplinare
amplia l'ambito territoriale in cui è possibile attivare un centro
polifunzionale commerciale, applicando tale potenzialità, oltre che
ai comuni con popolazione inferiore ai 3.000 abitanti, anche alle
frazioni di comuni con popolazione inferiore ai 500 abitanti; in
secondo luogo perché le modificazioni, resesi necessarie dopo
l'esperienza maturata in 5 anni di applicazione della legge 7
giugno 1999, sono state apportate dopo aver consultato, sin dal
primo momento, sia gli enti locali che le associazioni di
categoria. Un bell'esempio, mi sento di poter affermare, di
sensibilità delle istituzioni per le problematiche locali e di una
maggiore trasparenza e condivisione delle regole in applicazione
del tanto decantato principio di sussidiarietà. Il tutto in un
settore, quello della distribuzione commerciale nei piccoli centri,
che è tanto necessario allo sviluppo economico e sociale della
nostra Regione quanto difficile da attuare in maniera
redditizia.
Si è giunti, quindi, alla proposta che oggi viene sottoposta
all'attenzione del Consiglio e che, di fatto, confermando
l'impianto normativo della legge n. 12, introduce alcune
modificazioni finalizzate a perseguire gli obiettivi dichiarati
all'articolo 1. In sintesi, le modifiche riguardano: le
disposizioni di carattere urbanistico previste dall'articolo 8, la
correlazione tra concessione edilizia e autorizzazione commerciale
richiamata dall'articolo 10, lo sviluppo dei centri minori regolati
dall'articolo 12, le norme che disciplinano le vendite
straordinarie. Scendendo più nel merito delle correzioni, le
modifiche all'articolo 8, pur confermando gli "standard" minimi di
riferimento per l'insediamento di grandi e medie strutture di
vendita già stabiliti nel 1999, introducono alcuni nuovi commi al
fine di favorire il recupero degli esercizi commerciali già
esistenti in un'ottica di ottimizzazione delle risorse territoriali
e garantendo, in ogni caso, un'adeguata dotazione di parcheggi. La
sostanziale riscrittura dell'articolo 10 invece chiarisce come sia
necessario, per i comuni, rilasciare contestualmente le
autorizzazioni commerciali e quelle edilizie, in un'ottica di
maggiore trasparenza ed efficienza della pubblica amministrazione.
Vi ho già parlato prima della modifica del comma 7 dell'articolo
12, correzione che si è resa necessaria dopo la constatazione che
l'esigenza di aprire centri polifunzionali si manifesta anche in
frazioni di comuni medio-piccoli nel caso in cui la frazione in
questione sia distante o difficilmente raggiungibile dal
capoluogo.
Concludo questo mio intervento illustrando le modificazioni più
importanti contenute in tale disegno di legge: tali correzioni sono
state introdotte nel capo terzo della legge, di cui è stato
cambiato il titolo in "Vendite straordinarie"
al posto di
"Vendite di liquidazione e di fine stagione"
.
In
particolare, il nuovo testo, con l'articolo 14bis, disciplina,
oltre alle vendite di liquidazione e di fine stagione, anche quelle
promozionali definendo in modo puntuale le procedure che
l'esercente deve adottare, i periodi dell'anno e la durata massima
in cui è possibile attuarle. L'idea, attuata anche nella modifica
degli articoli 15 e 16, è quella di garantire una più corretta
informazione e tutela del consumatore. La modifica più
significativa riguarda l'articolo 16 e cioè i periodi dell'anno in
cui è possibile effettuare i saldi e la durata massima. Bisogna
premettere che con la legge del 1999 erano stati individuati
periodi per i saldi molto diversi da quelli applicati in altre
regioni italiane e, specialmente, in Piemonte. Questo tentativo di
differenziazione non ha però sortito effetti positivi in termini di
clientela ma, al contrario, ha creato, citando le associazioni di
categoria, più problemi che vantaggio. Da qui l'esigenza di
riallineamento del periodo di saldi in particolare alla legge
piemontese. Tale proposta, ovvero saldi tra il 10 gennaio e il 31
marzo e tra il 10 luglio e il 30 settembre, però è accompagnata
dalla limitazione della durata dei saldi a un periodo massimo di 50
giorni consecutivi. L'idea è quella di tutelare, almeno
parzialmente, l'attività degli esercizi commerciali delle località
a prevalente economia turistica. Vi ringrazio per l'attenzione.
Président - Je déclare ouvert le débat.
La parole au Conseiller Tibaldi.
Tibaldi (CdL) - Indubbiamente la revisione, il miglioramento
della legge n. 12/1999 in materia di commercio è doveroso, questa è
senz'altro l'occasione idonea per poter apportare quelle migliorie
e quei perfezionamenti che in corso di applicazione di tale
provvedimento in questi anni si sono resi necessari. Tale legge può
essere anche l'occasione per fare il punto della situazione del
commercio in Valle d'Aosta, di una rete distributiva che patisce,
come succede anche in altre realtà locali, una crisi congiunturale
generale, oltre che difetti strutturali che contraddistinguono la
rete distributiva commerciale, siano essi dovuti alla presenza
sempre più massiccia di strutture di media, grande distribuzione,
siano essi dovuti alla nascita di centri commerciali o alla
presenza di "outlet", cioè produttori che direttamente entrano sul
mercato e propongono a prezzi più convenienti i loro beni. Ben
venga se ci mettiamo nella posizione dei consumatori e consumatori
siamo tutti quanti... di conseguenza, da questo punto di vista, non
possiamo che promuovere le iniziative che tendono ad offrire beni a
prezzi più convenienti rispetto al passato.
Questa impostazione però non può non tener conto di una
situazione più prettamente locale, specie quella dei comuni, e
posso portare l'esempio di Châtillon, che è il comune nel quale
risiedo, che in 10 anni ha visto il declino e la moria di esercizi
commerciali di vicinato (per usare una terminologia del "decreto
legislativo Bersani" che ha dato avvio alla liberalizzazione).
Ormai il nostro Paese - ma non è l'unico - è quasi privo di
esercizi di vicinato e il fenomeno è in preoccupante espansione;
quindi ben venga intervenire legislativamente sulle vendite
straordinarie che, come giustamente è stato ricordato dal relatore,
sono il punto centrale di questa modifica legislativa.
Sarebbe però auspicabile che, nel regolamentare le vendite
straordinarie, si tenessero in considerazione tali difficoltà che
quotidianamente si trovano ad affrontare i negozianti ed è in
questa direzione che il nostro gruppo consiliare ha proposto una
serie di emendamenti -peraltro già a conoscenza dell'Assessore -
tesi a migliorare la proposta di legge in oggetto. In che direzione
vanno le nostre proposte? Anzitutto vorremmo sburocratizzare la
materia, più volte ci siamo tutti quanti lanciati in annunci
importanti sul fatto che l'eccesso di burocrazia penalizza
l'attività imprenditoriale dell'imprenditore, sia artigiano che
commerciante, che deve dedicare buona parte delle sue risorse a
stare dietro alle pratiche. Noi vorremmo che questa burocrazia non
aumentasse in termini di peso sulle spalle dei piccoli dettaglianti
e, come ben sa il relatore, vi sono imprenditori commerciali,
grandi, medi, piccoli sui quali potremmo riflettere. Non possiamo
onerare un piccolo esercente alla stessa stregua di un grande
distributore; ad esempio, le vendite straordinarie, siano esse
promozionali o i cosiddetti "saldi di fine stagione", potrebbero
evitare l'onere al dettagliante di presentare la classica
comunicazione al comune. Le vendite di fine stagione o le vendite
promozionali possono essere attivate nel rispetto di regole comuni,
come una corretta informazione nei confronti del consumatore, come
il rispetto di determinati principi di trasparenza che devono
essere adottati nei confronti dei clienti, ma senza obbligare il
piccolo esercente a dover compilare una domanda, dove peraltro sono
richieste una serie di precisazioni che potrebbero essere
tranquillamente evitate. In questo senso la Regione Lombardia, nel
legiferare dando applicazione al "decreto Bersani", porta un
esempio favorevole: ha completamente esentato i commercianti, non
solo i piccoli ma anche i titolari di strutture più grandi,
dall'obbligo di comunicazione al comune. È un obbligo ormai
vetusto, di classico stampo dirigistico, che potremmo evitare. Ci
fa specie peraltro che di questo suggerimento non si sia fatto
portavoce... non dico l'Assessore, che ha recepito i sentimenti
delle associazioni dei commercianti, e lo abbiamo fatto anche in IV
Commissione... anche perché, facendo un esame comparato con altre
regioni che sono più all'avanguardia rispetto alla panoramica
nazionale, la tendenza ad alleggerire il peso degli oneri
burocratici sta prendendo piede. Ebbene, noi crediamo che questo
potrebbe essere un passo significativo per venire incontro alle
esigenze di tale gente, che già è subissata dalla "tagliola"
fiscale, sia essa nazionale o locale, in più ha gli adempimenti
burocratici che con un po' di buon senso il legislatore... cioè noi
potremmo tranquillamente snellire. Non è solo il caso del
commercio, vi sono altri settori di imprenditorialità regolamentati
da leggi regionali che hanno dimostrato in passato un'attenzione in
questo senso; non capisco come mai oggi non si voglia o non si
possa intervenire. I nostri emendamenti - adesso li deposito così
il Presidente potrà farli distribuire - quindi vanno essenzialmente
in questa direzione, anche perché in fondo l'obbligo di
comunicazione è correlato a una vendita straordinaria, una
promozione di un prodotto o un saldo di fine stagione, in poche
parole il commerciante o il dettagliante viene incontro in maniera
più favorevole alle esigenze di un consumatore; allora facciamo in
modo che l'incontro fra domanda ed offerta sia agevolato e non
ostacolato, penso sia una legge economica.
Il secondo ragionamento che vogliamo proporre è che la
calendarizzazione dei saldi di fine stagione può essere
tranquillamente oggetto di quella autonomia discrezionale che fa
capo alla Camera delle imprese e delle professioni; questo ente, in
fase di costituzione o di definizione, può assumersi l'onere di
disciplinare una materia che è prettamente commerciale. Anche in
questo caso vi sono regioni che sono pioniere, anzi... qui vorrei
citare la Provincia di Bolzano che, da un punto di vista orografico
e demografico, è più simile alla Valle d'Aosta che non la
Lombardia: la Provincia di Bolzano ha lasciato alla camera di
commercio la decisione per settori merceologici e per zone della
calendarizzazione e la programmazione dei saldi o vendite di fine
stagione. In questo senso penso che allentiamo una decisione, se
vogliamo, del Consiglio regionale di fissare rigidamente con legge
delle date, che possono essere suscettibili, a seconda del
cambiamento degli usi e dei costumi, di spostamento... o, meglio,
la flessibilità sulle date... non che ogni volta si debba tornare
in aula e prevedere una modifica legislativa, perché le esigenze
commerciali o di consumo o i nuovi "trend" inducono a una
variazione della lunghezza della durata o del periodo stesso. Anche
in questo senso quindi proponiamo che sia la "Chambre" a decidere,
a stabilire insieme alle associazioni di categoria ciò che può
essere fatto, il periodo migliore; i settori merceologici sono già
indicativamente elencati nel comma 1 dell'articolo 16, ma possono
essere scelti nell'ambito di questa elencazione liberamente dalla
camera e da chi è rappresentato nella stessa, cioè più libertà di
scelta nella programmazione.
Quattro emendamenti per due importanti indirizzi, che sono:
sburocratizziamo e veniamo incontro ai piccoli commercianti, perché
ne hanno bisogno e penso che anche voi, girando per i paesi della
Valle, vi rendiate conto della difficoltà crescente in cui versa
questa categoria. Diamo la facoltà alla "Chambre" che è, a nostro
avviso, la sede idonea dove si può decidere una materia che
peraltro si limita alla calendarizzazione dei saldi; questo per
togliere una certa impronta dirigistica che forse all'inizio, forse
per i tempi stretti che imponeva anche il "decreto Bersani", è
stata impressa alla legge n. 12/1999.
In sede di audizione abbiamo assistito alla partecipazione di
una sola associazione (ASCOM), il cui rappresentante, a fronte di
alcune domande precise che sono state poste dal sottoscritto, ha
dato delle risposte che non erano altrettanto precise, e mi spiego.
La sintesi della volontà di un'associazione commerciale è
praticamente impossibile perché, a fronte di 3.000 esercizi
commerciali - anche se non rappresentati tutti da ASCOM -, vi è una
varietà di pensieri che supera addirittura il numero dei
commercianti, però la stessa ASCOM ha portato a conoscenza dei
commissari una volontà che alla fine è frutto di un compromesso, ma
non sappiamo neppure quanto sostanziale, ha riunito una sessantina
di persone ed ha tentato una concertazione in sede regionale con
l'Assessore. Noi siamo favorevoli ad una fase procedurale che
includa la concertazione, anche perché i destinatari delle norme in
fondo sono i commercianti, quindi è bene capire quali sono le loro
esigenze, però è altrettanto vero che esempi positivi e
costruttivi, che possiamo trarre da altre regioni italiane - citavo
prima la Provincia di Bolzano -, che vanno nel senso di alleggerire
il peso della burocrazia, possono essere accolte anche da
quest'aula e possono essere soprattutto prese ad esempio del
legislatore regionale valdostano.
Adesso vi consegneremo i nostri emendamenti, per parte nostra...
sinceramente dal relatore, essendo un imprenditore affermato, mi
aspettavo una proposta che andasse in direzione delle esigenze dei
commercianti e non in una direzione opposta; comunque è una
considerazione personale che aggiungo a conclusione del mio
intervento in sede di discussione generale.
Président - La parole à l'Assesseur au tourisme, aux sports, au
commerce, aux transports et aux affaires européennes, Caveri.
Caveri (UV) - Come ogni tanto il Consigliere Tibaldi fa: "nella
coda c'era il veleno", cioè c'era questo invito al Consigliere Fey
- che ringrazio molto per la relazione - di interpretare il suo
ruolo di imprenditore. Credo invece che molto correttamente il
Consigliere Fey abbia espresso un apprezzamento per la normativa,
perché devo dire che quest'ultima è l'espressione di tutte le
associazioni dei commercianti e dei consumatori, che si sono detti
- come lei sa avendo partecipato alle audizioni in commissione -
del tutto d'accordo con i contenuti di questa legge, che ripropone
in senso sostanziale tutte quelle osservazioni che derivano dal
funzionamento della normativa regionale in materia di commercio.
Avendo io avuto l'onore di seguire la discussione sul "decreto
Bersani" in Parlamento, devo dire che quel decreto, nel recepire
una serie di direttive comunitarie, ha rivoluzionato il mondo del
commercio; se esiste un settore in Italia dove una forte dose di
liberalizzazione è arrivata, è certamente il settore del commercio.
E questo possiamo dire che è avvenuto talvolta anche in termini
dolorosi per il commercio valdostano, in quanto la vendita della
licenza, che era una delle abitudini dei commercianti valdostani, è
stata spazzata via dalla logica della liberalizzazione del
commercio, quindi possiamo dire che abbiamo assistito a dei
cambiamenti molto grandi.
Le ragioni per le quali vengono invece presentate queste
modificazioni sono state espresse chiaramente dal relatore, sono
state a lungo discusse in commissione, si tratta di alcune norme di
miglioramento; oggi mi permetto di adempiere a un impegno che avevo
assunto con la commissione, presentando anch'io degli emendamenti
per rendere meglio visibile il prezzo e il ribasso praticato,
perché questo era un impegno che avevamo assunto in commissione,
per fare in modo che il consumatore potesse capire bene il prezzo
derivante dagli sconti.
Come va il commercio in Valle al di là del nasometro? Questo è
difficile da dire. Noi - e risponderò più tardi a un'interrogazione
in Consiglio - non abbiamo in realtà da alcuni anni a questa parte
una foto aggiornata della rete distributiva, la stiamo facendo, fra
qualche settimana sarà a nostra disposizione e questo ci consentirà
anche di riconfermare quella scelta politica di blocco della media
e della grande distribuzione per 3 anni, che credo sia del tutto
opportuna proprio a vantaggio del commercio più piccolo.
Il Consigliere Tibaldi chiede in 4 suoi emendamenti alcune cose.
La prima cosa che viene richiesta è quella di una maggiore
semplificazione delle procedure di pubblicità nel caso di saldi e
di vendite. Abbiamo, da una parte, da contemperare la
sburocratizzazione del rapporto del commerciante con la pubblica
amministrazione e noi ribadiamo qui una scelta per il mondo del
commercio: quella dello sportello unico, che deve consentire al
commerciante, così come agli altri imprenditori, di avere un unico
luogo fisico e un unico interlocutore che gli consenta di regolare
tutte le pratiche con le diverse amministrazioni; dall'altra, però
vi sono delle esigenze di tutela del consumatore e di trasparenza
del mercato. Ecco perché oggi in questa fase non me la sento di
ritenere che il fatto che l'esercente debba spedire una lettera al
comune, una lettera in carta libera, in cui deve dire l'ubicazione
dei locali ove intende fare la vendita, la data di inizio e la
durata della promozione, i prodotti oggetto della promozione e le
percentuali di sconto... insomma, non credo che siamo di fronte a
chissà quale tipo di burocrazia, si tratta di una semplice lettera
in cui comunica delle cose che sa già, che ha già deciso, quindi
non ritengo che ci troviamo di fronte a chissà quale tipo di
turbativa del povero commerciante tartassato dal fisco e dalle
tasse. Per quel che riguarda gli emendamenti nn. 1, 2 e 3, quindi
la risposta oggi è negativa. Se nella discussione prossima
riguardante questa medesima materia, visto che abbiamo visto che le
materie non sono mai "ferme", si ritenesse invece, magari anche
sulla base dello studio sulla grande distribuzione, che ci debbano
essere in prospettiva delle norme ancora ulteriormente
semplificatorie, ne discuteremo.
Per quanto riguarda l'emendamento n. 4, cioè le vendite di fine
stagione fissando 2 periodi dell'anno, ma delegando la sua
determinazione alla "Chambre", direi che è prematuro, nel senso che
la situazione di Bolzano è quella di una camera di commercio che
credo esista dal 1600, quindi vi è una certa abitudine a un
rapporto fra la camera di commercio e il mondo del commercio. Qui
siamo di fronte a una creatura nascente, quindi ritengo che per il
momento sia bene per il Consiglio Valle mantenere una riserva di
legge nella determinazione dei periodi, sui quali - ripeto - si
sono svolti numerosissimi incontri, alcuni anche accalorati. Alla
fine devo dire che le date che sono qui sono un reale punto di
equilibrio, che ripercorre anche quanto esiste nel vicino Piemonte,
perché tutto il bacino della bassa Valle si trovava ad avere in
determinati periodi delle vendite e questo indeboliva il tessuto
commerciale della bassa e media Valle. Nel ribadire che siamo di
fronte ad alcune modifiche considerate importanti dalla categoria,
sono lieto che oggi finalmente, dopo 3 Consigli, il Consiglio Valle
potrà esprimersi su questa legge, si arrivi alla conclusione di un
lungo iter, visto che il provvedimento è stato 90 giorni in
commissione ed è giacente in Consiglio da 3 Consigli.
Président - Est-ce que je peux fermer la discussion générale? La
discussion générale est fermée. On passe à l'examen de la loi.
Je soumets au vote l'article 1er:
Conseillers présents: 24
Votants: 21
Pour: 21
Abstentions: 3 (Riccarand, Squarzino Secondina, Tibaldi)
Le Conseil approuve.
Président - Je soumets au vote l'article 2:
Conseillers présents: 27
Votants: 25
Pour: 25
Abstentions: 2 (Riccarand, Squarzino Secondina)
Le Conseil approuve.
Président - Je soumets au vote l'article 3:
Conseillers présents: 29
Votants: 27
Pour: 27
Abstentions: 2 (Riccarand, Squarzino Secondina)
Le Conseil approuve.
Président - Je soumets au vote l'article 4:
Conseillers présents: 29
Votants: 27
Pour: 27
Abstentions: 2 (Riccarand, Squarzino Secondina)
Le Conseil approuve.
Président - A l'article 5 il y a respectivement l'amendement n°
1 de l'Assesseur Caveri et l'amendement n° 1 du Conseiller Tibaldi;
j'en donne lecture:
Emendamento
Al comma 6 dell'articolo 14bis della l.r. 12/1999, inserito
dall'articolo 5 del d.d.l. n. 42, sono aggiunte, in fine, le
seguenti parole: "e devono riportare in modo ben visibile il
relativo prezzo e lo sconto o il ribasso praticato, espresso in
percentuale rispetto al prezzo normale di vendita.".
Emendamento
Sopprimere i commi 3, 4 e 5 dell'articolo 5 del d.d.l. 42,
che inserisce l'articolo 14bis nella legge regionale 7 giugno 1999,
n. 12.
La parole au Conseiller Tibaldi.
Tibaldi (CdL) - La soppressione dei commi 3, 4 e 5 dell'articolo
5 che inserisce l'articolo 14bis nella legge n. 12, ovvero le
vendite promozionali, sostanzia ciò che ho enunciato prima in sede
di discussione generale. L'Assessore dice che si tratta solo di
comunicare una letterina al comune del territorio di competenza da
parte dell'esercente, è una letterina però che magari per un
Assessore, che è dotato di una struttura burocratica e di un
apparato consistente, è uno scherzo, ma per un dettagliante che
deve provvedere al rifornimento del suo negozio, seguire i clienti,
gestire la sua attività con tempismo e attenzione e ordine, questo
è un adempimento che potrebbe essere evitato. D'altronde il fatto
di abolire l'obbligo di comunicazione non comporta l'immediata
negazione degli obblighi che sono in capo al dettagliante, perché
il dettagliante ha l'obbligo di esporre dei cartelli informativi
ben visibili e può farlo tranquillamente in vetrina, dicendo cosa
si sta facendo in quel negozio, quindi quale vendita promozionale
si sta avviando, e deve far sì che i prodotti oggetto di promozione
siano distinguibili dagli altri. Penso allora che il dettagliante
deve dare la più corretta informazione non tanto nei confronti del
comune... perché mi piacerebbe sapere quanti dettaglianti in questi
anni di vigenza della legge n. 12 hanno effettivamente ottemperato
a tale obbligo di comunicazione, se andiamo a chiedere ai vari
comuni penso vi sia da "mettersi le mani nei capelli". Mi
piacerebbe poi sapere, Assessore Caveri, anche cosa fanno i
burocrati dei comuni di queste letterine di comunicazione di avvio
di un'iniziativa promozionale che ricevono; penso vengano subito
"messe nel cassetto" e non so quanti vadano a controllare se
effettivamente la vendita promozionale è effettuata da quel giorno
a quell'altro, se i prodotti sono correttamente distinti in vetrina
e soprattutto se sono fatte le affissioni attraverso cartelli
informativi ben visibili.
Credo che questo obbligo della comunicazione potrebbe essere
evitato ed ho citato prima una regione che lo ha fatto e lo ha
effettuato non solo per gli esercizi di vicinato, ma per tutti
quanti. È naturale che la comunicazione più corretta e trasparente
deve essere fra commerciante che esegue l'attività promozionale e
cliente nel rapporto diretto economico che ha con il commerciante.
Dobbiamo facilitare questo incontro fra domanda e offerta secondo
un principio economico che è basilare, ma non ci sembra il caso che
debba essere anche informato il comune, quando c'è una legge
regionale che stabilisce gli obblighi in capo al commerciante.
Ricordo che anche in sede di audizione gli stessi consumatori erano
molto favorevoli all'estensione di questi periodi di vendite
promozionali...
(interruzione dell'Assessore Caveri, fuori microfono)
... adesso facciamo il distinguo... e in ogni caso penso che,
quando vi è chiarezza fra chi offre il prodotto e chi lo acquista,
l'ente pubblico deve fare solo da garante fra le parti.
Circa il fatto che al comune debba essere notificata la
letterina... il Consigliere Fey è anche ex Sindaco di Perloz...
forse per lui, conoscendo le dimensioni ridotte del suo comune, era
facile controllare quando iniziava una vendita straordinaria da
parte degli esercizi, ma lei si metta nei panni di un altro
sindaco, mi piacerebbe sapere quanti sindaci valdostani o assessori
comunali al commercio hanno dato applicazione puntuale alla legge
n. 12/1999. È una legge che è rimasta inespressa, ha creato un
vincolo burocratico che non hanno considerato né gli amministratori
comunali, né tanto meno i commercianti che sono in altre faccende
affaccendati. Queste sono norme che si fanno scrivere, norme che
servono forse a soddisfare tale esigenza di "vezzeggio" da parte
dell'Assessore, il quale oggi può dire: "ho messo questo piccolo
obbligo, perché voglio tenere l'impalcatura dirigistica che
d'altronde era stata impressa fino dal 1999 in tale norma". Questo
è l'emendamento che tende a sopprimere tali norme che sono
dirigistiche, vincolistiche e che sono i commi 3, 4 e 5 dei disegni
di legge in oggetto.
Président - Je soumets au vote l'amendement n° 1 du Conseiller
Tibaldi:
Conseillers présents: 27
Votants: 20
Pour: 2
Contre: 18
Abstentions: 7 (Comé, Lavoyer, Riccarand, Salzone, Squarzino
Secondina, Stacchetti, Viérin Marco)
Le Conseil n'approuve pas.
Président - Je soumets au vote l'amendement n° 1 de l'Assesseur
Caveri:
Conseillers présents: 27
Votants: 25
Pour: 25
Abstentions: 2 (Riccarand, Squarzino Secondina)
Le Conseil approuve.
Président - Je soumets au vote l'article 5 dans le texte ainsi
amendé:
Articolo 5
(Inserimento dell'articolo 14bis)
1. Dopo l'articolo 14 della l.r. 12/1999, all'inizio del capo
III, è inserito il seguente:
"Articolo 14bis
(Vendite promozionali)
1. Le vendite promozionali sono effettuate dall'esercente
dettagliante al fine di promuovere l'acquisto di alcuni dei suoi
prodotti, per un periodo limitato di tempo, praticando condizioni
favorevoli, reali ed effettive, quali sconti e ribassi sul prezzo
ordinario di vendita dei suddetti prodotti.
2. Le vendite promozionali dei prodotti appartenenti al
settore merceologico non alimentare, con esclusione dei prodotti
per l'igiene della persona e della casa, possono essere effettuate,
per un massimo di tre settimane per ciascun periodo, unicamente nei
seguenti periodi:
a) tra il 15 aprile ed il 31 maggio;
b) tra il 1° ed il 31 ottobre.
3. L'esercente che intende effettuare una vendita
promozionale deve darne comunicazione al Comune ove ha sede
l'esercizio, mediante lettera in carta libera, almeno dieci giorni
prima della data di inizio della vendita.
4. La comunicazione di cui al comma 3 deve contenere le
seguenti indicazioni:
a) l'ubicazione dei locali ove si intende effettuare la
vendita;
b) la data di inizio e la durata della promozione;
c) i prodotti oggetto della promozione;
d) le percentuali di sconto o di ribasso praticate, per
ciascun prodotto, sul prezzo ordinario di vendita.
5. Le vendite promozionali dei prodotti alimentari e dei
prodotti per l'igiene della persona e della casa possono essere
effettuate in qualsiasi periodo dell'anno senza necessità di
preventiva comunicazione al Comune.
6. Durante tutto il periodo della vendita promozionale,
l'esercente deve obbligatoriamente esporre cartelli informativi ben
visibili che riportino la tipologia di vendita che si sta
effettuando con l'indicazione dei termini iniziale e finale di
durata. I prodotti oggetto della vendita promozionale devono essere
chiaramente distinguibili da quelli venduti al prezzo ordinario e
devono riportare in modo ben visibile il relativo prezzo e lo
sconto o il ribasso praticato, espresso in percentuale rispetto al
prezzo normale di vendita.
Conseillers présents: 28
Votants: 26
Pour: 24
Contre: 2
Abstentions: 2 (Riccarand, Squarzino Secondina)
Le Conseil approuve.
Président - A l'article 6 il y a l'amendement n° 2 de
l'Assesseur Caveri; j'en donne lecture:
Emendamento
Dopo il comma 6 dell'articolo 15 della l.r. 12/1999, come
sostituito dall'articolo 6 del d.d.l. n. 42, è aggiunto il
seguente:
"7. I prodotti che formano oggetto della vendita di
liquidazione devono riportare in modo ben visibile il relativo
prezzo e lo sconto o il ribasso praticato, espresso in percentuale
rispetto al prezzo normale di vendita.".
Je le soumets au vote:
Conseillers présents: 28
Votants: 26
Pour: 26
Abstentions: 2 (Riccarand, Squarzino Secondina)
Le Conseil approuve.
Président - Je soumets au vote l'article 6 dans le texte ainsi
amendé:
Articolo 6
(Sostituzione dell'articolo 15)
1. L'articolo 15 della l.r. 12/1999 è sostituito dal
seguente:
"Articolo 15
(Vendite di liquidazione)
1. Le vendite di liquidazione sono effettuate dall'esercente
dettagliante al fine di vendere, in breve tempo, i suoi prodotti,
qualora ricorrano i seguenti casi:
a) cessazione dell'attività commerciale;
b) cessione d'azienda;
c) trasferimento dell'attività commerciale in altri
locali;
d) trasformazione o rinnovo dei locali.
2. L'esercente che intende effettuare una vendita di
liquidazione deve darne comunicazione al Comune ove ha sede
l'esercizio, mediante lettera in carta libera, almeno dieci giorni
prima della data di inizio della vendita.
3. La comunicazione di cui al comma 2 deve contenere le
seguenti indicazioni:
a) in caso di liquidazione per cessazione dell'attività
commerciale, atto di rinuncia all'autorizzazione per le medie o
grandi strutture di vendita ovvero, per gli esercizi di vicinato,
dichiarazione di cessazione dell'attività;
b) in caso di liquidazione per cessione d'azienda, copia del
contratto definitivo redatto con atto pubblico o scrittura privata
autenticata;
c) in caso di liquidazione per trasferimento in altri locali,
copia della comunicazione di trasferimento, se trattasi di esercizi
di vicinato, ovvero dell'autorizzazione negli altri casi,
unitamente a prova della disponibilità dei nuovi locali;
d) in caso di liquidazione per trasformazione o rinnovo dei
locali, dichiarazione di esecuzione dei lavori per un importo al
metro quadrato, IVA esclusa, non inferiore a euro 100 da comprovare
successivamente con copia delle fatture;
e) per tutti i tipi di vendita di liquidazione, l'ubicazione
dei locali in cui deve essere effettuata, che in caso di
trasferimento sono quelli di provenienza, la data di inizio e di
fine della vendita, le merci oggetto della stessa.
4. Le vendite di liquidazione possono essere effettuate, in
ogni periodo dell'anno, per una durata massima complessiva di
tredici settimane.
5. L'esercente che intenda effettuare una vendita di
liquidazione durante il mese di dicembre o nei trenta giorni
antecedenti l'inizio di ciascun periodo di vendite di fine stagione
o di saldi deve darne comunicazione al Comune ove ha sede
l'esercizio almeno trenta giorni prima della data di inizio della
vendita. Nel caso di vendita di liquidazione per il rinnovo o la
trasformazione dei locali, la comunicazione deve contenere, in
aggiunta a quanto previsto dal comma 3, idonea documentazione
certificata da un tecnico iscritto ad albo professionale, da cui
risulti l'urgenza e l'indifferibilità dei lavori.
6. Al termine della vendita di liquidazione per il rinnovo o
la trasformazione dei locali, l'esercizio deve essere
immediatamente chiuso per il tempo necessario all'effettuazione dei
lavori.
7. I prodotti che formano oggetto della vendita di
liquidazione devono riportare in modo ben visibile il relativo
prezzo e lo sconto o il ribasso praticato, espresso in percentuale
rispetto al prezzo normale di vendita.
Conseillers présents: 28
Votants: 26
Pour: 26
Abstentions: 2 (Riccarand, Squarzino Secondina)
Le Conseil approuve.
Président - A l'article 7 il y a les amendements n° 2 et n° 4 du
Conseiller Tibaldi; j'en donne lecture:
Emendamento
Sopprimere il secondo comma dell'articolo 7 del d.d.l. 42,
che modifica l'articolo 16 della legge regionale 7 giugno 1999, n.
12, e il terzo comma dell'articolo 16 della legge regionale 7
giugno 1999, n. 12.
Emendamento
Sostituire il comma 3 dell'articolo 7 del d.d.l. 42 con il
seguente:
"3. Il comma 4 dell'articolo 16 della Legge regionale 7
giugno 1999, n. 12 è sostituito dal seguente:
"4. Le vendite di fine stagione o saldi possono essere
effettuati solamente in due periodi dell'anno, che sono
determinati, per durata e per settori merceologici, dalla Camera
valdostana delle imprese e delle professioni. Contro i
provvedimenti della Camera valdostana delle imprese e delle
professioni è ammesso ricorso da parte delle organizzazioni di
categoria alla Giunta regionale, la quale decide con provvedimento
definitivo entro trenta giorni dalla ricezione del ricorso
stesso."."
Il y a aussi l'amendement n° 3 de l'Assesseur Caveri; j'en donne
lecture:
Emendamento
Al comma 4bis dell'articolo 16 della l.r. 12/1999, inserito
dall'articolo 7, comma 4, del d.d.l. n. 42, sono aggiunte, in fine,
le seguenti parole: "e devono riportare in modo ben visibile il
relativo prezzo e lo sconto o il ribasso praticato, espresso in
percentuale rispetto al prezzo normale di vendita.".
La parole au Conseiller Tibaldi sur l'amendement n° 2.
Tibaldi (CdL) - L'emendamento n. 2 è uguale all'altro, ma si
riferisce alle vendite di fine stagione o saldi, di conseguenza a
quelle vendite che devono essere programmate in determinati periodi
dell'anno. Vale lo stesso principio: semplificazione burocratica
nei confronti dei commercianti.
Président - Je soumets au vote l'amendement n° 2 du Conseiller
Tibaldi:
Conseillers présents: 28
Votants: 21
Pour: 2
Contre: 19
Abstentions: 7 (Comé, Lavoyer, Riccarand, Salzone, Squarzino
Secondina, Stacchetti, Viérin Marco)
Le Conseil n'approuve pas.
Président - Je soumets au vote l'amendement n° 4 du Conseiller
Tibaldi:
Conseillers présents: 29
Votants: 22
Pour: 2
Contre: 20
Abstentions: 7 (Comé, Lavoyer, Riccarand, Salzone, Squarzino
Secondina, Stacchetti, Viérin Marco)
Le Conseil n'approuve pas.
Président - Je soumets au vote l'amendement n° 3 de l'Assesseur
Caveri:
Conseillers présents: 28
Votants: 26
Pour: 26
Abstentions: 2 (Riccarand, Squarzino Secondina)
Le Conseil approuve.
Président - Je soumets au vote l'article 7 dans le texte ainsi
amendé:
Articolo 7
(Modificazioni all'articolo 16)
1. La lettera f) del comma 1 dell'articolo 16 della l.r.
12/1999 è sostituita dalla seguente:
"f) le confezioni ed i prodotti tipici natalizi e pasquali,
al termine del rispettivo periodo di ricorrenza.".
2. L'alinea del comma 3 dell'articolo 16 della l.r. 12/1999 è
sostituito dal seguente:
"3. L'esercente che intende effettuare una vendita di fine
stagione o saldo deve darne comunicazione al Comune ove ha sede
l'esercizio, mediante lettera in carta libera, almeno dieci giorni
prima della data di inizio della vendita. La comunicazione deve
contenere le seguenti indicazioni:".
3. Il comma 4 dell'articolo 16 della l.r. 12/1999 è
sostituito dal seguente:
"4. Le vendite di fine stagione o saldi devono essere
presentate al pubblico come tali e possono essere effettuate, per
un massimo di cinquanta giorni consecutivi per ciascun periodo, nei
seguenti periodi:
a) tra il 10 gennaio ed il 31 marzo;
b) tra il 10 luglio ed il 30 settembre.".
4. Dopo il comma 4 dell'articolo 16 della l.r. 12/1999, come
modificato dal comma 3, è aggiunto il seguente:
"4bis. Durante tutto il periodo della vendita di fine
stagione o saldo, l'esercente deve obbligatoriamente esporre
cartelli informativi ben visibili che riportino l'indicazione dei
termini iniziale e finale di durata. I prodotti oggetto della
vendita di fine stagione o saldo devono essere chiaramente
distinguibili da quelli venduti al prezzo ordinario e devono
riportare in modo ben visibile il relativo prezzo e lo sconto o il
ribasso praticato, espresso in percentuale rispetto al prezzo
normale di vendita.".
Conseillers présents: 29
Votants: 27
Pour: 25
Contre: 2
Abstentions: 2 (Riccarand, Squarzino Secondina)
Le Conseil approuve.
Président - A l'article 8 il y a l'amendement n° 3 du Conseiller
Tibaldi; j'en donne lecture:
Emendamento
Aggiungere il seguente comma dopo l'ottavo comma
dell'articolo 17 della legge regionale 7 giugno 1999, n.
12:
"9. Per i gestori degli esercizi di vicinato non sussiste
l'obbligo di comunicazione previsto dagli articoli 14 bis e 16
della presente legge."
La parole au Conseiller Tibaldi sur l'amendement n° 3.
Tibaldi (CdL) - È un emendamento aggiuntivo e inserisce una
norma nella legge n. 12/1999 - quindi non nel provvedimento che si
sta andando a modificare - che prevede:
"per i gestori degli
esercizi di vicinato non sussiste l'obbligo di comunicazione
previsto dagli articoli 14bis e 16 della presente legge"
,
ovvero nessun obbligo di comunicazione quando si attivano vendite
promozionali e vendite di fine stagione.
Président - Je soumets au vote l'amendement n° 3 du Conseiller
Tibaldi:
Conseillers présents: 29
Votants: 22
Pour: 2
Contre: 20
Abstentions: 7 (Comé, Lavoyer, Riccarand, Salzone, Squarzino
Secondina, Stacchetti, Viérin Marco)
Le Conseil n'approuve pas.
Président - Je soumets au vote l'article 8:
Conseillers présents: 29
Votants: 25
Pour: 25
Abstentions: 4 (Frassy, Riccarand, Squarzino Secondina,
Tibaldi)
Le Conseil approuve.
Président - Je soumets au vote l'article 9:
Conseillers présents: 29
Votants: 25
Pour: 25
Abstentions: 4 (Frassy, Riccarand, Squarzino Secondina,
Tibaldi)
Le Conseil approuve.
Président - La parole au Conseiller Tibaldi, pour déclaration de
vote.
Tibaldi (CdL) - Il nostro gruppo voterà contro questo
provvedimento, perché, come ricordato anche dallo stesso relatore,
la parte essenziale è riassunta nelle vendite straordinarie. È
stata giocata male un'occasione di revisione della legge, non è
stata tenuta in debita considerazione un'esigenza basilare dei
commercianti, non è stato fatto tesoro dell'applicazione di quel
principio che è la semplificazione burocratica; di conseguenza, il
nostro gruppo non voterà favorevolmente questo disegno di
legge.
Sarà anche vero che la Provincia di Bolzano ha una camera di
commercio datata, del XVII secolo, è altrettanto vero che realtà
analoghe a tale Provincia non hanno una camera di commercio
collocata nel tempo ma, per esempio, la Regione Abruzzo ha permesso
alle camere di commercio di decidere liberamente per settore
merceologico e per durata la calendarizzazione dei saldi.
Parimenti questo obbligo di comunicazione, che rimarrà un
obbligo formale previsto sulla carta, è stato comunque introdotto
in legge ed è un eccesso di burocrazia che non ha alcuna
spiegazione. L'Assessore lo ha giustificato limitandosi a ricorrere
a quella concertazione, peraltro necessaria, che ci deve essere in
sede di predisposizione della legge, ma sappiamo bene che alla
concertazione possono fare da cornice anche delle scelte politiche
che vanno in un senso che, secondo noi, è più rappresentativo della
volontà dei commercianti che non di quella di coloro che presiedono
le associazioni dei commercianti; anche perché abbiamo appreso
dall'unico rappresentante dei commercianti presente in sede di
audizione che la quantità di gente rappresentata era veramente
esigua: una sessantina di persone su 3.000 esercenti in Valle.
Il discorso che vede l'ampliamento della facoltà di creare
centri polifunzionali anche in frazioni o in comuni con meno di
3.000 abitanti è una sfida, che può essere anche avvincente; noi
crediamo sia difficile vederla concretizzata, anche perché oggi di
centri polifunzionali ne abbiamo uno solo riconosciuto: quello di
Saint-Denis. Ci viene difficile pensare come con la crisi in atto,
che vede una mortalità imprenditoriale e commerciale elevata a
livello di centri urbani, possano nascere centri "frazionali" con
meno di 500 abitanti; tuttavia è una sfida che vedremo quale
concretizzazione potrà avere un domani.
Il nostro giudizio permane comunque negativo, perché non va
neppure in quella direzione che è stata annunciata da questa Giunta
quando si è insediata come maggioranza, che aveva fra i suoi punti
qualificanti quello di alleggerire il cittadino e l'operatore
economico da tutti gli aggravi burocratici che la Regione assomma a
quelli già definiti dallo Stato.
Président - Je soumets au vote la loi dans son ensemble:
Conseillers présents: 30
Votants: 27
Pour: 25
Contre: 2
Abstentions: 3 (Curtaz, Riccarand, Squarzino Secondina)
Le Conseil approuve.
