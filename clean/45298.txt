Classificazione
BILANCIO E CONTABILITA' REGIONALE



Oggetto del Consiglio n. 2071 del 14 dicembre 2022 - Resoconto
OGGETTO N. 2071/XVI - D.L. n. 83: "Bilancio di previsione
della Regione Autonoma Valle d'Aosta/Vallée d'Aoste per il triennio
2023/2025".
Bertin (Presidente) -
Alla presenza di 33 Consiglieri,
possiamo riprendere i lavori interrotti questa mattina con
l'analisi del disegno di legge 83, la legge di bilancio.
Anche in questo caso è stata acquisita la relazione del Collegio
dei revisori dei conti che sarà allegata e farà parte integrante
della legge come previsto dall'articolo 2 comma 2 che è stato
depositato proprio come primo emendamento della II Commissione
consiliare.
Possiamo a questo punto iniziare l'analisi dell'articolato.
Mettiamo in votazione l'articolo n. 1 o qualcuno vuole intervenire?
Non vedo richieste d'intervento, la votazione è aperta. La
votazione è chiusa.
Presenti: 32
Votanti: 20
Favorevoli: 18
Contrari: 2
Astenuti: 12 (Aggravi, Brunod, Carrel, Foudraz, Ganis, Lavy,
Lucianaz, Manfrin, Marquis, Planaz, Rollandin e Sammaritani).
L'articolo n. 1 è approvato.
Mettiamo ora in votazione l'articolo n. 2. La votazione è
aperta. La votazione è chiusa.
Presenti: 33
Votanti: 20
Favorevoli: 18
Contrari: 2
Astenuti: 13 (Aggravi, Brunod, Carrel, Distort, Foudraz, Ganis,
Lavy, Lucianaz, Manfrin, Marquis, Planaz, Rollandin e
Sammaritani).
L'articolo n. 2 è approvato.
Posso dare lo stesso risultato per l'articolo n. 3? Stesso
risultato. Per l'articolo n. 4, e n. 5 stesso risultato. Mettiamo
in votazione l'articolo n. 6. La votazione è aperta. La votazione è
chiusa.
Presenti: 34
Votanti: 18
Favorevoli: 18
Astenuti: 16 (Aggravi, Brunod, Carrel, Distort, Foudraz, Ganis,
Guichardaz Erika, Lavy, Lucianaz, Manfrin, Marquis, Minelli,
Perron, Planaz, Rollandin e Sammaritani).
L'articolo n. 6 è approvato.
Proponiamo ora l'allegato di bilancio di previsione, più
relativi allegati, al quale è collegato l'emendamento n. 1 della II
Commissione. Mettiamo in votazione. La votazione è aperta. La
votazione è chiusa.
Presenti: 34
Votanti: 20
Favorevoli: 18
Contrari: 2
Astenuti: 14 (Aggravi, Brunod, Carrel, Distort, Foudraz, Ganis,
Lavy, Lucianaz, Manfrin, Marquis, Perron, Planaz, Rollandin e
Sammaritani).
Approvato.
Passiamo ora al programma dei lavori pubblici. Posso dare lo
stesso risultato? Stesso risultato. Allegato A e allegato B stesso
risultato. Prima di votare la legge di bilancio nel suo insieme,
chi vuole fare la dichiarazione di voto forse questo è il
momento.
Consigliere Aggravi a lei la parola.
Aggravi (LEGA VDA) -
Per esprimere il voto, coerente con
quanto fatto in Commissione, con quanto detto in sede di relazione,
con quanto è emerso nella discussione, nell'esame degli ordini del
giorno e successivamente; un voto di astensione da parte del mio
gruppo.
Abbiamo cercato di rappresentare, prima con un momento di
analisi - lo sintetizzo nella relazione presentata, ma anche nella
discussione fatta in discussione generale - abbiamo cercato di
definire e di indicare alcune priorità che, secondo noi, erano
importanti e su cui era necessario porre l'attenzione con gli
ordini del giorno e poi, come già nel tempo del DEFR ci è stato
suggerito, lo ha detto anche questa mattina il collega Manfrin,
abbiamo provato con gli altri colleghi di minoranza, in particolare
di Pour l'Autonomie e di Forza Italia, a fare delle proposte
concrete che riguardassero da un lato un'analisi più puntuale e più
definita relativamente a quelli che potrebbero essere degli spazi
di facilitazione fiscale, di abbattimento secondo appunto la
titolarità che dà alla Regione l'attuale ordinamento finanziario
con una norma più di programmazione - che guardava appunto a questo
- che non è stata recepita, ma sulla quale, come ho già avuto modo
di dire, vogliamo tornare in Commissione con degli interventi nei
prossimi Consigli, ma è un punto sul quale non dico qualcosa di
nuovo abbiamo sempre cercato di stimolare chi, a vario titolo,
fosse titolare di responsabilità di Governo e, in realtà, anche
tutta l'Aula.
Abbiamo presentato poi due emendamenti che sono stati un po'
rappresentativi di due interventi su cui ritenevamo che si
potessero trovare delle convergenze, uno è una misura in una chiave
nuova, a favore delle famiglie, il "Naître Valdôtain", un
contributo a cui avevamo voluto dare anche una chiave sperimentale,
sul quale ricordo che la potestà di definire i criteri veniva data
a chi ha maggiormente l'onere amministrativo, e quindi al
Governo.
È vero, abbiamo dovuto identificare delle risorse che sono
andate ad abbassare altri capitoli o che potevano andare ad
abbassare altri capitoli: come chiunque governi la spesa ed un
bilancio regionale che fa delle scelte. Noi abbiamo cercato in
maniera comunque costruttiva e ragionata, come abbiamo sempre
fatto, di identificare delle voci, delle missioni, dei programmi
che potessero non colpire direttamente delle parti sensibili di
questo bilancio.
Avremmo potuto fare i populisti e andare a toccare la spesa
corrente in più sulle spese maggiori per dire che l'Amministrazione
dovrà sostenere per quello che riguarda i maggiori costi; avremmo
potuto fare della becera demagogia, non l'abbiamo mai fatto. Siamo
andati puntualmente a fare un lavoro, anche molto di dettaglio, con
ovviamente le risorse che l'opposizione ha, che non sono le stesse
di chi - giustamente - governa, altrimenti ci divertiremmo forse
anche di più, ma questo lo dico in senso più ironico. ...E un
emendamento che interessava un ambito che avevamo già cercato
d'influenzare, o meglio, di andare a toccare nell'ambito più
programmatorio del DEFR, la parte relativa al contrasto in maniera
un po' diversa rispetto alle misure che già ci sono, anche qua in
ottica sperimentale e, questo lo voglio sottolineare, tutti e due
gli emendamenti avevano un momento d'inizio e un momento di mise à
point o, comunque, di sintesi e di valutazione dell'applicazione e
della funzionalità rispetto agli obiettivi definiti già in legge in
commi dedicati, quelli dei distretti del commercio, sicuramente
magari un nome altisonante, una definizione molto alta, ma che
poteva essere declinata anche in questo caso dal Governo regionale,
che avrebbe deciso i criteri e le modalità, avrebbe avuto lo spazio
per interloquire con le associazioni di riferimento riguardo a come
poter mettere in campo questa misura, e si sarebbe potuto, magari,
anche trovare una modalità di definizione magari più consona alla
nostra realtà nell'applicazione, ma penso che anche su questo
torneremo.
Lo dico diciamo più in ottica personale, perché non mi sono
confrontato con i colleghi ma penso un po' tutti... il silenzio di
chi ha la delega del commercio sinceramente ha pesato enormemente,
e questo lo voglio sottolineare; c'è ancora tempo, penso, per
intervenire.
Detto questo, noi abbiamo provato, abbiamo fatto la nostra
proposta, non abbiamo voluto strafare, non abbiamo potuto neanche
strafare perché - giustamente, l'abbiamo riconosciuto - la nostra
critica, la nostra alternativa è stata ragionata e contestualizzata
a quelle che erano le possibilità; abbiamo e riconosciamo le
difficoltà del nostro bilancio, lo abbiamo fatto e lo abbiamo messo
anche in luce prospetticamente, non soltanto per pura critica ma
perché oggettivamente siamo preoccupati.
Abbiamo anche sottolineato la pesantezza e l'importanza che le
risorse che non sono governate direttamente da
quest'amministrazione hanno sul bilancio, quindi la necessità di
definire interlocuzioni, modalità di gestione e anche costi
ulteriori per la gestione di queste risorse, perché sappiamo che
L'Europa e lo Stato le risorse ce le danno ma poi c'è una parte
burocratica - il lato oscuro potremmo dire di queste risorse - che,
in realtà, nasconde un costo, perché lo abbiamo visto con il PNRR,
dove siamo tutti entusiasti, tutti presi bene, tutti che ci
aspettiamo chissà che cosa e poi, guarda caso, una cosa
banalissima: chi ha messo giù il piano si è dimenticato dei costi
che devono sostenere le amministrazioni, anche le più piccole,
perché nel nostro caso, i Comuni bene lo sanno, per accedere
sicuramente a delle risorse importanti, ma che hanno un costo
perché ovviamente i bandi di presentazione sono molto impegnativi,
così come l'esperienza dei fondi europei tutti quanti la
conoscono.
Quindi abbiamo cercato di fare questo passaggio e abbiamo voluto
anche dare - e questo lo voglio anche qui sottolineare - importanza
alla voce principale della spesa, che riguarda la spesa sanitaria,
e anche qui lo abbiamo voluto fare perché c'è un capitolo non
chiuso che è quello del Piano della salute e del benessere sociale
che prima o poi vedrà la fine ma sul quale ovviamente ci sono tanti
piccoli aspetti che insieme hanno un peso notevole sui prossimi
anni.
Anche qua abbiamo voluto cercare di dare una visione diciamo
numerica e ben definita dell'andamento della spesa sanitaria,
perché le chiacchiere non le fa soltanto chi critica, ma le fa
anche chi dice delle cose che non sono vere o soprattutto chi non
sa difendersi da attacchi che non hanno senso ogni tanto, ma avremo
modo di tornare anche su quest'aspetto, non soltanto in Consiglio,
magari anche in Commissione, perché nelle Commissioni si lavora,
nelle Commissioni si è lavorato, come ho voluto anche ringraziare
chi è intervenuto, chi in audizione ha portato non solo i lati
positivi, non solo i lati negativi, ma anche delle ulteriori
proposte che, secondo me, secondo il mio gruppo e, penso, secondo
molti di quelli che hanno seguito le audizioni, meritano attenzione
in corso d'anno, perché non è soltanto nell'ambito del bilancio che
si possono fare le scelte, lo sappiamo benissimo, anche perché,
fino a prova contraria, la potestà legislativa è nelle mani del
Consiglio.
Su questo io penso che - come spesso noi dell'opposizione
rivendichiamo questo principio base della nostra democrazia e direi
della democrazia in generale - è giusto che anche ci sia un lato di
responsabilità, quindi le leggi possono nascere e devono nascere
prima di tutto dal Consiglio, ma su questo sta al lavoro di tutti
noi.
Concludo quest'intervento ribadendo l'astensione, ci siamo
ovviamente pronunciati a favore di una serie di misure, lo abbiamo
fatto, alcune che storicamente ci vedono favorevoli, ci hanno visto
anche un po' "pungolatori" su questo, non so se si dice ma lo dico,
tanto si capisce, rispetto a quello che abbiamo fatto nel passato,
penso all'esenzione dell'addizionale Irpef per certe categorie,
penso a progetti che condividiamo, il progetto "Scivolare a scuola"
è un progetto che va al di là della politica, lo abbiamo sostenuto,
come anche abbiamo sostenuto alcune progettualità che riguardavano
la parte sanitaria, una su tutti penso il programma per la
prevenzione dei suicidi, degli aspetti che ritenevamo importanti;
così come invece siamo rimasti prudenti e abbiamo voluto aspettare
il momento effettivo in cui si concretizzerà la valutazione di
quella che sarà la chiusura del rendiconto, quindi la destinazione
dell'avanzo, e lì avremmo anche potuto magari fare dell'ulteriore
populismo e magari alzare ancora di più i toni rispetto a quello
che abbiamo fatto, invece abbiamo scelto piuttosto di riconoscere,
seppur criticando quello che è stato presentato e fatto, quindi
attendere il momento opportuno per pronunciarsi sulla destinazione
dell'avanzo, e penso all'emendamento che è stato presentato dal
collega Testolin. Questo è quanto, ci asterremo ovviamente sul
complesso della legge.
Presidente -
Si è prenotato il consigliere Padovani per
dichiarazione di voto, ne ha facoltà.
Padovani (FP-PD) -
Premetto che ribadirò alcune cose che
sono già state dette dai miei colleghi di maggioranza intervenuti
nel corso del dibattito, perché ovviamente il bilancio è questo e
condivido tutte le cose che sono state già dette e che sono
necessariamente da ribadire.
Il bilancio che ci accingiamo ad approvare ancora una volta si
colloca in un delicato contesto nazionale e internazionale,
derivato dalla guerra in Ucraina e dalla pandemia che impattano
sulle persone, sul mondo del lavoro, sulla tenuta di equilibri
sociali già precari e a rischio di ulteriori stati di esclusione e
povertà.
Se andiamo a vederlo nel dettaglio, questo bilancio per il 2023
mette in campo:
spese per la tutela della salute, pari al 23,61% del bilancio,
con un incremento di 44,5 milioni rispetto al 2022;
istruzione e diritto allo studio, il 12,4% del bilancio ed un
aumento di 7 milioni e mezzo;
trasporti e diritto alla mobilità, il 7,28% del bilancio con più
25 milioni e mezzo rispetto al 2022;
diritti sociali, politiche sociali e famiglia, 6,68 del totale
del bilancio, con più 15 milioni rispetto al 2022;
sviluppo sostenibile e tutela del territorio e ambiente, il
5,22% del bilancio con più 7 milioni rispetto al 2022;
politiche per il lavoro e formazione professionale con più 11
milioni;
turismo 25.540.000 euro, più 4 milioni e mezzo rispetto al
2022;
politiche giovanili, sport e tempo libero, più 6 milioni e mezzo
rispetto 2022;
assetto del territorio ed edilizia abitativa, 4 milioni e mezzo
in più rispetto al 2022.
Devo dire sinceramente che fa specie ricevere critiche da forze
che alla prova del Governo- ricordo che a livello nazionale abbiamo
il Governo più a destra nella storia della Repubblica - stanno
approntando una manovra che azzera il contributo affitto e per la
morosità incolpevole, cancella il reddito di cittadinanza, premia
gli evasori, taglia pesantemente sanità e istruzioni pubbliche,
reintroduce i voucher nel lavoro, strumento infernale a favore
della precarizzazione del mondo del lavoro - meglio il lavoro
stabile, collega Aggravi - blocca la rivalutazione delle pensioni,
poi sappiamo che c'è anche una guerra interna alla maggioranza
nazionale sulle pensioni.
Forze politiche che ci hanno criticato perché abbiamo presentato
un emendamento -quando alla manovra nazionale le forze di
maggioranze nazionali ne hanno presentati migliaia, ridotti poi a
centinaia - un emendamento che andava verso anche iniziative
presentate dalla stessa minoranza, emendamento che poi alcune forze
di minoranza, in totale incoerenza rispetto a quello che avevano
presentato, non hanno votato.
Qui invece voglio ringraziare chi in coerenza, anche dalla
minoranza, ha voluto e sentito il dovere di votare questo
emendamento che è stato presentato, l'unico emendamento che abbiamo
presentato come maggioranza.
Quello che ci accingiamo a votare è un bilancio umile forse,
sicuramente responsabile e nella continuità amministrativa data da
due anni di Governo consecutivi di una maggioranza autonomista e
progressista, che mantiene il suo tratto caratteristico, la sua
mission e la sua validità.
Questo bilancio esprime gli impegni assunti dalla maggioranza,
una maggioranza attenta ai più fragili, alla montagna, al nostro
territorio, e che crea le condizioni per dare risposte strategiche;
un bilancio giusto e misurato ma con grandi potenzialità future, ed
è proprio al futuro che vogliamo guardare già dai prossimi mesi,
come diceva oggi il collega Chatrian, partendo dal Piano tutela
delle acque, il Piano della salute e del benessere ma anche alle
sfide più ampie: quella della garanzia dei diritti alle persone con
disabilità, alle donne, nel cancellare le discriminazioni, nel
continuare la lotta alla povertà, nelle sfide per la tutela
dell'ambiente, combattendo riscaldamento globale e cambiamenti
climatici.
Insomma, questo bilancio, tra mille vicissitudini interne ed
esterne, traccia nel migliore dei modi possibili la via per il
prossimo triennio, assegnando il compito a tutti i soggetti
decisori, a qualsiasi livello, di ascoltare le necessità collettive
sapendo mediare tra gli interessi di tutte e di tutti, perché ci si
salva e si va avanti se si agisce insieme e non solo uno per
uno.
Ovviamente voteremo a favore di questo bilancio.
Presidente -
Consigliere Marquis, a lei la parola per
dichiarazione di voto.
Marquis (FI) -
Al termine di questa due giorni di
Consiglio e a seguito della discussione generale, abbiamo potuto
ascoltare le repliche, discusso gli ordini del giorno, gli
emendamenti, e il disegno di legge 83; credo che siano d'obbligo
alcune considerazioni di carattere conclusivo e di sintesi.
Dal punto di vista nostro, come gruppo, confermiamo il giudizio
che è stato espresso già nella discussione generale laddove, a
fronte di una maggiore disponibilità di 180 milioni rispetto allo
scorso anno, ci aspettavamo un qualcosa di più, un qualcosa che
fosse inquadrato in una visione che, ahimè, non riusciamo a
percepire dalle azioni che sono state proposte in questo
bilancio.
Alcune considerazioni anche a seguito dell'intervento che
abbiamo appena ascoltato dal quale siamo molto distanti come
inquadramento politico, la nostra è una visione liberale, non è una
visione di sinistra e progressista come quella del collega
Padovani, dove pare che il tutto sia ricondotto all'equivalenza:
"Abbiamo assegnato dei soldi, abbiamo risolto dei problemi", ciò
detto, abbiamo messo 40 milioni in più alla sanità, il problema
della sanità è risolto.
No, caro collega, il problema della sanità non è ancora risolto
e non è ancora affrontato, perché questi 40 milioni saranno stati
ben allocati qualora alla fine dell'anno saranno ridotte le liste
d'attesa, saranno ridotte le attese nel Pronto Soccorso, saranno
affrontate le questioni di medicina territoriale, qualora la
mobilità passiva sarà ridotta e quando il giudizio dei cittadini
sarà un giudizio positivo percepito non è sufficiente allocare
delle risorse, nel percorso abbiamo anche ascoltato delle
audizioni, che è stato sovente richiamato, dove diversi soggetti
auditi hanno espresso anche un giudizio più o meno positivo sul
bilancio e di soddisfazione rispetto alle risorse che sono state
assegnate, ma io voglio vedere qualcuno al quale assegni delle
risorse che ti dica che il bilancio non va bene.
Abbiamo anche ascoltato questo durante le audizioni, però,
attenzione, sono emerse anche delle grosse problematiche di tipo
organizzativo, anche i soggetti auditi il più delle volte ci hanno
detto: "Ma guardate che qui da noi, nel nostro settore, è mica una
questione di soldi; è una questione di clima che si respira
all'interno della sanità, di problemi organizzativi".
Quindi alla fine dell'anno, se i problemi organizzativi non
saranno risolti, il giudizio non può essere positivo sulla
locazione dei 40 milioni di risorse, dipenderà da questo il
giudizio, se saranno risolti i problemi con i soldi che vengono
messi a disposizione, e sotto questo profilo ci aspettavamo una
maggiore attenzione, una maggiore risposta nella trattazione di
questo bilancio, perché lei ha fatto un lungo elenco collega di
dire più uno, più due, più cinque, più sei, quando si approverà il
rendiconto si leggerà meno due, meno tre, meno cinque, meno sei e
tutto questo farà avanzo di Amministrazione, quindi non basta
mettere dei numeri dentro un bilancio per risolvere i problemi
della Valle d'Aosta. I problemi sono ben più complessi e articolati
e non possono essere semplificati in questa maniera.
Abbiamo presentato diversi ordini del giorno e qualcuno è stato
approvato; riconosciamo la disponibilità sulla questione
dell'Edilizia Residenziale Pubblica che è stato riconosciuto come
problema e sono state quindi impegnate delle risorse per la
riqualificazione degli appartamenti, così come è stato riconosciuto
il discorso di carattere generale che abbiamo fatto sulla spesa
corrente: si intraprenderà un percorso di analisi all'interno del
Consiglio per verificare quali sono le ragioni che hanno portato a
questo cospicuo incremento di spesa corrente dal 2019 a oggi,
perché credo che questo sia doveroso, come presa di coscienza
collettiva, per capire quali sono le dinamiche che stiamo vivendo,
quali sono gli effetti di queste dinamiche in chiave
prospettica.
Sotto questo profilo abbiamo concentrato abbastanza la nostra
attenzione sulle problematiche di carattere generale, perché il
bilancio, per quanto ci riguarda, va visto inquadrato in una
cornice temporale più ampia, con un prima e con un dopo per capire
quali sono le dinamiche e quali sono gli effetti delle scelte che
si fanno oggi per quanto riguarda il nostro futuro.
Sicuramente qualche preoccupazione da parte nostra sul futuro
c'è, perché, come dicevamo prima, sono state allocate le risorse.
Se le risorse riusciranno a essere spese, potrà essere un risultato
positivo per la Regione. Noi sotto questo profilo qualche
incertezza ce l'abbiamo, perché staremo a vedere fra qualche mese
con l'avanzo di Amministrazione a quanto si arriverà di valore,
come verrà gestito il prossimo anno, perché - al di là che in
questo momento e nel bilancio ci sono meno risorse sul 2024 e sul
2025 - entreranno in corso d'anno delle risorse dal Piano nazionale
di ripresa e resilienza: Non si è parlato dei rientri da Finaosta
perché sicuramente, a seguito dell'approvazione dei bilanci delle
società partecipate, ci sarà un rientro da parte degli utili di
CVA; saranno queste ulteriori risorse che, unitamente anche alle
risorse della pianificazione europea e trasmessa dello Stato,
metteranno la Regione nella condizione di dover progettare. Ma
attenzione, che le spese di investimento richiedono impegno, è più
difficile gestirle che le spese correnti, quindi questo, a mio
avviso, è una grande sfida che avrà il Governo regionale nel
prossimo anno e nei prossimi anni, perché bisogna capire se la
macchina organizzativa ha raggiunto il limite di capacità di
gestione delle risorse o se si può andare anche con questa
organizzazione a spendere delle risorse di un valore più
elevato.
Quindi secondo noi questa è una grande sfida alla quale
guarderemo con grande attenzione, perché qualche dubbio e qualche
perplessità credo che si sia rafforzata durante questa discussione,
perché anche da parte del Governo è stato messo in luce che ci sono
anche delle difficoltà sotto un profilo organizzativo: è del tutto
evidente che questa è una grossa sfida, una sfida sulla quale
dall'inizio dell'Amministrazione abbiamo richiamato l'attenzione,
perché la riforma della pubblica Amministrazione era condizione
sine qua non
per poter gestire delle risorse così
importanti.
Sotto questo profilo probabilmente non so se si è fatto tutto il
possibile, ci è stato detto che la questione è in trattazione
nell'agenda, però sotto il profilo pratico dei passi in avanti ne
abbiamo visti pochi sino a oggi, quindi confidiamo che si possano
gestire queste risorse, questo è quello che auguriamo al
Governo.
Da parte nostra, a livello di estrema sintesi, confermiamo il
voto di astensione sul documento programmatico.
Presidente -
Si è prenotato il consigliere Grosjacques
per dichiarazione di voto, ne ha facoltà.
Grosjacques (UV) -
Solo qualche considerazione rispetto
ad alcuni passaggi di questo bilancio che oggi ci apprestiamo ad
approvare. Ovviamente credo che siano da raccogliere le sfide che
ci ha lanciato il collega Marquis, ipotizzando già tutta una serie
di finanziamenti e di maggiori risorse che arriveranno e che sarà
compito di questo Governo e di questa maggioranza mettere a terra
per poter dare alla nostra regione le risposte che si aspetta dalle
risorse di questo bilancio e da quelle che verranno.
Io vorrei solo puntualizzare alcuni passaggi importanti di
questo bilancio che probabilmente non si esplicitano in grandi
risorse ma che denotano una grande attenzione su alcuni
settori.
Il primo credo che siano gli interventi a sostegno della
montagna, dei Comuni che si trovano ai margini della nostra regione
e che soffrono tutta una serie di criticità che ritengo che con
questo bilancio siano state certamente affrontate, probabilmente
non risolte ma certamente trovano una risposta.
Io voglio citarne alcune, la prima, non in ordine di importanza
ovviamente, è la prosecuzione del finanziamento delle attività del
piccolo commercio. Io sono tra quei pochi che in quest'aula hanno
deciso di continuare a vivere in montagna, con tutte le difficoltà
del caso, e ho un passato da amministratore di uno di questi
Comuni, quindi credo di conoscere queste realtà altrettanto bene
rispetto ad altri colleghi e credo che questo finanziamento - che
tra l'altro è stato aumentato da 500 mila a 900 mila euro - possa
continuare a dare delle risposte per mantenere quei negozi di
vicinato che sono linfa vitale per i nostri piccoli Comuni e che
nel prossimo anno dovranno dare delle risposte anche ad alcune
attività che, purtroppo, per una serie di ragioni non sono state
ricomprese in questa misura ma che, paradossalmente, hanno voluto
ampliare la loro offerta per poter dare maggiori risposte ai Comuni
e ai residenti di questi Comuni.
Abbiamo poi un piano di lavori pubblici che nel triennio alloca
oltre 300 milioni e buona parte di questi sono indirizzati ai
Comuni di montagna, perché forse i Comuni di montagna sono quelli
che maggiormente soffrono dei danni o degli eventi provocati dal
rischio idrogeologico.
Abbiamo tutta una serie di risorse che andranno a dare delle
risposte, le prime risposte.
Abbiamo delle risorse importanti sugli impianti a fune, anche
per le piccole stazioni, questa mattina abbiamo messo l'accento
sulle difficoltà della partenza di alcune piccole stazioni che
evidentemente dovranno essere affrontate in sede di Commissione, ma
questo significa che crediamo agli impianti a fune come volano
della nostra offerta turistica ma anche e soprattutto per il
mantenimento di posti di lavoro che consentono di mantenere vive le
nostre piccole comunità di montagna.
Abbiamo degli investimenti sugli enti locali, quest'anno le
risorse sugli enti locali sono aumentate e abbiamo oltretutto un
finanziamento ulteriore di 6.300.000 che darà la possibilità
d'intervenire su quelle piccole attività che non trovano spazio nei
bilanci degli enti locali, che sono sempre più stringati
purtroppo.
Poi stamattina ho sentito, con riferimento all'emendamento
presentato dal Presidente, sostenere che le assunzioni negli enti
locali produrranno vagonate di personale all'interno degli
stessi.
Credo che questo non renda giustizia ai nostri amministratori
locali, perché questo emendamento, al verificarsi ovviamente delle
condizioni di bilancio che consentiranno o meno di effettuare delle
assunzioni, darà la possibilità di ripristinare i livelli minimi di
efficienza per consentire di mantenere i servizi che i nostri enti
locali danno ai cittadini.
Quindi credo che con questo emendamento sia stata ripristinata
la possibilità per i Comuni di andare non a ingrossare le piante
organiche ma quantomeno di riportare il numero dei dipendenti a dei
livelli accettabili, tenuto conto dell'aumento dei carichi di
lavoro che in questi Comuni in questi anni si sono presentati.
Abbiamo poi una serie d'interventi: abbiamo un Piano di
politiche del lavoro che guarda a tutte le facce della nostra
società, agli inoccupati, ai giovani, ai disoccupati, e credo che
l'allocazione di risorse importanti sia una risposta a quelli che
oggi sono in cerca di lavoro, a quelli che lo hanno perso e che con
dei corsi di ricollocamento potranno trovare le loro giuste
collocazioni all'interno della nostra società.
Sull'emendamento presentato dal collega Testolin non voglio
soffermarmi, ma solo dire che abbiamo reso più facili gli
investimenti alla nostra imprenditoria, un'imprenditoria che anche
grazie a questa misura ha mostrato una vitalità in tutti i settori,
quindi questa è una risposta che darà la possibilità e che,
speriamo tutti, diventi nel tempo strutturale, magari non con
questa forma ma con altri tipi d'incentivi, speriamo che diventi
strutturale, dicevo, proprio perché stiamo accompagnando la nostra
imprenditoria in tutti i settori a uscire da una pandemia che
sembra che in quest'Aula forse sia stata dimenticata, ma in realtà
usciamo da un 2022 che ha messo sotto stress la nostra società e,
di conseguenza, anche la nostra amministrazione: questo Consiglio
regionale ha dovuto affrontare delle problematiche che ovviamente
non erano previste.
Un bilancio - e concludo - che ha dato risposte a tutte le
componenti della nostra società e che quindi voteremo
convintamente, tenendo conto ovviamente dei suggerimenti e delle
critiche che sono pervenuti nel corso delle audizioni, questo fa
parte anche della nostra attività.
Si poteva fare meglio, ma, personalmente credo che non si
potesse fare di più, si poteva fare meglio e i suggerimenti dei
gruppi di opposizione, che vanno nella direzione di migliorare
questo bilancio dovranno essere tenuti nella giusta considerazione,
sia nelle variazioni di bilancio che in fase di assestamento, ma
credo che questo sia un bilancio serio, che ci soddisfa e che
guarda al futuro con un moderato ottimismo.
Credo che la nostra società e tutte le sue componenti possano
dare un giudizio positivo di questo nostro bilancio.
Presidente -
Consigliera Minelli, ne ha facoltà.
Minelli (PCP) -
Qualche riflessione al termine della
discussione sui due disegni di legge della manovra di bilancio che
poi è una prosecuzione e un completamento della discussione
avvenuta quindici giorni fa sul DEFR.
L'insieme di questi tre documenti è caratterizzato da un
tentativo di dare delle risposte a delle esigenze che derivano da
un diffuso disagio sociale delle famiglie e degli operatori
economici che, a dire il vero, ci pare affannoso. Affannoso, lo
dimostra anche l'emendamento presentato in extremis dalla
maggioranza.
Veniamo da tre anni difficili, per i motivi che tutti sappiamo e
che è inutile stare a rispolverare ed è quindi evidente che
impostazioni di tipo emergenziale hanno una loro parziale
giustificazione, però sottolineo anche che sono risposte affannose,
perché c'è una contraddizione sempre più evidente fra le
potenzialità che come Regione abbiamo fra le disponibilità
finanziarie del bilancio e anche di quelle che stiamo esaminando
per il triennio 2023-2025 e la difficoltà d'individuare i temi
portanti della politica regionale e di investire in modo più
strutturale e incisivo su tali temi.
Tanti interventi sono una tantum, troppa ordinaria
amministrazione e questo è stato evidenziato in vari interventi dei
Consiglieri di opposizione che hanno parlato prima di me in queste
due giornate, ma si è affacciato anche in qualche intervento di
membri di maggioranza.
Non si vede, a nostro avviso, e neppure si intravede, da questi
documenti la Valle d'Aosta del futuro. Quale Valle d'Aosta? Per
noi, quella in cui il contrasto alla povertà è organizzato in modo
definito e articolato, in cui l'attività delle imprese è
stabilmente favorita e sostenuta soprattutto con una politica
energetica adeguata che pure potremmo fare, e in cui la tutela
dell'ambiente, del territorio, degli elementi di naturalità sono
viste come una ricchezza e una vera priorità. Una Valle d'Aosta in
cui i servizi socio-sanitari ed educativi hanno un grado di elevata
qualità e di efficienza, una regione in cui avere un sistema di
trasporto pubblico capillare e non inquinante.
Non crediamo di essere un vero esempio di regione virtuosa ma
quello che è più preoccupante è che ci pare che non ci sia nemmeno
l'ambizione di diventarlo, eppure secondo noi sarebbe fattibile e
anche doveroso.
In quest'aula campeggia la scritta "Il y a des peuples qui sont
comme des flambeaux", ce l'abbiamo di fronte noi, ce l'hanno alle
spalle i membri del Governo.
Ci dovremmo misurare con questa frase, chi l'ha la scritta aveva
in mente l'esempio svizzero con il suo sistema democratico e
cantonale ma certo era animato dall'ambizione che il popolo
valdostano seguisse quell'esempio. Siamo poco più di 120 mila
abitanti e sappiamo di essere in calo, abbiamo un'importante e
grande autonomia e risorse finanziarie e naturali che sono ancora
più importanti.
Potremmo e dovremmo essere un esempio, un flambeau in molti
settori, ma così non è perché non abbiamo il coraggio d'innovare,
abbiamo una politica asfittica, un sistema elettorale inadeguato e
abbiamo anche paura di consultare il nostro peuple, altro che la
Svizzera e il suo sistema referendario.
Viviamo da anni nell'incertezza e sopravviviamo con delle
manovre di piccolo cabotaggio.
Non sono quindi d'accordo con chi ha detto prima di me che
questo bilancio dà delle risposte strategiche e che guarda al
futuro. I grossi problemi non sono stati affrontati e non è
sufficiente, come ha già detto qualcuno che mi ha preceduta,
elencare delle cifre per sottolineare delle risposte.
Quest'atteggiamento che ho evidenziato, di non guardare al
futuro, si riflette inevitabilmente nei documenti di programmazione
economica e finanziaria, vedi il DEFR, vedi il bilancio di
previsione pluriennale.
Noi crediamo che la Valle d'Aosta meriterebbe di meglio e di
più, quindi dichiariamo e ribadiamo il nostro giudizio negativo
sulla manovra finanziaria 2023-2025.
Presidente -
Ci sono altre dichiarazioni di voto?
Consigliere Manfrin, ne ha facoltà.
Manfrin (LEGA VDA) -
Desidero innanzitutto ringraziare
alcuni colleghi per il lungo excursus che hanno voluto fare nel
merito del bilancio nazionale, siamo qui evidentemente per
discutere il bilancio nazionale, oppure qualcuno deve aver passato
un'eccessiva quantità di tempo con i sindacati in piazza qua sotto,
e quindi ha un po' perso lo spirito e l'oggetto della discussione
che si doveva tenere in quest'aula.
Sindacati che, giustamente, pongono in essere un'azione di
sciopero preventivo, senza sapere che cosa accadrà, senza sapere
quale sarà poi alla fine il testo che uscirà da una votazione del
Parlamento; al contempo, alcune forze politiche che hanno
partecipato a questa manifestazione hanno detto per estensione che
si poteva applicare anche a questo attuale bilancio, quindi, a
prescindere, si estende questo sciopero preventivo così, sulla base
di quello che c'è scritto. Questi sono i comunicati e le cose che
abbiamo letto sugli organi d'informazione in questi giorni.
Io suggerirei, a chi prende ad esempio e si discetta nel parlare
di questioni nazionali, magari di porsi, alla prossima occasione
utile, al giudizio degli elettori, e provi a vedere se a livello
nazionale può trovare dello spazio e avrà poi la contezza per poter
commentare eventualmente i bilanci nazionali e le leggi
nazionali.
Per sua sfortuna, sono stati eletti due Parlamentari, uno che fa
parte coerentemente della maggioranza di Governo, un altro che ha
detto proprio il giorno in cui è stato eletto di voler giustamente
collaborare con il Governo nazionale, quello che lui ha dichiarato
più a destra della storia repubblicana, quindi direi che per sua
sfortuna la sua opinione non è così condivisa.
Quello che però ho visto e ho sentito è che questo è un bilancio
progressista.
Di tutte le discussioni che abbiamo fatto in quest'aula, questa
è la prima volta che sento parlare di un bilancio progressista, il
cosiddetto "Compagno bilancio".
È la prima volta che assistiamo in quest'aula alla presentazione
del "Compagno bilancio", bilancio anche un po' partigiano a questo
punto, che fa una serie di cose mirabolanti, perché è un bilancio
che arriva pensate addirittura a contrastare le disuguaglianze di
genere, addirittura a combattere il cambiamento climatico - ed
effettivamente il freddo è arrivato perché questo bilancio ha già
cominciato a operare in maniera importante sul cambiamento
climatico, e noi di questo ovviamente riconosciamo l'intervento - e
siamo convinti che probabilmente ripristinerà anche l'articolo
18.
Un bilancio che però, nel frattempo, poi riesce a stanziare 270
mila euro per anno per i campi da golf, ma questo è il "Compagno
bilancio" e quindi lo può fare; è un "Compagno bilancio" al
caviale, è un po' come il cachemire di Bertinotti, va bene per
tutte le stagioni.
Nel contempo questo bilancio siamo stati felici di osservare, e
ringrazio la collega Minelli per averlo fatto osservare
puntualmente - sono ringraziamenti sinceri - per esempio per la
pervicacia con la quale ha presentato un emendamento che aveva già
presentato precedentemente e che ha evidenziato era un emendamento
che era nell'accordo di Governo e che, in questo "Compagno
bilancio" però non ha trovato spazio.
Attenzione, lo dico da persona che ovviamente ha votato
convintamente contro quell'emendamento, ma lo dico perché questo
sta un po' a qualificare la coerenza di chi poi interviene e si
dice di avere e di promuovere un bilancio progressista.
Sono stato anche colpito da una cosa: sono stato colpito
particolarmente dall'esaltazione - e qui devo guardare i nostri
colleghi - di un voto dato da alcuni colleghi di opposizione su un
emendamento, emendamento di cui peraltro devo dirlo - ma l'ha già
detto molto bene il collega Aggravi - condividiamo lo spirito - ed
era ovviamente anche negli impegni che avevamo messo all'ordine del
giorno, ma non condividevamo le modalità, lo abbiamo chiaramente
detto.
Mi ha particolarmente colpito quest'esaltazione di questo voto e
della forza che questa forza di opposizione, i colleghi di Pour
l'Autonomie, ha avuto nel sostenere quest'emendamento, perché
arrivano dalla stessa persona che, soltanto qualche anno fa, votava
convintamente contro l'allora presidente della Regione Augusto
Rollandin, e addirittura, e questo lo ricordo, alla presentazione
alla Cittadella dei Giovani del mio libro, il collega che ha appena
esaltato il gruppo di opposizione diceva: "Il mio non è un voto a
favore del Presidente Marquis, il mio è un voto contro Rollandin",
me lo ricordo bene.
Oggi vedo che le posizioni sono cambiate, bene, sono felice,
dimostrano la coerenza di questo "Compagno bilancio".
Devo venire alla lunga serie, di "+" che ci sono stati elencati
da un'ala sinistra di questo Consiglio: + 1, + 5, + 18, + 127. Il
problema, colleghi, è che i "+" che voi elencate fanno la
differenza innanzitutto - come giustamente ha detto il collega
Marquis - quando riescono a essere spesi, e questo è un giusto
appunto, perché un conto è metterle le risorse, un conto è
spenderle, ma un conto è anche su quali progetti stanno dietro a
quel "+", perché non basta elencare una missione, non basta
elencare un'area, perché se il "+" è messo sui campi da golf e non
invece sui distretti del commercio, evidentemente una differenza
c'è.
Quel "+" fa una differenza, allora su questo bilancio si decide
di andare in una direzione e concordo, ma lo abbiamo detto, è una
direzione che non è politica, è un'
oggettiva post
automatica
: si mettono le risorse sulle leggi che si devono
coprire, sulle cose che si devono fare; si è detto: "A
testimonianza del lavoro che dev'essere fatto c'è il completamento
dell'Università, che ovviamente era nelle corde, e nessuno pensava
che non sarebbe stato fatto, e l'ampliamento dell'Ospedale che
questo Consiglio ha scelto; per inciso, anche quella era una scelta
del programma che avevate condiviso e che poi avete disatteso,
adesso me lo sono ricordato. Quindi da questo punto di vista, era
una scelta che evidentemente era dovuta che però, come dire, si
presta come un risultato eccezionale. È una scelta, questo lo
condivido.
Ho condiviso molti degli interventi - parte, non tutti - dei
colleghi di maggioranza, di Governo su alcuni ordini del giorno, in
generale su quella che, per esempio, è la presentazione di alcune
misure che abbiamo condiviso e su cui abbiamo anche lavorato in
maniera collegiale all'interno di questo Consiglio, e su questo non
ci piove.
Da qui a provare a tirare per la giacca o far diventare
progressista o "Compagno bilancio", un bilancio che è evidentemente
un inserimento di fondi è abbastanza difficile.
Noi riteniamo di aver fatto un lavoro importante, importante con
gli ordini del giorno, e di questo voglio ringraziare ovviamente i
gruppi di Forza Italia e di Pour l'Autonomie per il lavoro
sinergico e ovviamente anche la maggioranza che ha deciso di
accogliere, a volte anche con emendamenti, un lavoro di ordini del
giorno e abbiamo fatto un lavoro importante di emendamenti che
potevano essere fatti su mille rivoli, potevano essere migliaia,
potevano andare a toccare un sacco di aspetti, invece abbiamo
deciso di concentrarli in due misure. Abbiamo voluto esplicitare in
queste due misure quella che era la nostra visione - è una visione
che non è passata, di poco, perché non c'erano tanti voti di
differenza - è una visione che però, per esempio il presidente
Lavevaz ci ha detto essere condivisa, per esempio sulla parte
relativa al Naître Valdôtain.
È una misura di cui continuiamo a essere convinti, è una misura
che punteremo a portar avanti con orgoglio e con forza, è una
misura che va nella direzione delle famiglie, è una misura sociale
e proprio su queste misure sociali forse la sinistra dovrebbe
interrogarsi e chiedersi come mai a volte non ritiene di doverle
sostenere.
Queste, credo, siano riflessioni. E se si vuole creare
effettivamente un'occupazione stabile, probabilmente si deve andare
nella direzione di sostenere il commercio e magari andare nella
direzione dei distretti, direzione che però non si è voluta
prendere.
Quindi, vede, io penso che abbiamo fatto in ogni caso un buon
lavoro. Chi da una parte ha sostenuto una sua idea e, probabilmente
vedrà affermato, per un voto probabilmente di distacco, anche
questo bilancio, e dall'altra parte chi ha provato a dare un'idea
differente, un'idea che però rimane e un'idea che crediamo sia
chiara e che continueremo a portare avanti con forza.
Presidente -
Consigliere Jordan per dichiarazione di
voto, ne ha facoltà.
Jordan (AV-VdA Unie) -
Come gruppo consiliare di Alliance
Valdôtaine e Vallée d'Aoste Unie, abbiamo ascoltato con attenzione
tutti gli interventi di questi giorni e abbiamo cercato di trovare
elementi utili e positivi in tutti gli interventi, con l'obiettivo
di migliorare la nostra azione politica.
Personalmente faccio tesoro delle critiche costruttive, così
come sono interessanti alcune considerazioni di prospettiva di
strategia, non però quando ci si parla addosso, quando si portano
solamente elementi troppo puntuali o troppo particolari.
Questa maggioranza aveva il compito di proporre, portando in
aula il bilancio, un progetto di gestione delle risorse per le
prossime annualità; lo ha fatto tenendo conto della situazione
attuale e dell'imprevedibilità di scenari che sono oggettivamente
sopra le nostre competenze. L'ha fatto con serietà, l'ha fatto con
responsabilità, dando risposte serie e concrete, pensando all'oggi
ma guardando anche al domani; una manovra perfettibile, per carità,
lo avete già detto, ma comunque una buona manovra. Un bilancio con
maggiori entrate e quindi con la possibilità di maggiori
finanziamenti degli investimenti, ma anche con maggiori spese
correnti che sono in parte incomprimibili e che destano qualche
preoccupazione.
Questo bilancio non viene portato in aula con annunci roboanti,
che poi vengono smentiti, così come sta succedendo a livello
nazionale; dopo aver dato per scontato e sbandierato sui media
azioni che non potevano essere portate avanti per mancanza di
copertura. C'è differenza tra il dire e poi il fare. Le opposizioni
qui, facendo il proprio lavoro, criticano la manovra però senza
modificarla sostanzialmente, mancano gli emendamenti significativi
con i quali le opposizioni avrebbero potuto introdurre risorse
importanti sulle poste di bilancio, togliendole però ad altri
settori, scelta difficile e poco popolare, lo capisco, ma noi, il
Governo, la maggioranza autonomista progressista, questa scelta
l'ha fatta responsabilmente in modo serio, indicando quale sia la
nostra linea politica e indicando un percorso, affrontando
difficoltà evidenti, affrontando tutti i temi, indicando priorità,
scegliendo le azioni e gli investimenti da fare prima degli altri,
e faccio riferimento agli interventi aggiuntivi in sanità, sociale,
istruzione, territorio, enti locali e tutti quelli che ieri il
Presidente e l'Assessore alle finanze per tutti hanno indicato.
Questo bilancio quindi è conseguente a un'azione politica che
giudichiamo positiva, nonostante sia evidente che si possa fare
sempre meglio - lo diceva prima il collega Grosjacques -
soprattutto nei settori dove ci sono criticità è doveroso fare
autocritica quando necessario.
Non è così per i gruppi di opposizione, anche se a dire il vero
mi ha fatto piacere sentire interventi da colleghi dell'opposizione
che considero come elementi interessanti per una possibile apertura
di un dialogo politico futuro; faccio riferimento anche
all'emendamento che è stato votato a fine mattinata.
Come dicevo prima, non abbiamo visto in quest'aula proposte
concrete, che impegnano fondi importanti in direzioni diverse
rispetto a quanto noi abbiamo fatto e proposto qui in questa
seduta, così come nel variopinto mondo dei social, dove non mi
sembra che i soggetti politici che non sono in Consiglio - oltre
alla legittima critica, per carità - abbiano fatto proposte
concrete e attuabili. Evidentemente - e concludo, ribadendo il voto
favorevole del nostro gruppo consiliare - l'impostazione di questo
bilancio è di qualità, è corretta, e non necessita di modifiche e
di stravolgimenti.
Presidente -
Consigliere Chatrian ne ha facoltà.
Chatrian (AV-VdA Unie) -
Dopo due giorni abbondanti di
confronto, penso sia utile fare qualche considerazione. Il collega
Jordan ha già messo in evidenza i punti di forza, ma, oltre ai
punti di forza, senza citare una cifra, perché penso che le cifre
siano state messe in evidenza da tutti in questi due giorni e
mezzo, è importante, al termine di una votazione, tirare una
linea.
Il collega Jordan parlava di un bilancio di qualità; noi
riteniamo che questo sia il miglior probabilmente bilancio che si
poteva mettere in campo, forse questa volta era un po' più facile
perché c'era qualche risorsa in più, non neghiamo l'evidenza,
evviva, sembra quasi che sia un problema il fatto che ci siano
risorse in più. La sfida sarà quella di utilizzarle bene, la sfida
sarà quella di metterle a terra bene, la sfida sarà quella di avere
anche i funzionari e i dirigenti pubblici... Ci è spiaciuto sentire
certe illazioni questa mattina, perché abbiamo bisogno delle
persone che possano mettere a terra quanto si decide in quest'aula,
ed è importante che possano lavorare bene, che possano
accompagnare, e quindi trovare i migliori percorsi amministrativi
per dare dei servizi, per garantire dei servizi alle nostre
comunità.
Non ci trovate d'accordo quando ci dite che questo bilancio non
guarda al futuro.
Per quanto ci riguarda, questo è un bilancio che guarda al
futuro per una Valle d'Aosta equilibrata, questo sì, quindi con
tutta umiltà noi riteniamo che questo bilancio possa garantire un
futuro alle nostre famiglie, alle nostre comunità in una maniera
equilibrata.
Non ci trovate d'accordo quando dite che non facciamo attenzione
al bene più prezioso che abbiamo, non ci trovate d'accordo, perché
per quanto ci riguarda, l'ambiente è il bene più prezioso che
abbiamo, ma dobbiamo trovare quell'equilibrio difficile tra far
vivere e non sopravvivere le persone, le comunità e le piccole
famiglie in montagna.
Con il collega Grosjacques su questo oltretutto ci si confronta
parecchio, siamo rimasti ormai in pochi ad abitare realmente in
montagna, lo sappiamo, non solo all'interno di questo Consiglio, ma
proprio a livello di comunità valdostana e, per quanto ci riguarda,
non ci trovate d'accordo quando dite che questo bilancio non è
attento a quelli che sono minoranza, cioè ai piccoli numeri.
Per quanto ci riguarda, questo bilancio è molto attento alla
montagna, è attento ai piccoli nuclei e, se possiamo dirlo, è
garante del principio che per noi autonomisti è fondamentale: è
garante del principio della sussidiarietà, è garante, è scritto
nero su bianco all'interno di questo bilancio.
Poi un altro passaggio, che vorremmo fare come gruppo, dove
all'interno di questo bilancio troviamo concretezza: questo
bilancio è rispettoso delle autonomie locali.
Noi riteniamo che questo sia un altro elemento quasi
epocale.
Perché diciamo quasi epocale? Perché darà la possibilità ai
nostri Comuni di poter programmare il prossimo triennio
2023-2024-2025, non succedeva
ab illo tempore
, quindi è
epocale per quanto ci riguarda.
Non vi tedieremo con delle cifre, le cifre sono state dette,
scritte e ribadite in questi due giorni e mezzo.
Je termine ma petite intervention en disant que nous croyons
que, d'un point de vue politique... la prochaine semaine, on a
organisé un premier débat, un premier important débat, comme on
peut dire, en séance des autonomistes pour recomposer l'aire
autonomiste. Je crois que on pourra faire démarrer cet important
projet. Un projet qui doit regarder surtout au futur, il doit
regarder aux communautés locales mais surtout à la Vallée d'Aoste
entière. Nous croyons que le défi est très difficile, nous le
savons. Pour ce qui concerne Alliance Valdôtaine et VdA Unie, on
essayera de rejoindre un but très important : recomposer l'aire
autonomiste, remettre à l'intérieur et au centre la bonne
politique. Mais, surtout, nous croyons que la Vallée d'Aoste a
besoin d'un mouvement autonomiste pluraliste fort et qui puisse
surtout, dans les prochains mois, essayer même d'aider l'action
politique administrative, même à l'intérieur de cette salle, pour
bien rejoindre les buts qu'on a écrit noir sur blanc dans ce bilan
2023-2025, donc, pour ce qui concerne le groupe d'Alliance
Valdôtaine et VdA Unie, on votera, très convaincus, le bilan.
Presidente -
Consigliere Marguerettaz, a lei la
parola.
Marguerettaz (UV) -
Di fronte a un documento di
programmazione così importante, noi possiamo avere un approccio
dove guardiamo degli aspetti di microeconomia, piuttosto che la
macroeconomia, il globale. Tutti e due i metodi hanno sicuramente
un significato, hanno un loro valore, però in un momento così credo
che sia più interessante guardare le cose nel loro complesso.
Allora prendo lo spunto da una pubblicazione di ieri sul Sole 24
Ore, dove la Valle d'Aosta comunque è indicata come sesta - la
classifica è in Province - la sesta Provincia come qualità della
vita.
Allora qualcuno potrebbe capire "Ma quelle sono graduatorie,
sono classifiche che lasciano il tempo che trovano". Sicuramente,
questo non vuol dire che non ci sono i problemi, ma su più di cento
Province essere la sesta... l'anno scorso eravamo la quarta,
abbiamo perso due posizioni, le ha perse anche Bolzano, le ha perse
Trento, c'è una variabilità ma è una variabilità modesta.
Cosa vuol dire? Vuol dire comunque che nel panorama italiano gli
sforzi che sono stati fatti negli anni da coloro che hanno
governato sono in qualche modo "messi a terra", perché questa è la
frase e il modo di dire che utilizziamo.
Allora capite bene che - non voglio ovviamente fare dei
ragionamenti di natura sportiva - vincere una competizione può
essere importante, ma mantenere sempre posizioni di testa è ancora
più impegnativo, anche perché la nostra comunità è abituata ad
avere un livello direi importante di servizi e in un momento così
difficile - bisogna essere onesti - un calo delle prestazioni
esiste. Qualcuno mette l'accento sulla sanità ma volete fare una
rassegna stampa di tutte le comunicazioni e di tutti i dibattiti
politici nelle altre Province? Noi siamo abbonati a La Stampa,
guardate cosa succede in Piemonte, guardate cosa succede in
Lombardia, guardate cosa accade nella Provincia di Bolzano o nella
Provincia di Trento.
I problemi sono diffusi, ma non è mal comune e mezzo gaudio, è
per dire che ci sono dei problemi strutturali che difficilmente
possono essere superati in solitudine dalla nostra piccola
regione.
Quindi gli sforzi che facciamo per mantenere questo livello poi
hanno un riflesso sul bilancio e non a caso anche qualche collega
ha parlato di spese obbligatorie, perché se voi avete un livello
così alto di servizi, dovete mantenere questo livello.
Mi ricordo nel passato che c'erano delle situazioni... cito un
caso particolare: Saint-Vincent aveva una situazione particolare
perché con i finanziamenti del Casinò poteva fare degli
investimenti. È arrivato un momento dove gli amministratori del
Comune dicevano: "Basta investimenti, perché noi i palazzetti, le
piscine, tutte le infrastrutture le dobbiamo mantenere, le dobbiamo
scaldare, le dobbiamo pulire".
Noi abbiamo infrastrutturato la Valle d'Aosta in modo importante
e oggi dobbiamo mantenere, ed ecco perché ci sono le spese correnti
obbligatorie, mica perché vogliamo tutti gli anni buttare via dei
soldi! E attenzione, le spese correnti obbligatorie sono quelle che
impediscono le spese straordinarie.
Se voi fate un contratto d'affitto, scrivete che le manutenzioni
ordinarie sono obbligatorie a carico del conduttore, anche perché
se non le fate, poi ci sono i problemi, quindi il fatto di dire che
ci sono tante spese correnti non è che dev'essere demonizzato,
dev'essere demonizzato lo spreco.
Ma allora lo spreco va individuato.
Vedete, non voglio ovviamente polemizzare, ognuno fa gli esempi
che vuole, ovviamente, collega Aggravi, se lei va a Courmayeur e
dice che vuole togliere il sostegno ai campi da golf, io non so
quanti le pagheranno da bere, perché lei sa benissimo che il campo
da golf non è un'infrastruttura per far giocare quattro ricchi, è
un'infrastruttura che crea attrazione, e questo vale per
Courmayeur, vale per Breuil-Cervinia... Andate a vedere cosa
succede a Chamonix piuttosto che a Crans-Montana.
Io capisco perché c'è tutta una discussione che possiamo fare ma
non demonizziamo dicendo: "Questi qua vogliono far divertire
quattro ricchi"; no, questi qua vogliono arricchire l'offerta
turistica estiva e, ovviamente, essendo il periodo di esercizio
contenuto, bisogna riuscire a essere pronti per l'inizio della
stagione.
Nessuno vuole buttare via dei soldi; mi è piaciuta per esempio
la discussione che c'è stata tra l'assessore Caveri e il
consigliere Sammaritani che, quando si è parlato del Conservatorio,
dice: "Attenzione, se facciamo delle assunzioni, poi ci carichiamo
di legna verde", ed è una considerazione corretta. L'assessore
Caveri ha risposto: "Attenzione, questa è un'opportuna che verrà
utilizzata qualora vi siano le condizioni".
Questo è l'atteggiamento: nessuno vuole caricare di ulteriori
costi il bilancio, però al di là di tutto quest'aspetto, noi siamo
per una Regione che vuole fare.
Il segnale che è stato dato dalle aziende che hanno richiesto il
bonus investimenti è significativo, vuol dire che c'è una vivacità,
attenzione, perché un contributo del 30-35-40%, vuol dire che gli
altri devono metterli le imprese, non è che si regala, quindi è
stato giusto quello che ha detto l'assessore Bertschy, nel senso
che noi siamo per far lavorare.
È chiaro che noi siamo lontani anni luce dal partito del No, il
partito che vuole bloccare.
A me fa ridere quando certi paladini del No neanche davanti alle
cose concrete fanno un po' di autocritica. Ieri, signori, avete
visto che cosa ha voluto significare la chiusura
dell'autostrada?
Noi abbiamo avuto dei soggetti che per anni hanno combattuto per
non farla l'autostrada. Ieri purtroppo un TIR si è intraversato ed
avete visto che cosa è successo in Valle d'Aosta? La Valle d'Aosta
bloccata. Questo è il risultato dei signori del No.
Per fortuna sono una stretta minoranza, in Consiglio regionale
il partito del No rappresenta due trentacinquesimi, e lo si vede
nelle varie votazioni.
Il partito del No è lontano anni luce, il partito del No dice:
"Noi siamo per l'energia pulita", dopodiché combattono tutte le
volte che c'è una concessione per una centrale idroelettrica,
cercano di mettere i bastoni tra le ruote per tutti gli
investimenti. Questa è veramente una cosa ridicola.
Così come il discorso delle Cime Bianche, ma avete visto che
cos'è accaduto questo fine settimana, al ponte di Sant'Ambrogio?
Sono stati calcolati 14 milioni di proventi, di corrispettivi, da
parte degli impianti di risalita.
Allora io credo che una persona normale dica: "Dobbiamo cercare
di rafforzare, tenendo conto dei cambiamenti climatici, questi
investimenti", perché è lì che generiamo lavoro, è giusto cercare
di dare un sostegno alle frange più deboli, ma noi non possiamo
fare un bilancio di elemosine, noi dobbiamo pensare a un bilancio
che produca lavoro e che eviti la povertà, che eviti la situazione
d'indigenza.
Quindi io credo che il bilancio che è stato presentato sia un
bilancio che merita un voto favorevole e che, nei suoi limiti, ha
sicuramente dato delle risposte alla nostra comunità.
Presidente -
Consigliere Carrel ne ha facoltà.
Carrel (PA) -
Come dichiarazione di voto, come gruppo
consiliare confermiamo quanto abbiamo già espresso in Commissione
con l'astensione, Dichiariamo che è stata una discussione
sicuramente utile, proficua, abbiamo presentato degli emendamenti
che purtroppo non sono stati valutati dalla maggioranza e quindi
non sono stati approvati, ricordo anche io soprattutto il bonus
Naître Valdôtain di 800 mila euro e la creazione e il finanziamento
dei distretti del commercio i quali erano un insieme di idee su cui
abbiamo lavorato per cercare di portare il nostro contributo, con i
nostri limiti ovviamente, perché il lavoro sicuramente è molto più
difficile per chi deve andare a cercare le risorse in un bilancio
che ovviamente è stato valutato ed è stato costruito da chi sta al
Governo, ed è giusto così.
Siamo, come gruppo, soddisfatti che il Governo abbia valutato
positivamente i nostri ordini del giorno, quello che permetterà di
avere una visione più ampia prima dell'avvio dei corsi di
formazione per l'assunzione degli agenti del Corpo Forestale e
quello che, assieme al collega Rollandin, abbiamo pensato e ideato
per dare un aiuto ai giovani nell'educazione e nella possibilità
per tutte le famiglie di avere un computer o un tablet che andremo
poi a valutare, come ci ha detto anche l'Assessore, in base ai
finanziamenti europei che si metteranno in atto.
Di questo bilancio non credo che nessuno abbia detto che sia
tutto da buttare, nessuno ha detto che non va bene, abbiamo
sollevato ovviamente, dalla nostra parte, delle obiezioni che
stanno nella programmazione, stanno in alcuni aspetti che per noi,
come gruppo di opposizione, potevano essere affrontati in altro
modo.
Mi preme evidenziare come il nostro gruppo abbia sostenuto e
votato anche l'articolo 31, il finanziamento del secondo lotto
dell'Università, un tema su cui spesso ci siamo confrontati, su cui
come gruppo abbiamo fatto diversi approfondimenti e in cui crediamo
fermamente.
Non è sicuramente tutto da buttare, ma dal nostro punto di vista
qualcosa di più si poteva e si doveva fare e per questo motivo ci
siamo astenuti in Commissione e ci asterremo anche in aula.
Presidente -
Consigliere Restano, per dichiarazione di
voto.
Restano (GM) -
Per esprimere un giudizio sul bilancio,
sono partito da un confronto, da un'analisi del programma di
governo della maggioranza, confrontandolo con il DEFR e poi con le
leggi di bilancio che noi abbiamo discusso.
Sicuramente, rileggendo il programma di legislatura, ritrovo,
nel DEFR e poi nel bilancio che oggi ci accingiamo a votare, tante
proposte.
Naturalmente il programma di legislatura ha uno spettro di
cinque anni, quindi ci saranno delle cose che non sono state prese
in considerazione, ma, come detto prima, il bilancio che discutiamo
oggi parla prevalentemente attraverso i numeri, c'è tutta una parte
nascosta che riguarda invece la narrazione o tante azioni che
vengono fatte ma che non si esprimono solo con i numeri.
Trovo infatti che interfacciando e confrontando le singole voci
del bilancio, troviamo le vere azioni per la popolazione dei
Valdostani; faccio un esempio che non è mai stato fatto: quando noi
andiamo a inserire attraverso la pubblica istruzione l'ora di
educazione fisica nelle scuole elementari, facciamo un'azione
meritoria, ma non solo perché pensiamo alla montagna, penso alle
piccole scuole di montagna, non solo perché diamo lavoro ai
laureati in Scienze motorie, ma perché forniamo un servizio ai
nostri ragazzi, il servizio che è alla base dell'attività motoria,
indichiamo loro corretti stili di vita che poi hanno un riflesso
sulla sanità.
Quindi rileggendo il bilancio con degli occhi diversi, troviamo
tantissime risposte: alla montagna, ai piccoli Comuni...
finanziando in maniera straordinaria ancora per quest'anno tutti i
Comuni e facendo dei calcoli mi viene da pensare che 50 mila euro a
un piccolo Comune, vuol dire mantenere una piccola impresa, e
questa è una delle risposte che diamo anche all'intervento molto
preoccupato del collega Lucianaz. Non andiamo solo con contributi
ma con azioni reali che forniscono dei posti di lavoro.
Non è sempre facile, ci vuole del tempo per dare queste
risposte, così come per la risposta che era stata da me chiesta
alla Giunta sulla riforma della pubblica Amministrazione regionale.
Rileggendo il programma ho visto che ci eravamo dati uno spettro di
tre anni per arrivare a quest'obiettivo; naturalmente io speravo di
avere una risposta in tempi più brevi.
Mi rendo conto che non è possibile, però siamo sul pezzo. Di
questo non abbiamo tradotto niente in cifre, non è possibile, però
sono delle relazioni messe sul tappeto che hanno una valenza per
l'Amministrazione regionale, ma soprattutto per le nostre aziende,
per la nostra popolazione, per tutti gli utenti.
Parlando di aziende mi permetto una battuta, colleghi: io non
penso che questo sia un "Bilancio compagno", spero che il collega
Padovani non volesse dire questo, perché in questa maggioranza un
poco eterogenea ci sono delle sensibilità un poco diverse, però
credo che tutti stiamo lavorando nella stessa direzione, che è
quella di fornire delle risposte alla popolazione di montagna, alle
professioni della montagna, al commercio, alla popolazione che si
impegna nel mondo dello sport, il mondo dello sport inteso come
crescita culturale, come crescita delle popolazioni che saranno
avviate verso le future professioni della montagna, questo intendo
sottolinearlo tutte le volte che mi si rende possibile, perché
vengo da un piccolo Comune anche io, da una gestione di piccoli
esercizi di vicinato, da amministratore di piccolo Comune.
Quindi è un sentire comune che abbiamo e che condivido con tanti
di voi e credo che si riescano a dare delle risposte, non sono
certo le risposte che vorremmo dare nella loro totalità perché è
una cosa impossibile, però abbiamo intrapreso - se potrei definire
così il bilancio e la nostra proposta - un percorso di
valorizzazione, di efficacia e di efficienza.
Si poteva sicuramente fare in maniera diversa, si poteva fare
meglio; questo è quanto l'attuale maggioranza, anche con la
collaborazione dei Consiglieri che sono intervenuti, riesce a fare,
però penso che alla prova dei fatti sarà un buon bilancio
ovviamente al quale noi dovremo dare gambe. Come farlo? Attraverso
la collaborazione dei dirigenti ma soprattutto con tanta
determinazione, con tanta forza di volontà.
La votazione che facciamo oggi è un punto di arrivo, anzi, lo
definirei il traguardo dei primi due anni.
Perché mi permetto di fare quest'affermazione? Perché in questi
primi due anni c'è stato un po' di travaglio politico, qualche
pezzo è stato perso, però il Governo si è dimostrato solido con una
maggioranza che ha dato un'immagine un po' confusa, se vogliamo
definirla così, prestandosi a diverse narrazioni.
Allora cosa possiamo chiedere al futuro? Cosa chiede Evolvendo?
Ci siamo già espressi: di definire la situazione, di definirla
perché più che la stabilità dei numeri serve un altro tipo di
stabilità, definiamola politica. Certo che un solo componente non
può dettare la linea non si permette neanche di farlo. Non abbiamo
il boccino in mano, però possiamo fornire degli spunti.
Se la maggioranza deve andare avanti così, noi non abbiamo
paura. Se deve allargarsi, non abbiamo paura. Se devono fare altre
scelte, non abbiamo paura di affrontare queste scelte. Però è
importante che ci sia un rilancio, un rilancio nei fatti, un
rilancio d'immagine, che ci sia un progetto, questo bilancio è un
progetto, ma, guardando ancora oltre, servono altri tipi di
progetti e questo è l'auspicio che lancio a tutta l'Aula, guardo
soprattutto i banchi del Governo e attendo con fiducia le
risposte.
Presidente -
Consigliere Baccega.
Baccega (FI) -
Ovviamente ribadisco quanto ha già detto
il mio collega capogruppo Marquis rispetto alla nostra espressione
di voto su questo documento, ma il mio intervento è soprattutto
legato alle affermazioni che ho sentito in questa ultima
mezz'oretta e anche a specificare perché ci asteniamo anziché
votare contro, perché normalmente, quando le visioni sono
differenti, così differenti da una sinistra e da un centro destra,
evidentemente si vota contro.
Abbiamo trovato nella Giunta una buona disponibilità
nell'accogliere, nel valutare alcune riflessioni che sono state
portate in campo dall'opposizione e allora abbiamo deciso che il
nostro voto sarà un voto di astensione.
Ma negli interventi che si sono succeduti nell'ultima mezz'ora,
si è parlato finalmente di politica, lo ha fatto il collega
Chatrian, l'ha fatto la sinistra, l'ha fatto il PD.
Allora, parlando di due visioni completamente diverse, non posso
che dire che voi lo avete fatto richiamando al nazionale,
richiamando un Governo che si è insediato da meno di due mesi, è un
Governo che sta lavorando, che sta avendo riconoscimenti in Europa
in ogni ambito e in ogni contesto e ci tirate per i capelli.
Questo non ci piace, perché abbiamo capito, e allora bisogna
dire chiaramente ai Valdostani che la Valle d'Aosta ha un Governo
di centro-sinistra autonomista, e questa logica francamente non ci
piace perché è chiaramente una visione differente.
Qualcuno ha richiamato la classifica del Sole 24 Ore. Sì, è
vero, abbiamo perso due posizioni, ma se andiamo a esaminare con
attenzione i vari percorsi laddove solo ed esclusivamente le
attenzioni che diamo agli infanti, all'infanzia, ci mettono al
primo posto, nelle altre graduatorie siamo scesi piuttosto in modo
significativo.
Ho la sensazione che questo decremento che sta dimostrando la
Giunta di sinistra che c'è al Comune di Aosta andrà nella direzione
sempre di più di perdere le posizioni.
Sappiamo che quest'anno, per la prima volta dopo anni e anni il
capodanno in piazza non si fa. Non è solo quello, ci sono altre
situazioni in questa città capoluogo che vi rappresenta, perché
siete poi insieme di là come siete insieme di qua.
Qualcuno ha sottolineato gli appunti che sono stati fatti alla
sanità, ne abbiamo fatti pochissimi, abbiamo cercato semplicemente
di dire: c'è un Piano salute e benessere sociale che sarà
affrontato nel prossimo mese e sul quale faremo le nostre puntuali
riflessioni.
Diciamo che alcune cose - lo abbiamo detto - sono sicuramente
degli interventi che vanno fatti, quindi bisogna fare chiarezza una
volta per tutte, l'ha chiesto il collega Restano.
Là fuori la gente vuole capire dove si va a finire e la
proiezione che questo bilancio mette in campo è una proiezione con
tante risorse, tanti soldi, collocati nelle varie strutture, ma
bisogna capire - e lo diciamo fin dal 2020 - se le strutture, così
come sono posizionate, così come sono state architettate, saranno
in grado di spendere questa montagna di soldi.
Quindi il nostro voto sarà di astensione.
Presidente -
Consigliera Erika Guichardaz, ne ha
facoltà.
Guichardaz E. (PCP) -
Integro solo quanto detto dalla
consigliera Minelli, anche alla luce di chi mi ha preceduto.
Ho sentito parlare di due a trentatré, in questo momento ho
sentito parlare di un'ampia maggioranza anche dal consigliere
Baccega. Quello che chiedo è: "Facciamo chiarezza", cioè l'idea è
quella di un Governo delle larghe intese e sinceramente che cadano
le maschere del falso progressismo, perché io condivido molte delle
cose dette dal collega Manfrin- e di questo mi dispiaccio,
naturalmente - perché effettivamente mi trovo spesso a chiedermi
come si possa non votare un ordine del giorno che chiede
d'intervenire sulle famiglie che pagano di più al Convitto, come si
possa non votare per chiedere che il Bonus Social sia una misura
stabile, come si possano votare tante altre cose che non solo non
avevamo nel nostro programma, ma non ci sono nemmeno nel programma
di legislatura.
Mi dispiace dire un'altra volta che sono altri quelli del
partito del No, perché noi siamo quelle che dicono Sì a un
referendum che possa far partecipare i cittadini valdostani a una
scelta, diciamo sì a un Ospedale nuovo e non ad accrocchi di vecchi
Ospedali e di una struttura che diventerà un museo o un Ospedale,
non si è ancora capito ma l'Assessore ci ha detto che presto
vedremo quel progetto.
Siamo quelle che dicono sì alle infrastrutture funiviarie quando
queste hanno un senso, quindi abbiamo votato per la telecabina
Pila-Couis, è naturale che rispetto alla questione di Cime
Bianche... e si citava il Sole 24ore (lo citerei anche per altre
questioni), in questo caso ci dispiace che altri mettano in cattiva
luce questo Consiglio regionale, dando per assodate alcune scelte
che in questo momento non sono fatte.
In più diciamo sì a una tratta elettrificata nel momento in cui
sappiamo delle levate di scudi che ci sono state e diciamo sì alla
transizione ecologica per abbandonare le fonti fossili, per questo
più volte abbiamo chiesto quella roadmap.
Vorrei sottolineare che forse sono altri quelli dei partiti del
No.
Collega Restano, la scelta di mettere a scuola l'educazione
fisica e di introdurre quanto abbiamo fatto in legge quest'oggi
doveva già essere fatto l'anno scorso, quindi siamo indietro di un
anno.
Abbiamo votato quell'articolo, perché lo riteniamo meritorio ma
sottolineiamo che siamo indietro di un anno.
Mi dispiace che si guardino solo i dati che si vogliono vedere,
perché il Piano della salute ne contiene tanti di dati, abbiamo il
maggior tasso di mortalità per suicidi e quindi anche su questo,
rispetto alla finanziaria di oggi, abbiamo votato per
quell'articolo.
Abbiamo la maggiore mortalità per Covid-19; abbiamo il tasso più
alto per la riduzione delle visite di controllo, non possiamo
guardare solo i dati che ci fanno comodo, forse dobbiamo guardarli
a tutto tondo, ben sapendo che le problematiche che stanno attorno
alla sanità, sono problematiche che non viviamo solo noi, e questo
lo abbiamo detto e ridetto in tutte le situazioni.
Noi quelle scelte progressiste non le vediamo assolutamente,
quindi ribadiamo la nostra contrarietà a questo bilancio, come lo
abbiamo fatto nel DEFR che dava le linee, quindi in coerenza con il
voto del DEFR, si è già visto, voteremo contro questo bilancio.
Presidente -
Vi sono altre dichiarazioni di voto?
Consigliere Rollandin ne ha facoltà.
Rollandin (PA) -
Je prends quelques minutes pour essayer
de faire comprendre les raisons qui sont à la base de certaines
fois. J'ai écouté avec attention ce qui a été dit par rapport aux
interventions qui ont été faites pendant ces derniers mois. Je
crois que l'aspect plus important est de comprendre quel est notre
futur. Et je crois que pendant ces 2 jours, il y a eu la
possibilité de mieux se comprendre, de faire de façon qu'il y ait
une intention claire de la part de la majorité actuelle, qui a
donné la possibilité de mieux voir les finalités des différentes
options. Mais je crois que ça a été important pour faire comprendre
qu'il y a des aspects, surtout pendant cette période, qui sont
indispensables et qui doivent être suivis d'une façon correcte. En
même temps, on a eu pendant cette journée la possibilité d'examiner
ensemble les différentes activités que chacun de nous a essayé de
visualiser, de dire si c'est nécessaire, de trouver le temps pour
ajouter dans les locaux plus importants soit l'école, soit les
autres possibilités de mieux se comprendre pour ne pas arriver à
des points comme s'est passé pendant ces différentes années ; c'est
là le point que je crois il y a des difficultés à dire :"Mais alors
on donne plus d'argent pour cette finalité ?", alors là il y a qui
dit : "Non, ce n'est pas possible. Il faut augmenter, il faut
réduire selon les possibilités actuelles". Ce n'est pas là, le
point, je crois que d'autres avant moi l'ont dit clairement. Et je
crois qu'il a été dit encore dernièrement : il faut savoir ce qu'on
veut faire avant de faire. Et malheureusement, il arrive très
souvent - il est arrivé encore dernièrement - de se trouver dans un
discours où on ne comprend pas ou quand même n'est pas ce qu'on
voudrait faire...
Comment imaginer la possibilité de dire : "Bon, on veut ajouter
le numéro du personnel qui voit et qui peut être le point de repère
pour certains arguments", mais comment faut-il examiner ces propos
et comment le mettre sur le chemin important pour aboutir à un
résultat ? Je crois que pendant cette journée on a eu cette
possibilité, on a eu la possibilité de comprendre quelles sont les
difficultés et, encore mieux, que quelqu'un, à tout prix, veut
aboutir à des résultats qui n'arriveront pas sans avoir le fait
réel du soutien qui doit y être dans une communauté comme la
nôtre.
Je crois que dans ce sens, on a participé à toutes les
différentes réunions qu'il y a eu, on a essayé de comprendre aussi
les possibilités de mieux s'insérer dans un discours qui va à
l'avenir. Il ne s'agit pas seulement de dire on augmente de 3
personnes, de 4 personnes ou bien qui va faire cette proposition,
comment peut-on aboutir à un résultat qu'il soit le meilleur, tout
ça dans ces derniers moments ; il faut être à même de comprendre
pour travailler.
De l'autre part on a dit clairement qu'on est convaincus qu'il
faudra petit à petit rajouter ce qui était notre région avec les
finalités des communes, avant tout ; je crois que là a été dit
clairement qu'il faut donner la possibilité aux communes, des
petites aux grandes communes, pour arriver à trouver un secteur qui
puisse être un secteur de notre région qu'il n'y ait pas le but
seulement pour la petite commune ou la grande commune, ce serait un
faux, un intérêt qui va primer seulement quelqu'un en dépit des
autres.
Je crois que dans ce sens avec le débat qui s'est tenu on a
sûrement un point de repère, un point de départ pour le futur. Mais
pour ce qui nous concerne, je crois qu'il faudra être très
attentifs pour aboutir à des résultats en sachant qu'il y a des
difficultés, les difficultés sont là, on les voit chaque jour et,
par conséquent, il faut être à même de gérer d'une façon correcte
ce à qu'on veut aboutir dans le plus bref délai.
J'ai écouté avec attention les collègues et je crois qu'il y a
de la part de tous l'intention de trouver ensemble un résultat qui
puisse... de l'avance et donner la possibilité d'aboutir à des
résultats possibles. Je crois que, dans ce sens, on continuera à
travailler dans cette direction pour aboutir à un résultat qui est
le point de repère de notre travail.
Presidente -
Mettiamo in votazione il disegno di legge n.
83. La votazione è aperta. La votazione è chiusa.
Presenti: 35
Votanti: 20
Favorevoli: 18
Contrari: 2
Astenuti: 15 (Aggravi, Baccega, Brunod, Carrel, Distort,
Foudraz, Ganis, Lavy, Lucianaz, Manfrin, Marquis, Perron, Planaz,
Rollandin e Sammaritani).
Il disegno di legge è approvato.
Come da accordi presi questa mattina, sospendiamo per una
conferenza dei capigruppo al fine di organizzare i lavori e nel
frattempo arieggiamo i locali.
La seduta è sospesa dalle ore 17:23 alle ore 17:36 e alla
ripresa dei lavori assume la Presidenza il vicepresidente
Sammaritani.
