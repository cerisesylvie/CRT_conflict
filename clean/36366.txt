Classificazione
CONSIGLIO REGIONALE
Attività consiliare d'aula



Oggetto del Consiglio n. 522 del 11 aprile 2014 - Resoconto
OBJET N° 522/XIV - Communications du Président du Conseil
régional. Débat sur la situation politique.
Presidente -
Dopo il rientro nella scorsa seduta del
collega Isabellon, diamo il bentornato di cuore, a nome mio
personale e a nome di tutta l'Assemblea, anche al collega
Bertin.
Per mancanza del numero legale, il Consiglio del 2 aprile si era
interrotto sul punto relativo alle mie comunicazioni, mentre la
seduta del 7 aprile è stata tolta dopo l'appello, sempre per la
mancanza del numero legale.
Colleghi, vista la delicatezza della situazione politica, e in
un'ottica di confronto leale tra i gruppi consiliari, la Conferenza
dei Capigruppo, che si è riunita questa mattina, ha deciso di
proseguire il dibattito sulle mie comunicazioni, prevedendo però un
dibattito ad hoc sull'illustrazione del documento politico, che è
in fase di distribuzione, presentato dai gruppi UVP, ALPE,
PD-Sinistra VdA e Movimento Cinque Stelle. La discussione, così
come convenuto all'unanimità all'interno della Conferenza dei
Capigruppo, avverrà nei seguenti termini: ogni Consigliere potrà
intervenire una volta per la durata di 10 minuti con un'eventuale
successiva replica di 5 minuti.
Qualcuno intende prendere la parola per illustrare il documento
che ci è stato distribuito? Ha chiesto la parola il collega
Bertschy.
Bertschy (UVP) -
Merci Madame la Présidente.
Bene, riprendiamo i nostri lavori. Ho il piacere anch'io di
salutare il collega Bertin, come abbiamo salutato lo scorso
Consiglio il collega Isabellon, e soprattutto ho il piacere di
presentare questa mattina un lavoro che, in questi giorni, insieme
agli altri gruppi di opposizione, abbiamo fatto. La novità di
questi 15 giorni non è stata quella che doveva essere, nel senso
della logica conseguenza dell'atto che il Consiglio regionale ha
assunto circa 16 giorni fa (appunto le dimissioni del Presidente e
della Giunta), ma ci sono state, invece, tutta una serie di azioni
politiche che soprattutto i gruppi di minoranza hanno messo in
atto, compresa quella di far comprendere che questo Consiglio
regionale, senza il nostro apporto e senza l'apporto di chi ha
deciso che bisogna uscire dalla logica della semplice esecuzione di
un mandato, di un ruolo, senza un'analisi completa di quello che
sta succedendo in Valle d'Aosta, non può più procedere.
Come ho avuto occasione di fare nelle scorse sedute, fa piacere
che qualcuno cominci ad uscire dagli schemi rigidi della politica e
riesca a capire che c'è necessità di fare dei ragionamenti nuovi,
perché la crisi che sta avvolgendo la nostra comunità, ormai da
parecchio tempo, è un qualcosa che non può essere affrontata con i
soliti schemi. E allora, i gruppi di opposizione in questi 16
giorni, in attesa dell'evento che appunto tarda ad
arrivare...questa mattina, in Conferenza dei Capigruppo, abbiamo
fatto rilevare ai Capigruppo di maggioranza quanto questo aspetto
politico a noi dia fastidio, ma soprattutto dia fastidio alla
comunità, dia fastidio a tutti quelli che sentono la necessità che
le regole vadano rispettate, innanzitutto da chi rappresenta, in
Consiglio regionale, la massima istituzione e ne dovrebbe essere il
primo interprete.
Sarebbe stato sufficiente, per noi, accettare le dimissioni,
ritornare in aula e riprendersi la fiducia! Probabilmente non si
poteva fare perché la fiducia, in questo momento, non c'è, però
quella sarebbe stata la risposta forte di chi si sente forte senza
più esserlo. Siamo comunque abituati a queste azioni di forza, non
sono per noi un'azione nuova, e non hanno nulla, come abbiamo avuto
modo di dire, di personale. Le maggioranze sono maggioranze quando
sono legittimate dal popolo, com'è stato detto, ma anche quando
sono legittimate dalle istituzioni. Se non si prende atto che
queste due regole democratiche viaggiano insieme, diventa difficile
poi rappresentare insieme la democrazia del nostro popolo, della
nostra comunità. Le opposizioni sono state descritte, in questi 9
mesi, come nate per distruggere, una forza d'urto per abbattere un
uomo, un sistema e una politica; anche certi media hanno descritto
i nostri quattro gruppi in questo senso.
Bene, nel lavoro di questi 9 mesi un po' alla volta abbiamo
fatto capire che siamo anche capaci di proporre. In questi 16
giorni questa capacità di proposta l'abbiamo messa in atto,
confrontandoci, dibattendoci - forse questa è una novità assoluta
negli ultimi anni, in Valle d'Aosta - non essendo d'accordo su
alcuni punti, ma essendo capaci di fare sintesi. E la sintesi, in
politica, è la cosa che premia di più, perché non c'è mai una
ragione che deve prevalere sull'altra, non c'è neanche una ragione
che si deve annullare per un'altra, ognuno deve combattere per le
proprie idee, però poi deve capire che un popolo si rappresenta, in
democrazia, per parti di appartenenza, soprattutto facendo la
sintesi delle sensibilità che ognuno porta in quest'aula come nelle
altre aule delle istituzioni. E allora "costruire" ha voluto dire
per noi fare politica, e la politica l'abbiamo messa in questo
documento, che non è assolutamente un documento chiuso - lo diranno
anche gli altri colleghi - è un documento aperto, ma non aperto a
togliere, aperto a mettere, mettere altre cose, a fare altre cose
per la Valle d'Aosta.
Questo documento ha una semplice premessa: c'è necessità di
chiudere con un sistema e di aprire un modello nuovo; un progetto
per la Valle d'Aosta che vogliamo, che non solo noi vogliamo, tutti
lo vogliono. La premessa si aggiunge anche a una pregiudiziale: che
per chiudere un vecchio modello non bisogna ripartire con gli
stessi che l'hanno guidato, per il futuro. Quindi ci sono due
aspetti che non vogliono negare, a chi fa politica dall'altra
parte, la possibilità di fare, però bisogna cercare di dare dei
messaggi chiari e le persone possono essere anche in ruoli
differenti, non sempre di comando, utili alla comunità valdostana.
Questo aspetto l'abbiamo perso di vista...o si comanda, o non si
serve a niente! Si può essere utili tutti quanti, qua, insieme, e
il modello che noi proponiamo permetterà di valorizzare tutte le
competenze, di responsabilizzare le persone e di rendere autonomo
soprattutto il sistema di rappresentare la democrazia, qui,
all'interno. È un modello che uscirà dalle logiche del passato,
ecco, questo di sicuro, le logiche che qualcuno ancora oggi cerca
di rappresentare come il meglio assoluto...non è più così, non si
può più, c'è bisogno di una svolta, e una svolta in termini di
organizzazione del lavoro ancor prima dei contenuti. I contenuti ve
li spiegheranno gli altri colleghi Capogruppo e vi illustreranno
anche bene quali sono per noi i punti importanti.
Certo che siamo partiti da un aspetto che, in politica, deve
diventare il primo...secondo noi è il primo e il più importante:
non si può più chiedere continuamente agli altri senza far capire
che la crisi l'abbiamo capita anche noi, siamo all'interno di un
sistema che è in difficoltà, abbiamo bisogno di dare degli esempi.
E allora, nei 100 giorni, leggerete che il primo punto è la
riduzione dei costi della politica sul modello dell'emendamento che
avevamo presentato, che consentirà, come minimo, un risparmio di
700 mila euro all'anno, come minimo...poi si potrà anche fare di
più, se si vorrà... Però è inutile chiedere a tutti i piccoli
artigiani dei sacrifici, è inutile presentare delle domande a chi
ha diritto di contributo con la casellina chiedendogli: "rinuncia a
qualche pezzo perché non abbiamo più soldi", quando noi stessi non
siamo capaci di fare qualche sacrificio per un periodo...è un po'
come quello che hanno chiesto i dirigenti ai dipendenti del Casinò:
"facciamo un sacrificio per un periodo e, se le cose tornano
positive, avrete la possibilità di guadagnare i vostri soldi".
Troppo semplice! Noi siamo i dirigenti della comunità, facciamo
anche noi qualche piccolo sacrificio, partiamo dai nostri sacrifici
e cerchiamo di dare un messaggio nuovo alla comunità che
rappresentiamo!
L'altro aspetto è una necessità di andare alle riforme, un
modello lo si cambia assolutamente partendo dalle riforme. Ci hanno
provato un po' tutti a far passare un messaggio che è un messaggio
che noi respingiamo da sempre. Non c'è un problema di sostituzione,
c'è un problema di cambiamento; la sostituzione non serve a niente,
se non cambiano le regole...forse è meglio che rimangano invece
quelli che questi metodi li sanno utilizzare, perché faremmo
confusione. Per noi tutto passa per cambiare le regole e per essere
più chiari in futuro.
Pour conclure, je voudrais rappeler à tous que 16 jours se sont
déroulés dès l'approbation au Conseil régional de la résolution qui
a déterminé l'ouverture de la crise politique que nous sommes en
train de vivre et que la communauté valdôtaine est en train de
subir. La crise n'a pas été produite par hasard, mais elle
représente la directe conséquence de nombreuses décisions
dangereuses de cette majorité. Ces mauvaises décisions ont mis en
évidence les deux problèmes réels de cette majorité: elle ne
possède pas un projet valable pour donner des réponses concrètes à
la grave crise économique que les valdôtains sont en train
d'affronter tous seuls; cette majorité a un énorme pouvoir: elle
décide pour tous. Par conséquence, les Conseillers ne peuvent pas
exprimer leur compétence, ils n'ont pas de responsabilité, ils
n'ont pas leur autonomie, bref: ils ne sont pas libres de s'engager
pour les valdôtains. Pendant les derniers 15 jours, dans les
commissions nous avons compris, en écoutant nos collègues
Conseillers, qu'ils ne sont pas à l'aise en ce moment de crise et
qu'ils travaillent avec peu de conviction en leur rôle.
Pour ce qui nous regarde, comme groupe UVP, cette méthode de
travail représente un souvenir négatif que nous devons abandonner
courageusement et définitivement. Il y a longtemps que nous avons
rejeté cette méthode. Au Conseil régional nous sommes présents avec
nos idéaux auxquels nous restons fidèles, et nos idéaux on les a
écrits dans le projet qu'aujourd'hui nous vous présentons: "La
Vallée d'Aoste que nous voulons". Le projet est dédié à tous ceux
qui nous accusent de travailler avec le seul but de prendre le
pouvoir pour nous asseoir sur les fauteuils de la Junte...lavorare
con il solo obiettivo di voler ritornare al potere, con il solo
intento di sostituire le persone che oggi siedono sulle poltrone
della Giunta.
Bene, oggi, insieme agli altri gruppi di opposizione,
presentiamo
La Renaissance Valdôtaine
: riforme, trasparenza,
equità per una Valle d'Aosta migliore.
Président -
A demandé la parole la collègue Morelli.
Morelli (ALPE) -
Merci Madame la Présidente. Chers
collègues, c'est avec plaisir que nous constatons d'être, de
nouveau, 35.
Le crisi politiche aperte e conclamate, come quella che stiamo
vivendo nella nostra realtà, non sono un fatto usuale,
contrariamente a quanto succede a livello statale, perché a livello
regionale solitamente la stabilità è garantita; e quindi, in questo
senso, nonostante questa crisi sia in realtà aperta soltanto da due
settimane, è comprensibile che questa situazione possa creare
inquietudine sia nella popolazione, che nelle categorie
economiche.
È opportuno da parte nostra chiarire
in primis
che, se
questa crisi sta durando per qualcuno troppo a lungo, la
responsabilità non è dei 17 Consiglieri di opposizione. La
maggioranza deve assumersi le sue responsabilità, deve dare corso e
applicazione ad una decisione votata dal Consiglio regionale il 26
marzo scorso. E a questo punto, Presidente Rini, vista la
comprovata, acclarata inefficacia della sua azione, che non riesce
a sortire alcun effetto, nonostante la trasmissione dell'atto
votato ai diretti interessati, a questo punto, dicevo, Presidente
Rini, preso atto del fatto che l'istituzione che lei ha l'onore di
presiedere viene tranquillamente ignorata da 15 giorni, dovrebbe
forse trarre delle sagge conclusioni, rifiutare il ruolo di
passacarte che lei stessa si è assegnata e che viene regolarmente
disatteso e, forse, cominciare lei, per prima, a dare il buon
esempio! Sarebbe sicuramente un gesto apprezzato, sarebbe un gesto
di rottura forte, sicuramente apprezzato dai cittadini ai quali,
giustamente, il collega Bertschy ha già voluto rifare un quadro di
ciò che sta succedendo e che è successo: di come nelle sedute del 2
e del 7 aprile non sia stato possibile procedere nei lavori per la
mancanza del numero legale. La maggioranza non ha potuto garantire
il numero legale, ma, nonostante questo, nonostante questa
delegittimazione da parte del Consiglio, questo Governo ha
continuato a deliberare, non già con lo spirito tanto proclamato,
Presidente Rollandin, di colmare un vuoto, di non creare un
vuoto...questo non è possibile, lo sappiamo benissimo, l'ordinaria
amministrazione è sempre garantita...quanto, piuttosto -
lasciatecelo dire, il sospetto ce l'abbiamo - con l'atteggiamento
del
si salvi chi può
...ultimi colpi di coda (dice
qualcuno).
Oggi, a 15 giorni dall'inizio di questa crisi, noi 17
Consiglieri dell'opposizione...che hanno continuato a lavorare
normalmente, venendo in ufficio tutti i giorni, partecipando
regolarmente alle commissioni, garantendo il normale svolgimento
dei lavori, e anche continuando ad affrontare temi importanti in
commissione, il diritto allo studio, Assessore Farcoz, la gestione
dei rifiuti, Assessore Bianchi, l'assistenza agli anziani,
Assessore Fosson, e la crisi del Casinò, Assessore Baccega...noi
non ci siamo mai sottratti al confronto...oggi, noi, qui,
apertamente, pubblicamente, non nelle segrete stanze, non nelle
sedi dei partiti, ma qui, in questa sede dove sono rappresentati
tutti i valdostani, noi vogliamo presentare il nostro progetto per
la Valle d'Aosta, che vogliamo, e lo presentiamo attraverso questo
documento nel quale abbiamo messo tutta la cura possibile...anche
la forma ha la sua importanza.
"En tant que valdôtains, ayant des parcours et des
sensibilités politiques et personnelles différentes, mais ayant en
commun l'amour de notre terre et de notre culture, tout comme la
ferme volonté de relancer l'action politique et administrative de
la Vallée d'Aoste, ainsi que l'exigence de changer radicalement le
comportement d'approche et de modèle de développement de notre
communauté"
, nous souhaitons soumettre à tous les autres
Conseillers, à tous nos collègues, ces lignes programmatiques, ces
actions que nous considérons prioritaires et incontournables. Nous
le faisons avec une conviction profonde, mais également avec esprit
ouvert; ce n'est pas un document fermé, il y a la disponibilité de
notre part, évidemment, à la confrontation et à accueillir les
intégrations que les collègues voudront bien y apporter. Nous
n'avons pas la prétention d'être les seuls à avoir à
cœur le bien de cette région. Souvent,
l'Assesseur Marguerettaz nous accuse d'avoir la prétention d'être
les seuls à avoir à cœur le bien de notre
Vallée. Nous sommes sûrs que d'autres souhaitent pouvoir travailler
pour cette communauté, mais nous sommes également sûrs que nous,
nous voulons le faire avec des méthodes différentes, profondément
différentes par rapport à ce qui se passe maintenant.
Noi crediamo che sia necessario un cambio di mentalità, un modo
di amministrare questa Regione più aperto, più equo, più giusto,
più rispettoso della pluralità, delle differenze, perché è il
confronto tra le posizioni differenti che fa progredire, fa
migliorare e fa trovare le soluzioni nuove; è sicuramente faticoso,
è molto più faticoso che il sistema verticistico a cui siamo
abituati, ci vuole pazienza, ci vuole tolleranza. All'interno del
gruppo dei 17 noi lo stiamo sperimentando e possiamo dire che è
faticoso, ma quando si arriva ad una sintesi ognuno sa di aver
potuto fare la sua parte, ognuno sa di aver potuto dare il suo
contributo e, contemporaneamente, sente alle spalle la forza di un
gruppo, di un gruppo che discute, che si confronta, ma che poi
giunge ad una sintesi.
Questo decalogo non è aria fritta, è scritto nero su bianco ed è
il frutto di un confronto serrato che c'è stato al nostro interno,
di un lavoro collegiale, è un documento che si pone obiettivi
immediati e prioritari, temi seri, importanti: il lavoro, il
welfare, le riforme elettorali che vadano a garantire ai valdostani
la libertà di voto, che impediscano il controllo che adesso
sappiamo essere possibile. È un decalogo che guarda avanti, senza
avere l'ambizione della perfezione, ma con l'obiettivo di aprire un
dialogo con tutti coloro che si sentiranno di sottoscriverlo. Oggi,
la Valle d'Aosta è una comunità divisa, profondamente divisa, dove
l'astio, le tifoserie lacerano il tessuto e addirittura dove
abbiamo dovuto constatare che c'è chi gioca a fomentare questa
situazione. Ecco, non è con un
embrassons-nous
buonista, né
con un atteggiamento ipocrita di chi non vuol vedere, che se ne può
venir fuori, non è con le larghe intese; è soltanto con una presa
di coscienza - che porti, prima di tutto, ad un atto di
responsabilità da parte del Presidente del Governo - che si può far
ripartire il dibattito...concludo, Presidente...su basi paritarie e
civili.
Presidente Rollandin, faccia un passo indietro! Faccia un passo
indietro, questo è il momento: glielo chiede il Consiglio regionale
con il rispetto che è dovuto alla sua carica, con il rispetto che è
dovuto agli elettori che lei rappresenta, ma anche con la
convinzione che in questo momento storico, la nostra regione,
questa regione che tutti noi 35 abbiamo a cuore, prima del nostro
interesse e prima del nostro orgoglio, ha bisogno di un momento di
discontinuità e di una nuova ripartenza. Se così...concludo,
Presidente...se così non sarà e i nostri numeri - ma neanche i
vostri - saranno sufficienti, la decisione ultima spetterà agli
elettori. Le elezioni non ci intimoriscono, ma pensiamoci bene. Ci
pensi bene, Presidente Rollandin, prima di portare alle elezioni
una comunità spaccata in due, perché potrebbe essere veramente,
veramente devastante. Oggi noi siamo chiamati, qui, a prendere una
decisione importantissima. Grazie Presidente.
Presidente -
La parola al collega Donzel.
Donzel (PD-SIN.VDA) -
Grazie Presidente, e grazie anche
ai colleghi di maggioranza che, nella riunione dei Capigruppo,
hanno consentito alle forze di opposizione di presentare, oggi,
questo documento in modo...se vogliamo un po' irrituale, ma
certamente cogliendo la gravità del momento che stiamo vivendo.
Non abbiamo scritto questo documento in 16 giorni, questo
documento viene da lontano. Questo documento viene anzitutto da
quasi 10 mesi di intenso lavoro tra i 17 Consiglieri
dell'opposizione che hanno saputo superare le logiche che li
incasellano negli schemi di partito e di movimento senza
tralasciare mai i loro valori, i valori dei loro movimenti e
partiti di riferimento, ma facendo un grosso sforzo nell'interesse
generale dei valdostani, e cercando di confrontarsi in modo
costruttivo con la maggioranza. Una maggioranza che non ha
presentato, in questi mesi drammatici, nessun provvedimento in
quest'aula; una maggioranza che ha dovuto aspettare le proposte dei
gruppi di opposizione per ritoccarle in parte, fare una piccola
correnzioncina della virgola o del punto e virgola per avere la
pagina di giornale, ma non era, non era assolutamente propositiva,
bloccata da logiche da Prima Repubblica, intesa solo a spartire
fino all'ultimo secondo il proprio potere.
Oggi, è evidenza di tutti, non è l'azione dei 17 che ci porterà,
a breve, a elezioni, ma è una scelta precisa del Presidente
Rollandin, che coltiva ormai la totale irresponsabilità politica
del momento, ma io aggiungo un'altra cosa, anche di quelli che
silenziosamente gli stanno seduti accanto, gli Assessori, che vanno
in giro a dire: io mi dimetterei, ma lui non mi lascia...ma
scusate, basta che uno solo di voi si dimetta, perché tutta la
Giunta cada e caschi giù! Cosa aspettate? Vi assumete le vostre
individuali responsabilità o contribuite a questo giochino delle
parti? Avete una responsabilità, una coscienza individuale.
Vengo ai contenuti: qual è la situazione più drammatica che
stiamo vivendo? È certamente quella che, oltre ai tagli che ci
vengono dal Governo nazionale per un indebolimento generale del
sistema valdostano, dovuto a quello che è stato lo scellerato
accordo che l'Union Valdôtaine e la Stella Alpina hanno fatto con
le destre di questo Paese, che in questi giorni sono esaltate dai
giornali valdostani...Massimo Lattanzi che invoca le elezioni e
dice: "l'aspetto Presidente, sono qui a portarle in dono i voti
della destra, siamo qui, non vediamo l'ora"...rivendica di aver
tenuto in piedi il Governo Rollandin della passata legislatura:
"senza i quattro voti del PdL eravate già a casa l'altra
legislatura"...quindi questo richiamo forte alla scelta scellerata
che ci ha portato nell'altro campo dello schieramento, che ha
indebolito tutti i valori autonomisti, e adesso giustamente
qualcuno dice: "qui bisogna attrezzarsi, bisogna prepararsi a
difenderci", ma noi abbiamo fatto le scelte che nessun'altra
Regione autonoma ha fatto, perché tutte le altre Regioni autonome
hanno cercato di schierarsi con il centro-sinistra, e noi siamo
andati belli belli con il centro-destra. Adesso diciamo: "eh,
dobbiamo riallacciare i rapporti con Bolzano"...sì, ma Bolzano ha
fatto altre scelte..."bisogna correre verso il Trentino", ma il
Trentino ha fatto altre scelte, il Friuli è andato tutto nella
direzione del centro-sinistra, guardate un po', completamente
sbagliato rotta in campo politico!
Il fatto più grave, però, è che avete sbagliato rotta in campo
economico, avete proposto fino ad oltranza, anche senza
finanziamenti, indebitando i valdostani, le grandi opere, che ora
sono aeroporti deserti, fatiscenti, abbandonati, che ci mettono in
ridicolo in tutta Italia per scelte che sono inadeguate alla nostra
realtà.
Perché questo documento, dicevo, viene da lontano? Perché 10
mesi di lavoro...ma in questo documento si trova uno sforzo della
società civile valdostana che non ha paragoni, che risale...ecco
perché non voglio farmi padrone di idee che sono un patrimonio
collettivo di una società civile valdostana che, già dal 2005-2006,
si è messa in cammino per chiedere un cambiamento...la politica
valdostana dei tempi lentissimi, inadeguati a cogliere questa
società valdostana che si sta muovendo e che chiede il cambiamento.
Qui ritroviamo la richiesta dello stop al controllo del voto in
questo documento: basta con le tre preferenze e con delle sezioni
come quelle di Chamois e la Magdeleine, dove si può sapere
esattamente cos'ha votato il singolo cittadino! Non
possiamo...guardiamoci in faccia, lo sappiamo benissimo che si può
controllare il voto in quel modo! I valdostani ve l'hanno già
chiesto con un referendum di cambiare questo sistema, ve lo
chiediamo di nuovo per l'ennesima volta: basta controllare i voti
dei cittadini, libertà! "Autonomia" vuol dire essere più liberi che
altrove, essere più liberi degli altri, invece qui siamo più
prigionieri degli altri...questo chiede con forza questo
documento!
Mette al primo punto la questione del lavoro: il trend della
disoccupazione - lo ripeto da anni - della Valle d'Aosta checché ne
dicano anche certe analisi superficiali di alcuni sindacati,
compresi quelli di sinistra, è il peggiore, è il peggiore di tutta
l'Italia del nord; facciamo peggio, come trend, anche delle regioni
del sud! È una situazione di emergenza, quella del lavoro in Valle
d'Aosta, ma queste denunce non vengono, oggi, dal gruppo dei 17,
sono denunce che vengono da 10, 15 anni di persone, di esperti che
dicono che è un sistema tutto pubblico, che non dà spazio
all'iniziativa privata; è un sistema che, nel momento in cui
vengono meno le risorse pubbliche, muore! Bisogna avere la capacità
di reagire. Allora voi ci attaccate, dicendo: "eh, ma voi volete di
nuovo i cantieri forestali"...eh no, non ci caschiamo in questa
trappola, siete voi che avete tolto alle imprese valdostane...da 10
milioni di euro esternalizzati, li avete ridotti a 3.600! Ora, non
andate in giro per la Valle d'Aosta a dire: "questi qui vogliono
rimettere su i cantieri forestali pubblici, eh? Eh, no, no, non ci
caschiamo, siete voi che avete tolto i soldi alle imprese...gente
che aveva investito, che voleva magari mettersi in quel settore,
voleva comprarsi i trattori, macchinari, fare impresa, voi l'avete
gabbata e le avete detto: "venite, qui è l'oro, è l'Eldorado,
venite, lasciate perdere l'edilizia, venite nel settore della
forestazione e, adesso, a distanza di 3 anni, li avete mollati,
senza un euro! Siete voi che tagliate, tagliate irresponsabilmente,
trascinando anche imprese, imprenditori su strade completamente
sbagliate, senza nessun progetto per il futuro.
E adesso, lanciati nella campagna elettorale - perché il
Presidente Rollandin e questa Giunta sono in campagna elettorale -
avete l'ardire di usare in fretta e furia 20 milioni che dovevano
costituire una
tranche
concordata insieme, in quest'aula,
una
tranche
dei 40 milioni da dare in risposta alle domande
delle leggi di settore 2012-2013, li buttate in campagna elettorale
selvaggiamente dicendo: "pigliate questo, pietra tombale, al limite
recuperiamo altri 8 milioni a maggio, ma qui si chiude tutto il
pregresso"! Lanciati in una nuova campagna elettorale...tanto
chiamate gli agricoltori senza nessun passaggio con le
associazioni, chiamate gli agricoltori, presentate loro una
letterina e dite: "vuoi il contributo del trattore? o firmi la
riduzione del contributo o sennò non te lo diamo"...piglia questa
roba, piglia questa elemosina, sennò te ne torni a casa". È questo
un progetto di sviluppo per la Valle d'Aosta? È questa l'idea di
fare sinergia fra agricoltura e turismo? È questa l'idea che avete
per dare un futuro ai nostri figli? Io penso che l'ora sia venuta
per un vero progetto di cambiamento della Valle d'Aosta. Starà a
voi scegliere se vorrete liberare la possibilità di questo progetto
di cambiamento già in questa legislatura, attraverso un accordo
serio su un documento puntuale che analizza le criticità della
Valle d'Aosta e guarda immediatamente le risposte, o se volete
trascinarci in una infernale campagna elettorale, no?...vi
prenderete la responsabilità.
Noi ci saremo, ma non ci saremo con le idee raffazzonate
dell'ultima ora, verremo con le idee che costruiamo con i cittadini
dal 2006, le idee che ci hanno portato a vincere il referendum
sulla gestione dei rifiuti, che voi avete la responsabilità di
cercare ogni giorno di affondare, arrivando al punto surreale che
l'Assessore viene in commissione e ci dice: "fate voi". Ah! Tu ti
prendi lo stipendio, Assessore Bianchi, tu stai lì seduto, tu che
devi fare le delibere, vieni da noi e ci dici: "fate il progetto
della gestione dei rifiuti"? Ma se non siete capaci a lavorare,
dimettetevi, date le dimissioni! Lasciate che siano altri, più
competenti di voi, a fare questo mestiere! Grazie.
Presidente -
Ha chiesto la parola il collega Ferrero.
Ferrero (M5S) -
Grazie Presidente.
Non posso che iniziare sottolineando la grave responsabilità che
ha lei, con l'assenza di polso e di carattere, nel gestire questa
crisi che si è venuta a creare. Lei sta rappresentando
semplicemente la flebo che si tiene ancora agganciata ad un
paziente che è già cadavere! Quindi semplicemente un Presidente del
Consiglio che è ormai ridotto ad un Presidente che espleta delle
formalità. Sono imbarazzato a parlare sostanzialmente ai 9 abusivi,
che occupano ancora i banchi di fronte a noi, a l'ex Presidente e a
quelli che ormai sono ridotti come 8 Assessori alle "varie ed
eventuali".
Ci troviamo ormai di fronte a due Valle d'Aosta: una falsa,
quella rappresentata da voi, dalle bugie dell'Assessore Baccega, da
alcuni sindacati e associazioni di categoria a telecomando, dei
vili e sporchi lacchè, sempre pronti a chinare la testa e a
sorridere, da una banda ormai ridotta di privilegiati, senza arte
né parte, che occupano partecipate e posti di vertice dappertutto e
che, adesso, stanno tremando come le foglie in autunno...dall'uomo
solo che parlava con il consulente pagato, se non sbaglio 80 mila
euro all'anno, direttamente con il Presidente Rollandin per le
questioni del Casinò...ed ecco chi è il padre del disastro che si è
venuto a creare; dall'altra parte abbiamo una Valle d'Aosta che è
la Valle d'Aosta vera, che è la nostra, mi spiace, la nostra, non
la vostra...è quella di chi prende il treno tutti i giorni, per
studiare, per lavorare e che cristona tutti i giorni per quel treno
maledetto, che arriva in ritardo, che è stretto, che è sporco, che
rappresenta la vostra immagine, la Valle d'Aosta di chi non trova
lavoro e fatica a campare tutti i giorni e che non è più protetto,
di chi si vede diminuire prima e poi non pagare i contributi.
Questo modulo è una vergogna, perché quando si dice a una
persona...la si chiama al telefono, neanche una lettera...e le si
dice di accettare la riduzione del contributo prevista dalla
delibera o di non accettare la riduzione del contributo e di
rinunciare alla relativa domanda...ma chi è l'idiota che
rinuncerebbe a tutto? Che razza di autocertificazione di
dichiarazione è questa? È la dichiarazione della
débâcle
della classe politica che voi state rappresentando!
In questo documento, nel documento che noi abbiamo rappresentato
c'è la primavera della Valle d'Aosta, non il vostro inverno! Nessun
ribaltone, state tranquilli, nessuna coltellata alle spalle,
nessuna trattativa segreta. Noi non siamo la vecchia politica, noi
gli schiaffoni ve li diamo in faccia direttamente, come meritate!
Noi vi affrontiamo a viso aperto...cambiare le regole del gioco e
non cambiare solo chi gestisce, chi era al comando, la pratica
Rollandin è già chiusa, fatevene una ragione!
Nel documento firmato ci sono - e noi siamo veramente felici -
tutti i punti del programma del Movimento Cinque Stelle portati
nella campagna elettorale. Noi chiediamo l'adesione ad un "progetto
nuovo" per la Valle d'Aosta e abbiamo sottoscritto un "progetto
nuovo" per la Valle d'Aosta. Non è il programma delle favole
presentato dal collega Rollandin, è il frutto di un lavoro lungo di
17 Consiglieri che, con sensibilità diverse, hanno trovato però un
punto di incontro sulla necessità di fare uscire la Valle d'Aosta
dall'
impasse
in cui l'avete fatta precipitare. Non è aria
fritta, ci sono scadenze, ci sono 100 giorni e ci sono punti
precisi da affrontare...non sono le vostre promesse elettorali, poi
disattese. Cento giorni per marcare la differenza nostra rispetto a
voi. Il programma è volutamente bilingue, in nome di un francese
che non è mai stato utilizzato come una risorsa per i nostri
giovani, per noi. Non abbiamo dei lavoratori frontalieri che vanno
in Svizzera, che vanno in Francia, che in questo momento potevano
rappresentare uno sbocco per la nostra crisi occupazionale; sono
rimasti solo, a futura memoria, i vostri viaggi inutili in Francia,
in Svizzera a riempirvi la pancia, a parlare di "Autonomia" e a
parlare un francese che avete mortificato in continuazione, che
avete strumentalizzato a fini politici...una risorsa è stata
buttata, come tutte le risorse che aveva la Valle d'Aosta. Il
programma, il progetto è integrabile, ma - sia chiaro - "non è
modificabile". Quei punti sono scolpiti nella pietra, questo deve
essere chiaro per tutti, se qualcuno non l'avesse capito.
Certo, il Consigliere Rollandin, a nome dell'ex maggioranza, e
il Consigliere La Torre hanno detto alla stampa che loro sono
pronti per le elezioni. Beninteso, il documento che abbiamo
presentato è un documento di responsabilità. Noi le elezioni non le
vogliamo, ma le elezioni non le temiamo, e se qualcuno ha pensato
di bluffare in una partita da poker, se non ci saranno adesioni al
documento che è stato presentato, saremo prima di tutto io e
Cognetta, del Movimento Cinque Stelle, che verremo a presentarvi un
conto con le vostre dimissioni per andare ad elezioni anticipate
e...vedremo quanti uomini ci sono qui dentro e quanti cialtroni!
Dico questo non nel nostro interesse, sicuramente, perché ogni
giorno che rimanete peggiorate la vostra situazione e migliorate la
nostra. È una lenta cottura, è come la cottura
dell'
asado
...siete lenti a staccarvi dalle poltrone? Ma alla
fine della cottura, state tranquilli, come la carne si stacca
dall'osso, vi staccherete anche voi dalle poltrone, e cercate di
farlo in tempo, perché potrebbe essere troppo tardi! Io vorrei
potervi dire, avendo sentito decine di persone in questo periodo,
veramente e sinceramente dove dovete andare; però, per rispetto a
quest'aula, non lo dirò...certo che lo capirete da soli.
Concludo con una frase che al Movimento Cinque Stelle sta molto
a cuore: noi preferiamo il tumulto della libertà alla quiete della
servitù...vediamo se qualcuno di voi avrà il coraggio, la
responsabilità e la coscienza di fare altrettanto!
Président -
Il n'y a pas d'autres requêtes
d'intervention, collègues? Pas de requêtes? A demandé la parole le
collègue Perron.
Perron (UV) -
Volevo lasciare la parola a Stella Alpina
come in Conferenza dei Capigruppo.
A scanso di equivoci, non intervengo in qualità di Capogruppo,
ma credo, dal punto di vista personale e anche del movimento, di
dover cercare di dare un contributo a questo momento di politica, a
questo momento anche di sostanza che si svolge all'interno del
Consiglio regionale. Ci permetterete di riconoscere che, almeno per
quel che mi riguarda, siamo arrivati impreparati a questa giornata
importante, nel senso che, come detto dai colleghi, diversi di voi
hanno lavorato per un lungo periodo a questo documento e noi ci
troviamo, in questo momento, non soltanto a leggerlo, ma anche ad
ascoltarvi, a fare delle valutazioni certamente parziali. Quindi in
qualche modo riconosciamo, e riconosco, nel merito delle questioni,
di essere colti un po' in contropiede.
Se da una parte si possono apprezzare i modi con i quali certi
colleghi hanno posto questa questione, hanno posto all'attenzione
dell'aula un momento importante politico, ma anche
programmatico...e guardo la collega Morelli, che si distingue
sempre per un modo anche gradevole di parlare delle questioni in
aula, un modo anche corretto di interfacciarsi con i
colleghi...purtroppo, me ne rammarico, diventa più difficile,
collega Ferrero, dialogare con chi ha un modo di porsi all'interno
di quest'aula nel quale spesso non mi riconosco. Un modo nel quale,
da una parte, vengono contenute non soltanto delle esagerazioni, ma
addirittura delle velate minacce miste ad insulti, ad insulti
spesso di natura personale; per cui, collega Ferrero, se lei fa
appelli a quest'aula, francamente diventa spesso difficile
immaginare dei percorsi di tipo comune. Perché vede, l'adesione che
lei invoca ad un progetto, ad un ragionamento di tipo politico, di
tipo programmatico passa anche attraverso la condivisione di
metodi, di atteggiamenti...cioè di quelli che lei al tempo stesso
condanna presumibilmente esserci da questa parte, poi ne fa un uso
veramente pesante, sul quale francamente diventa difficile
ritrovarsi.
Il documento che presentate contiene ovviamente dei giudizi
anche duri, anche duri sull'operato di questa maggioranza, su certi
soi-disant
"metodi", su certi
soi-disant
"atteggiamenti" e sono in qualche modo delle valutazioni che ci
riserviamo di fare nelle sedi opportune. Noi cerchiamo di
interpretare questo documento che avete portato all'attenzione
dell'aula come un contributo...mi auguro e spero sincero, onesto,
vero, ad un dibattito di tipo politico e anche ad un'azione di tipo
programmatico. Certamente tutti riconosciamo la difficoltà della
situazione attuale. Ci assumiamo le responsabilità, pur nella
difficoltà dei rapporti di tipo numerico presenti in quest'aula, di
aver in qualche modo trascinato la maggioranza in questa situazione
di difficoltà, non neghiamo e non facciamo mistero di un voto che
c'è stato in quest'aula, che in qualche modo ha dato corso a questa
situazione. Ci troviamo ad affrontare questa situazione di
difficoltà della quale ci assumiamo la responsabilità, ma della
quale diciamo a chiare lettere vogliamo uscire al più presto.
Facciamo nostra la sollecitazione delle categorie economiche che
hanno fatto un appello alla politica tutta, non soltanto alla
minoranza, ma anche alla maggioranza per una governabilità, per una
stabilità politica che questa Regione certamente deve vedere. Noi,
di fronte a questa situazione di difficoltà che, sottolineo, non è
certamente buona per la Valle d'Aosta, non vogliamo certamente far
finta di nulla ed avere un atteggiamento da struzzo.
Ci permetterete, però, per un senso di responsabilità che ci
deve essere nei confronti di un documento che vogliamo considerare
serio, che vogliamo approfondire, che vogliamo considerare come un
contributo di una parte ad un ragionamento che la politica deve
avere, ci darete la possibilità di avere del tempo, del tempo per
una valutazione politica, che deve essere articolata e deve essere
fatta in modo serio. Ci permetterete del tempo, perché noi non
disconosciamo il lavoro fatto finora. È inimmaginabile che da parte
anche solo dei Consiglieri ci possa essere un rinnegare tutto ciò
che è fatto finora. Se la politica è arrivata a questo punto e in
questa fase storica della Valle d'Aosta ci deve essere un
ragionamento che rinforza la governabilità e aumenta la possibilità
per questa Regione di essere governata all'insegna della stabilità,
che sia la politica a valutarlo. Però credo non possiamo arrivare a
questo ragionamento senza una seria e articolata valutazione dei
tempi, delle procedure, ma anche degli approfondimenti che sono
necessari. Quindi in qualche modo, dal nostro punto di vista,
chiediamo del tempo per una valutazione, per una valutazione
all'interno del nostro gruppo, per una valutazione all'interno del
nostro movimento, per delle valutazioni di tipo personale ma
soprattutto di tipo politico. Penso che un ragionamento di questo
genere non possa essere fatto a braccio, all'istante, ma richieda
delle valutazioni di tipo politico e personale e delle valutazioni
nei contenuti. Certo è che noi non immaginiamo che le elezioni,
invocate da tanti, ma credo desiderate da pochi, possano essere la
soluzione per questa Regione. Questa regione ha bisogno di
governabilità, ha bisogno di una classe politica che affronti le
questioni, ha bisogno di soluzioni ai problemi. Credo che un anno
fa ognuno di noi e ogni movimento si è candidato per dare il suo
contributo a questo ragionamento.
Ciò detto, mi fermo qui per questo primo intervento. Sottolineo
ancora un apprezzamento nei contenuti, ad una serie di ragionamenti
fatti, se possono migliorare e possono contribuire in qualche modo
a dei ragionamenti di tipo programmatico. Dal nostro punto di vista
è necessario avere più tempo per poter fare delle valutazioni di
tipo politico, affinché ci sia una condivisione a questo
ragionamento, che non sia solo frutto di un ragionamento di tipo
personale, ma anche frutto di valutazioni di tipo politico, più
complesse, più articolate che devono sussistere su un passaggio
importante come quello che l'aula del Consiglio vede oggi.
Président -
La parole au collègue La Torre.
La Torre (UV) -
Grazie Presidente.
Io sono consapevole che in questi giorni ho detto e ho fatto
delle cose che in qualche modo sono significative nel quadro
politico, ma credo anche che stiamo vivendo momenti importanti,
delicati e difficili, che in qualche modo obbligano chi è
responsabile a essere protagonista di quello a cui è chiamato a
partecipare.
Io vorrei dire cose semplici, e in qualche modo vorrei partire
da quello che credo possa essere condiviso da tutti, che sembra una
banalità ma così non è: è che il mondo sta cambiando, sta cambiando
l'Italia, lo leggiamo sui giornali tutti i giorni, e credo che in
qualche modo anche noi dobbiamo cominciare a cambiare la Valle
d'Aosta, perché i cambiamenti, quando sono cambiamenti che accadono
così in maniera radicale, o si subiscono o si guidano. E
cambiare...perché essere costretti vuol dire subirli, e quindi, in
qualche modo, vuol dire patirli. Io credo che il cambiamento in sé
possa portare anche delle positività, il cambiamento non deve
essere traumatico, deve essere ragionato, e...perché dico
ragionato? Perché deve creare, se è possibile il cambiamento, anche
prospettive per il futuro. E mi spiego meglio.
Un cambiamento come quello che stiamo vivendo...immaginiamo solo
lo Stato cosa sta facendo nei confronti delle Regioni a Statuto
speciale...vuol dire che se ci cade addosso, senza essere compreso
e condiviso dalla popolazione, sarà un cambiamento distruttivo,
perché noi sappiamo che andiamo incontro a sacrifici. Noi sappiamo
che quello che noi abbiamo avuto fino ad oggi è messo in
discussione dallo Stato e dalla politica finanziaria dello Stato. E
se oggi noi non riusciamo, all'interno di questo cambiamento, a
spiegare ai nostri cittadini perché ci sono dei sacrifici da fare,
perché questi sacrifici devono essere fatti e con quale equità
saranno portati avanti, io credo che noi saremo travolti dal
cambiamento, tutti. Noi abbiamo la fortuna però, perché ho cercato
di ragionare al positivo, la fortuna anche di avere un territorio
straordinario che è la Valle d'Aosta, ma anche un terreno
straordinario per la politica, in qualche modo per trovare la
capacità di cambiare, che è la difesa della nostra Autonomia. E di
nuovo non è una banalità, non è una banalità il fatto di dire che
questa Autonomia va difesa, perché non è discussa in Valle d'Aosta,
ma fuori dalla Valle d'Aosta sono discusse le Autonomie speciali,
lo si fa in un modo subdolo toccando il Titolo V, lo si fa abolendo
il Senato, che non ha più nessun senso di esistere in quel concetto
del Titolo V dove tutte le prerogative ritornano al centralismo
dello Stato, lo si fa dimenticando quella che è la storia, la
cultura, il percorso e il sacrificio fatto da tanti valdostani, per
citarne uno: Émile Chanoux.
Colleghi, la prima cosa che mi viene quindi da dire è: non
sprechiamo questi momenti, perché non è che solo la Valle d'Aosta
ci guarda e mai come in questi giorni è tornata un'attenzione verso
la politica e quindi questo è un fatto estremamente positivo, ma
perché qui stiamo giocando quello che è il futuro di questa
regione, quindi il benessere di questa regione così come noi lo
conosciamo. Quindi quello che è il mio ragionamento...una delle
cose che ho detto in questi giorni è: non trasformiamo tutto questo
in uno scontro. Qui non è un problema di chi vince o di chi perde,
qui non c'è nessuno che vince e nessuno che perde, qui c'è in gioco
il futuro di questa regione. E questo l'ho detto perché ho voluto
spiegare cos'ha significato per me aderire al documento dei quattro
saggi: Dujany, Carlo Perrin, Joseph César Perrin e Nicco; questo ha
significato per me: rispondere da valdostano a un richiamo fatto da
persone trasversali, indiscutibilmente riconosciute da tutti come
validi politici, un richiamo forte a un concetto che supera tutto,
supera...non dico l'identità dei partiti, ci mancherebbe altro, ma
supera sicuramente quello che è un luogo comune, che ci vorrebbe
divisi come delle squadre di calcio - e noi non siamo delle squadre
di calcio - ma invece richiama a un bene supremo, che è la Valle
d'Aosta. Questo, secondo me, è qualcosa che dà un forte senso al
nostro impegno politico.
In questi giorni qualcuno mi ha anche chiesto: "Dov'eri? Non sei
venuto in Consiglio". Ho subito anche critiche, ma devo dire la
verità, con mia sorpresa, anche veramente tanti apprezzamenti,
tanti apprezzamenti anche trasversali, perché non è che le persone
venivano a dirmi "ti apprezzo" perché sono di questo o di quel
movimento...io di tanta gente sono rimasto stupito, mi ha detto:
"continua così, in qualche modo stai cercando di dire e di fare
delle cose che noi, finalmente, cominciamo a leggere come un
segnale". Non ho e non avevo tutta questa presunzione, e quindi
molti mi hanno chiesto cosa sarebbe successo, cosa stesse
succedendo. Ecco, io oggi sono venuto qui anche per cercare di fare
un po' di questa chiarezza, come ho detto, animato dalla voglia di
affrontare quello che comunque è un malessere, un malessere
che...non è che ci sia qualcuno che ha delle colpe, non è che ogni
volta che c'è un malessere ci debba essere qualcuno che ha una
colpa, non è che quando si prende una malattia è colpa di qualcuno,
ma il malessere c'è! Il malessere c'è perché le questioni in
discussione sono tante...l'abbiamo detto prima, l'Autonomia, e poi,
però, ci sono le cose concrete, le cose semplici, ma che sono
delicatissime e toccano la collettività, le persone, le famiglie, i
forestali...
Quello dei forestali, secondo me, è stato un passaggio veramente
traumatico, perché se da un lato, per qualche verso...e chiedo
anche il secondo intervento, perché volevano tutti che venissi a
parlare e adesso chiedo un po' più di tempo...se da un lato, per
qualche verso, i forestali erano una realtà legata ad un
sistema...ma nemmeno si può pensare di togliere quella realtà senza
dare un'alternativa a queste persone, hanno delle famiglie, e
queste famiglie devono vivere! Allora, se forse il ragionamento che
è stato messo in piedi, che è stato, anche lì, traumatico - perché
prima si è pensato alla Società di servizi, poi si è pensato alla
privatizzazione - e non ha funzionato, io credo che non ci sia
niente di male a dire: "abbiamo sbagliato". Io personalmente
ritengo che lì probabilmente abbiamo sbagliato, e non credo che ci
sia niente di male a dirlo, anzi, credo che sia l'inizio di un modo
per ricostruire un rapporto con la nostra collettività, ridando
credibilità. Lo stesso problema del Casinò - e sarò brevissimo - lo
stavamo per vivere con i contratti degli impianti a fune, e lì c'è
stato un momento di nuovo di grande frizione, che è rientrato
perché poi, attraverso un colloquio con le forze sindacali, si è
ritrovato questo equilibrio. Ebbene, la stessa cosa vale per il
Casinò. È evidente che ci sono dei sacrifici da fare, ma è evidente
che questi sacrifici, se sono spiegati in una logica di equità, in
una logica di prospettiva, in una logica anche di certezze per il
futuro, sono dei cambiamenti che non possono che essere accettati.
È chiaro che vanno spiegati e probabilmente li abbiamo spiegati
male! Quindi non sto dicendo che i sacrifici non vanno fatti, è che
probabilmente li abbiamo spiegati male o andavano vissuti, gestiti
in una maniera diversa.
E i giovani? Eh, io l'altro giorno ho partecipato come uditore
in commissione e ho ascoltato. Sono rimasto veramente sorpreso,
perché ci avevano dipinto questi giovani come aggressivi...alla
fine, gli aggressivi eravamo noi Consiglieri...un gruppo di giovani
seri, pacati, educatissimi, che hanno presentato le loro richieste.
Io non so se sono giuste o non sono giuste, lo giudicherà
l'Assessore, però queste richieste, Assessore, vanno affrontate con
umiltà, perché questi giovani sono venuti a presentare i loro
problemi con umiltà e la nostra risposta deve essere sullo stesso
livello...poi sarà lei che giudicherà se sono giuste o se non sono
giuste, ma le chiedo solo umiltà.
E le preoccupazioni? Le preoccupazioni sono tante, perché ci
sono le preoccupazioni dei dipendenti delle microcomunità, li ho
incontrati, sono in corso le privatizzazioni; quelli degli Enti
locali, hanno sentito che si sta parlando delle Comunità montane,
900 dipendenti, e mi dicono: ma cosa faremo, dove andremo? ...io
non lo so...quelli dei consorzi, ho trovato tanti giovani dei
consorzi che mi dicono: noi abbiamo i consorzi, abbiamo fatto le
richieste, non ci sono i soldi, cosa facciamo? Li sistemiamo, ci
vendiamo i terreni, non li vendiamo? Lo sa l'Assessore, ne abbiamo
parlato pochi giorni fa...e gli albergatori che dicono: noi
dobbiamo fare degli investimenti, li possiamo fare? E le
associazioni... Tutto questo è lo specchio di una collettività che
sa, che sa che, in questo momento, questa regione va incontro a
momenti difficili. È evidente che noi dobbiamo trovare un rapporto
con questa collettività, ma il primo rapporto lo dobbiamo trovare
tra di noi...chiedo il secondo intervento, anche perché ho delle
cose da dire, vorrei arrivare a passaggi anche più delicati...
È per questo che ho detto, ho sentito la necessità di
parlare...abbiamo detto che il Patto di stabilità del 2013 lo
abbiamo sforato: 144 milioni. Dico "bravo" al Presidente perché è
riuscito a farsi fare una deroga, ma l'abbiamo sforato il Patto!
Quindi vuol dire che il Patto di stabilità del 2014...io mi chiedo
se già nel mese di giugno, visto che la contabilità la possiamo
avere a luglio, non l'avremo già raggiunto, nel senso che già dal
mese di luglio corriamo il rischio di sforarlo di nuovo, senza
contare che il nuovo Patto del 2014, siccome è tendente sempre a
comprimere, sarà sicuramente 70-80-90-100 milioni in meno! Ma
questo è inaccettabile! Non lo dico a loro, perché è inaccettabile
più per loro che per noi, ma soprattutto per i cittadini. Ma lo
dico allo Stato: è inaccettabile! Io non so se per essere coerenti
con quello che ho detto al congresso dell'Union...ma noi dovremmo
scendere in piazza, dovremmo chiamare i cittadini a dire:
"difendiamo questa Autonomia", difendiamola tutti insieme, sta
arrivando il momento di scendere in piazza per difendere
l'Autonomia, se serve! L'hanno fatto i nostri padri e forse lo
dovremo fare anche noi, se ci crediamo, e se non ci crediamo
subiremo! Ma non tutti vogliono subire, non tutti vogliono
subire!
La politica deve ritrovare questa capacità di rispondere, perché
è questo che genera disaffezione e si vede nel momento elettorale!
Il momento elettorale che cos'ha detto? Ha detto 18 a 17, una
collettività divisa, divisa! È questo il segnale elettorale che
viene fuori, una collettività lacerata, quasi come se qualcuno
dovesse essere contro l'altro, 18 a 17, questo è stato il risultato
del voto su cui dobbiamo riflettere! Non si può pensare di dividere
le famiglie nei comuni, di dividere la storia, di dividere quello
che è stato un comune sentire, 18 a 17, e arroccarci su queste
posizioni, diventare drammaticamente...come dire? suicidi
all'interno della nostra dimensione, perché non vince nessuno, non
vince nessuno! E la dimostrazione di questo l'abbiamo da ieri: non
siamo riusciti a mettere insieme un progetto sulle europee, non
siamo riusciti! Ma ci rendiamo conto? Voglio dire...no, certo che
ci rendiamo conto, ma comunque ognuno ha la sua responsabilità,
ognuno ha la sua responsabilità! Ma questa è la prima volta...no,
ce l'abbiamo tutti, perché per fare gli accordi...
Presidente -
Colleghi, fate terminare il collega La
Torre...
La Torre (UV
) - ...io non do colpe a nessuno e non vorrei
neanche avere delle colpe, e neanche sentire...per fare degli
accordi bisogna avere le disponibilità di tutti; poi è chiaro che
ci sono sempre delle difficoltà, ma si possono superare. E qui si
affievolisce anche la reazione dei cittadini nel momento in cui noi
stessi, per primi, subiamo, perché i cittadini stessi, quando
vedono che noi siamo passivi rispetto a tutto quello che succede
intorno a noi, evidentemente perdono l'attenzione verso la
politica. Una classe politica seria si mette in prima linea, si
assume le responsabilità, si identifica con quello che fa! Salterò
delle cose, ma devo dirle, eh...
Io credo che...sì, non ho un particolare coraggio, ma credo che
non ho bisogno del voto segreto per dire quello che penso...lo
abbiamo già dimostrato e penso che lo sto dimostrando, però credo
anche che per esprimere le proprie opinioni, se qualcuno vuol farlo
col voto segreto ne abbia anche il diritto...lo prevede la legge,
lo prevede la Costituzione, il voto segreto dei cittadini, stesso.
Io credo che ci sono persone che si sentono...come dire? più
determinate, hanno magari più facilità anche a parlare, lo fanno, e
ce ne sono altre che magari hanno più difficoltà per quello che può
essere un loro modo di appartenere, di essere, ma non per questo
anche chi vota segretamente, esprimendo quel malessere che in
qualche modo c'è ed è innegabile...e se lo si nega, si nega la
realtà, si nega la realtà e non si può banalizzare la realtà...sono
persone che comunque vanno rispettate. Beh, il malessere di chi
magari vota segreto è perché ha paura di essere denigrato, viene
denigrato anche chi parla, nel senso che in qualche modo vieni
denigrato anche se parli, e figurati chi vota segretamente, la
preoccupazione che ha di essere accantonato, schiacciato,
menzionato come traditore! Io sono iscritto al gruppo dell'Union
Valdôtaine e non sono iscritto al Movimento, e personalmente credo
anche di aver dato, in questa reciproca intesa elettorale, un
significativo contributo elettorale all'Union Valdôtaine. Credo che
lo sto facendo anche adesso - di dare un contributo all'Union
Valdôtaine - parlando; forse ho più facilità perché non essendo
iscritto al Movimento ma solo al gruppo posso parlare liberamente.
E quindi credo che quello che dico, lo dico anche nell'interesse
dell'Union Valdôtaine, perché i problemi di cui parlo sono problemi
che in qualche modo l'Union Valdôtaine ha sempre fatto suoi.
L'Union Valdôtaine nasce da una base della collettività popolare ed
è sicuramente lì che ha le sue radici e le sue origini. Io non sono
nessuno, sono l'ultima ruota del carro, ma il richiamo che faccio è
proprio questo: ritrovare, insieme con l'Union Valdôtaine, un
percorso che faccia riconoscere alla gente il ruolo politico di
tutta l'Assemblea, in tutti i partiti. Credo che questi siano i
principi della democrazia sui quali in qualche modo è necessario
ritrovare, tra di noi, un modo di ragionare. Salterò parecchie cose
che avevo da dire...
Presidente -
Concluda, collega...
La Torre (UV
) - ...ora concludo, concludo veramente,
facendo semplicemente un invito (e lo dico a tutti, lo dico anche
alla Giunta): riflettete seriamente, colleghi, sulla necessità di
avviare un cambiamento. Un cambiamento probabilmente richiede una
fase di credibilità reciproca che può passare forse anche
attraverso un azzeramento, ma questo sarebbe un passo, secondo me,
riconosciuto dalla cittadinanza come veramente un nuovo corso che
in questa Regione si può intraprendere. Comunque...vabbè, non c'è
problema, ho finito.
Presidente -
Stiamo nei tempi, colleghi...al massimo
prevediamo delle repliche più tardi.
Mozione d'ordine, collega Bertschy, per...? Prego.
Bertschy (UVP) -
Per mozione d'ordine. Allora lo dico:
abbiamo aspettato 15 giorni per venire qui a parlare...capisco il
suo ruolo, abbiamo concordato dei tempi che probabilmente non tutti
sfrutteranno, ma siamo qui per parlarci; tra l'altro, limitare un
collega che ha dovuto anche prendere delle posizioni importanti, mi
sembra...almeno, a noi interessa sentire anche quelle parti di cose
che doveva dire...però è un peccato, oggi, vedersi ridotti i minuti
e soprattutto far pressione per concludere l'intervento...ma lo
dico anche per i prossimi interventi, cioè siamo qua per
capirci.
Presidente -
Collega Bertschy, così come si è convenuto
in Conferenza dei Capigruppo, io tendo a far rispettare...se c'è
l'accordo di tutti, io non ho nessun tipo di difficoltà, ma ci deve
essere l'accordo unanime dell'aula.
Bertschy (UVP) -
...però non mi sembra il caso, piuttosto
ci si...
Presidente -
...certo, se c'è l'accordo unanime
dell'aula, io non ho problemi a derogare sulla tempistica; se non
c'è l'accordo, ovviamente le decisioni assunte in Conferenza dei
Capigruppo hanno una rilevanza, credo.
Visto che c'è l'accordo dell'aula, vuole integrare, collega La
Torre? Al massimo più tardi? Va bene. Collega Borrello, prego.
Borrello (SA) -
Grazie Presidente. Buongiorno a
tutti.
Il momento che stiamo vivendo è particolare...qualcuno lo
definisce "storico". Io, con tutta umiltà, dico che non ho le
capacità, sicuramente non ho neanche l'esperienza per capire la
portata del momento, però una cosa è certa: sento forte un disagio,
un disagio che viene fuori dalla responsabilità che ognuno di noi,
come Consiglieri, ha nel rappresentare i cittadini all'interno di
quest'aula. Il disagio che sento è quello di non riuscire a fare
appieno il mio lavoro, il disagio di non riuscire...a portare
avanti quelle iniziative e quei programmi che avevamo in testa,
perché il momento è particolare, la situazione è sotto gli occhi di
tutti, è una situazione di stallo che non porta sicuramente del
bene alla Valle d'Aosta.
Voglio solo fare un piccolo passaggio di carattere generale.
Quest'ultimo anno e mezzo è stato caratterizzato da tre grandi
appuntamenti: le campagne elettorali e il referendum, le politiche
e le regionali e, come ogni tornata elettorale, comporta delle
tensioni, comporta una presa di posizione, comporta anche
dell'astio, una divisione della cittadinanza...mi ha anticipato
prima la collega Morelli. Noi riteniamo che in questo momento, la
Valle d'Aosta non abbia bisogno delle fazioni politiche, non abbia
bisogno dei tifosi che vadano in campo per dare sostegno all'una o
all'altra parte. In questo momento la Valle d'Aosta ha bisogno di
gesti di responsabilità. Noi diciamo in maniera molto semplice che
non bisogna guardare al passato, qualsiasi tipo di passato, ma
bisogna guardare al futuro per una Valle d'Aosta migliore. Questo è
il nostro mandato, il mandato che è stato dato dai cittadini ad
ogni singolo Consigliere e se noi non rispettiamo questo mandato,
vuol dire che abbiamo fallito e se falliamo, cari colleghi, è
giusto andare alle elezioni. Se falliamo questo mandato di
assumerci le responsabilità è giusto andare alle elezioni e dare
voce ai cittadini, con tutti i danni che purtroppo ne
conseguiranno. Questa è la democrazia.
Noi, come movimento, riteniamo - e l'abbiamo già detto - che c'è
ancora spazio per le trattative, il dialogo ed il dibattito, ed è
questo che tutti i gruppi consiliari, tutti i movimenti politici
devono cercare di attuare per cercare di sbloccare questa
situazione di stallo. Questo ce lo chiede la gente, ce lo chiedono
le associazioni di categoria, è un'assunzione di responsabilità che
a 360 gradi noi dobbiamo manifestare al popolo valdostano. Questa
premessa era necessaria, perché la disponibilità dimostrata
all'interno della Conferenza dei Capigruppo è una disponibilità che
io direi quasi ovvia, perché quando ci sono delle manifestazioni di
lavoro, quando in aula consiliare il gruppo di opposizione e la
maggioranza presentano delle ipotesi di lavoro e dei progetti,
proprio perché questo è il nostro mandato, il nostro ruolo, il
nostro lavoro, è giusto dare il giusto spazio affinché possa essere
esposto; quindi la disponibilità che noi abbiamo manifestato era
proprio nel riconoscere il lavoro che si produce in
quest'aula...ovviamente in questo momento particolare voi avete
presentato un progetto e lo avete esposto in maniera sommaria.
Ci dovete riconoscere però il fatto che noi prendiamo atto oggi
di questo documento, l'abbiamo letto velocemente
La Renaissance
Valdôtaine-Un progetto per il futuro della Valle d'Aosta
. Tutte
la azioni programmatiche, tutte le azioni di progettualità devono
avere un tempo per essere analizzate, devono essere analizzate a
livello di gruppo consiliare. Dobbiamo perciò confrontarci con i
nostri organi di movimento affinché noi possiamo, in maniera seria,
poter esprimere delle valutazioni su questo testo. Leggendolo molto
velocemente, mi sono concentrato soprattutto sui 7 punti
programmatici dei primi 100 giorni: anticipo che alcuni di questi
punti sono già all'ordine del giorno, sono già stati trattati da
quest'Assemblea, alcuni sono in fase di gestione nelle
commissioni...non entro nello specifico, l'ho letto molto
velocemente. Ovviamente noi non rinneghiamo il lavoro fatto
finora.
Riteniamo che questo sia un documento importante, un contributo
al dibattito che deve essere affrontato in maniera trasversale da
tutte le forze politiche. Noi non ci sottraiamo al dibattito,
l'abbiamo chiesto a gran voce come movimento, l'abbiamo chiesto
come maggioranza; siamo qui per cercare di trovare una soluzione
per la Valle d'Aosta e sono sicuro che la nostra stessa
disponibilità la potrò riscontrare anche nei colleghi della
minoranza, perché sono stati propositivi con questo documento e lo
saranno anche al tavolo della concertazione. Grazie.
Président -
A demandé la parole le collègue Restano.
Restano (UV) -
Grazie Presidente. Innanzitutto un
bentornato ad Albert, la sua assenza in commissione si è fatta
sentire, perché è sempre stato portatore di importanti contributi;
non è un caso che lo aspettiamo per la prosecuzione dei lavori
all'interno delle commissioni.
Io prendo la parola come Vicecapogruppo, un po' in continuazione
con quanto detto da Perron in precedenza. È chiaro, è innegabile
che la maggioranza vive un momento di stallo, non lo si può
nascondere, uno stallo che viene generato in un momento di grave
crisi, in un momento - l'hanno detto anche altri colleghi prima di
me - in cui si sta lavorando a Roma su importanti riforme
costituzionali, una crisi economica...dobbiamo dare delle risposte
al mondo del lavoro, agli operai. Ieri abbiamo incontrato le
associazioni...la crisi dell'edilizia, dell'industria, del
commercio, la crisi dell'agricoltura...tutti si aspettano degli
importanti provvedimenti di ristrutturazione. In questo momento si
è inserito, dopo la prima fase di stallo, un documento che è stato
chiamato "dei quattro saggi", persone di alto profilo, provenienti
da esperienze politiche diverse, appartenenze politiche diverse, un
documento che io non banalizzerei chiamandolo "documento delle
larghe intese"...è un documento cui tutti noi avremmo dovuto
aderire, e io non mi vergogno di dire che aderisco volentieri a
quanto detto da questi saggi.
Appartengo però ad una maggioranza consiliare e ritengo che
questa maggioranza, in questo momento così delicato, prima cosa fra
tutte debba dibattere all'interno di sé stessa per trovare una
soluzione a questa fase di stallo, ed è quello che ieri ci hanno
chiesto le associazioni di categoria, non ci hanno chiesto di
andare alle elezioni, di stravolgere tutto, ci hanno chiesto un
Governo stabile e di prendere dei provvedimenti in favore della
popolazione, perché questa è la politica. La politica è questo: è
partire dall'esigenza della popolazione, fare una sintesi,
confrontarsi e poi dare quella che è la risposta migliore a quelle
che sono le attese della cittadinanza, ed è quello che credo e
spero la maggioranza cui appartengo possa fare e debba fare. Nel
caso in cui non si riesca ad addivenire ad una soluzione a questo
stallo, ne assumeremo le dovute e necessarie valutazioni e
conseguenze e...perché no? anche con un confronto con le altre
forze che sono presenti in Consiglio, così come indicato dai saggi,
ma sappiamo - e ricordo quanto detto da La Torre - che le decisioni
affrettate non sempre portano le giuste risposte. Voi ci avete
proposto un documento che può essere inteso come una proposta o una
provocazione, poco cambia, poco cambia... L'importante è il
contenuto, non il titolo, non la prima lettura che noi vi abbiamo
dato, ed è per questo che condivido quanto detto da chi mi ha
preceduto: i gruppi consiliari di maggioranza devono leggerlo
attentamente e confrontarsi tra di loro per poi dare una risposta
seria e concreta, in un secondo tempo.
Da una rapida lettura, però, convengo con quanto detto in parte
da Borrello...adesso vi parlo da Presidente di commissione, da
commissario che in questi ultimi tempi, per varie ragioni, ha
partecipato a tanti confronti in commissione, e alcuni argomenti
sono stati affrontati. L'abbiamo fatto in trasparenza in
commissione, a volte anche confrontandoci animatamente: abbiamo
affrontato l'argomento dell'ospedale, anche mettendo in discussione
quanto è stato fatto prima, e adesso presumo che si arrivi ad una
risposta; abbiamo affrontato l'aspetto sociale delle microcomunità,
introducendo, in collaborazione con gli Enti locali, il costo
ottimale, quindi cercando di dare risposte a quanto voi
sollecitavate dai vostri banchi. Non più tardi di ieri abbiamo
dibattuto in III Commissione, riconoscendo unanimemente il lavoro
della commissione, abbiamo affrontato la questione dei rifiuti, e
tutti abbiamo detto che è stato fatto un buon lavoro, che stavamo
arrivando ad una sintesi finale, abbiamo convenuto tutti sullo
stesso risultato. Quindi qualcosa è stato fatto...probabilmente non
a sufficienza, probabilmente non in maniera dovuta, perché
altrimenti non saremmo in questa fase di stallo politico e
amministrativo.
Da parte mia, posso tranquillamente dire che quanto voi ci
proponete sarà analizzato con serietà, in maniera approfondita, per
poi arrivare ad un successivo incontro in Consiglio e poter dare
delle risposte a questo documento. Grazie.
Président -
La parole au Vice-président Rosset.
Rosset (UVP) -
Merci Madame la Présidente. Buongiorno
cari colleghi.
Siamo in tanti, Signor Presidente, a conoscerla, a sapere quanto
nei momenti difficili sia riuscito sempre, o quasi sempre, a
trovare un guizzo che le ha consentito di tornare in sella, anche
quando tutte le circostanze la davano per spacciato. Ora, anche noi
conosciamo le regole che riguardano il funzionamento delle nostre
istituzioni democratiche e allora dobbiamo essere seri e per
esserlo, Signor Presidente, non bisogna trasformare le norme di
legge in foglie di fico con cui nascondere la realtà. E la realtà è
la politica, la politica che è fatta di idee, di strategie, ma
anche di numeri, numeri per governare. Ebbene, lei, Presidente, può
nascondersi dietro la nobile questione della governabilità, ma lei
e il suo Governo questa governabilità non la garantiscono più, i
numeri non ci sono, o perlomeno quest'Assemblea questo ha detto.
Ora, è sempre riuscito con abilità - e direi anche con
spregiudicatezza - a tessere alleanze costruendo un sistema di
potere e di consenso che l'ha reso protagonista, protagonista anche
in una Union Valdôtaine diventata ombra di sé stesso o, meglio,
riflesso di lei stesso, nello specchio che più le piace e più le è
congeniale: quello del potere assoluto e anche solitario.
Ora arriva il difficile per lei, ma non vuole ammetterlo, per
evitare quel che invece è inevitabile: le sue dimissioni e le
dimissioni del suo Governo. Il gioco è finito, ne prenda atto, ne
prenda atto con serenità, con responsabilità per essere veramente
protagonista...lo diceva anche il collega La Torre. Solo questo può
riavviare un dialogo politico, un confronto serio (l'ha citato
anche il collega Restano), un dialogo politico per vedere le
soluzioni possibili, ma "le soluzioni possibili", senza le
dimissioni...diventa impossibile...senza escludere, beninteso, le
elezioni anticipate come elemento risolutivo, ma direi anche
estremo contro la paralisi.
Spiace, spiace che lei e la sua Giunta facciate finta di non
capire il nodo politico, nodo politico che si è fatto intrigato per
la vostra testardaggine che, posso garantire, ormai è
incomprensibile anche per la gran parte dell'opinione pubblica, non
solo la minoranza. Questo ci fa constatare come mai, sino ad oggi,
una Giunta si dimostri indifferente verso il Consiglio Valle...lo
ripeto: "indifferente verso il Consiglio Valle", pur essendo il
Consiglio Valle, quello valdostano, un regime parlamentare e non
presidenziale. Rifletto su come, di fronte ai problemi da
risolvere, ci si rifugi dietro bizantinismi giuridici, spesso in
contrasto, violando elementari principi di buon senso
istituzionale, senza voler scomodare l'etica e i principi del
diritto. Tutto questo mi convince come il cambiamento debba
avvenire nel nome del bene di una comunità e non di scontri fra gli
uni e gli altri, ma è giunto, Signor Presidente, per voi componenti
della Giunta, il tempo dell'equità, della partecipazione e della
trasparenza, e il documento presentato va in questa direzione.
Lei, però, probabilmente si fida solo dei suoi pensieri e della
corte che l'attornia, e da questo misto emerge questa vostra
decisione cocciuta di resistere, ma non c'è, in questo, nulla di
eroico, semmai c'è qualcosa di malinconico che vede un futuro senza
consistenza. Ne prenda atto, prendetene atto, si sforzi di
capire...la prego, diventate protagonisti. Grazie.
Président -
Merci Vice-président. Il y a d'autres
requêtes d'intervention? A demandé la parole le collègue
Fabbri.
Fabbri (UVP) -
Merci Madame.
Signor Presidente, colleghi, dispiace assistere allo spettacolo
dell'accanimento terapeutico con cui si proroga l'agonia di questa
maggioranza, ma ancora di più dispiace assistere alla pervicacia
con cui il leader si ostina a non arrendersi all'evidenza del suo
declino politico. Questo atteggiamento è in spregio alla nostra
cultura democratica ed è un decisivo KO per la credibilità della
classe politica. Signor Presidente, le sue dimissioni conseguenti
alla risoluzione del Consiglio e alla perdita della maggioranza
ridarebbero dignità alla politica e dimostrerebbero come il
rispetto delle istituzioni sia prevalente all'attaccamento al
potere. La giusta ambizione politica, che è anche il motore, la
forza motrice del buon governo, deve però arrendersi alla
supremazia delle istituzioni, pena l'umiliazione della convivenza
democratica. Analogamente, una presa di posizione cristallina da
parte di tutta la Giunta potrebbe essere il vero colpo d'ala che la
riconcilierebbe con la cittadinanza e cancellerebbe la convinzione
diffusa tra la gente che più che la correttezza politica conta
l'attaccamento al potere.
Siamo giunti ad uno snodo fondamentale di questa legislatura e
di questo tempo così difficile per la nostra Valle. Non ostinatevi
ad ignorare l'evidenza, non c'è più la maggioranza, quindi non ci
può più essere questo Governo la cui inerzia non può essere
certamente imputata all'opposizione, che non può essere accusata di
ostruzionismo. Negare l'evidenza è un esercizio pericoloso che si
gioca sulla pelle dei cittadini. La democrazia non è una demagogia,
non è populismo, ma è un meccanismo delicato, prezioso, che va
mantenuto e difeso. Oggi, noi siamo qui per questo, ma amaramente
constatiamo che si fa finta di niente, si prende tempo, ci si
nasconde dietro
escamotage
interpretativi per non guardare
in faccia la realtà, ma noi non ci stiamo.
Signori Consiglieri, la novità di oggi è la nostra proposta di
governo; è un documento puntuale, ma anche aperto, com'è già stato
detto. Non abbiamo certo la pretesa dell'infallibilità, ma
scendendo nei particolari, constaterete come siano...sì,
migliorabili, ma nello stesso che colgono le vere urgenze della
cittadinanza. Accettandola, avrete la possibilità di costruire con
noi un nuovo
modus operandi
, perché noi puntiamo su questa
rivoluzione di affrontare la politica, condividendo le decisioni e
partecipando al Governo, e non più subendo passivamente le
decisioni eterodirette.
Come diceva la collega Morelli, è stata un'esperienza molto
bella costruire questo documento, perché è scaturito da un lavoro
comune e ognuno di noi si sente parte costruenda di questo
programma. Potrete anche voi verificare che dentro, ma soprattutto
fuori dal Palazzo, nei veri centri di gestione del potere
economico, avrete modo di appurare che le decisioni verranno prese
con chiarezza e non più dietro input inconfessabili. Ci attendiamo
da voi un segnale di coraggio, un sussulto di indipendenza,
indipendenza anche dai vari partiti e dai vari movimenti per dare,
insieme a noi, un segnale di cambiamento e di speranza per i nostri
concittadini. Avrete modo di costatare che sono provvedimenti
possibili, da attivare in tempi accettabili. Non rifiutate questa
possibilità, forse è l'ultima. I colleghi hanno chiesto tempo per
studiare il documento: questa è una richiesta logica, però il tempo
non è l'arte del temporeggiare e del rimandare.
Al collega La Torre vorrei dire che non si tratta, qui, di fare
delle tifoserie di tipo calcistico e vorrei dire anche che il
documento dei saggi che ben venga, però il nostro Consiglio non ha
bisogno certo di queste cose, anche perché noi qui, noi stessi,
possiamo trovare quello di cui la nostra Regione, la nostra Valle
ha veramente bisogno. Grazie.
Président -
Merci. Il y a d'autres requêtes
d'intervention?
Non ci sono altre richieste d'intervento, colleghi? Collega
Laurent Viérin, per mozione d'ordine.
Viérin L. (UVP) -
Sì, grazie Presidente.
Mah, per l'alternanza viviamo un momento un po' surreale...al di
là dei Consiglieri, noi crediamo che esista anche il Governo, la
Giunta, anche se è delegittimata; quindi, per l'alternanza dei
gruppi consiliari e dei Consiglieri che si esprimono sulla
situazione politica, al di là del documento, ci chiediamo se anche
qualcuno del Governo ha magari qualcosa da dire...
Presidente
- Invito quindi...se c'è qualcuno che vuole
prendere la parola, anche da parte del Governo...nessuno? Ha
chiesto la parola il collega Nogara. Prego.
Nogara (UVP)
- Merci Madame la Présidente.
Mah, è desolante che nessuno della Giunta o il Presidente della
Giunta dicano qualcosa! Io mi riferisco qua al Presidente, o
Consigliere Rollandin, come lo vogliamo chiamare...lei, in questi
ultimi 15 giorni, ha preso in giro tutti i valdostani rimanendo
incollato alla sua poltrona, nonostante la sua maggioranza...perché
qua ormai lo sport popolare è di girare tutte le responsabilità
sulla minoranza: la minoranza che blocca i lavori, la minoranza che
fa solo ostruzionismo...vi vorrei ricordare che l'abbiamo
dimostrato con una seduta: se noi non presentiamo niente questo
Consiglio non produce niente! Allora, Presidente Rollandin...o
Consigliere, come dicevo prima...la sua maggioranza l'ha
delegittimata! Eppure lei rimane attaccato...attaccandosi poi alla
mozione di sfiducia costruttiva, che non ha niente a che vedere con
quanto le opposizioni hanno presentato con una risoluzione, quella
risoluzione contenente la richiesta delle sue dimissioni in base
all'articolo 7, comma 2, della legge 21. Queste sono delle
leggi...ma noi siamo abituati da lei, Presidente, che le leggi, se
sono proprio a suo favore o per quello che vuol fare le fa
rispettare, le cita qui, in aula, sennò le glissa totalmente.
Come abbiamo fatto per la finanziaria, anche in questo caso
l'opposizione intera ha contribuito alla stesura di questo progetto
e, come ha detto il mio collega Nello Fabbri, è stata una
bellissima esperienza, perché ci siamo confrontati, anche
aspramente, su tutti i problemi, ma su tutti i problemi...non su
una politica così, sulle nuvole...sui problemi reali che hanno in
questo momento i cittadini valdostani. La stesura di questo
progetto è scaturita soprattutto perché? Per le bugie e gli impegni
ufficiali presi in quest'aula che sono stati disattesi. E di bugie,
in questi giorni, soprattutto sul Casinò, ne abbiamo viste di tutti
i colori, nel senso che abbiamo iniziato a vedere la lettera
dell'ex Amministratore del Casinò, Roberto Trentaz, in cui ha
sconfessato tutto quanto in questi mesi ha detto l'Assessore
Baccega...e adesso non so poi se ha ancora deleghe o non deleghe,
perché qua di ufficiale non c'è mai niente quando si parla di
queste cose. E, per finire, anche quanto è stato detto dal Signor
Occhiolini...che io non so chi sia, ma da quello che ho capito è un
professionista nel settore, pagato lautamente, che aveva i contatti
sempre e solo col Presidente Augusto Rollandin...visto che ha detto
delle cose che forse a lui davano fastidio o che non si potevano
fare, chiaramente è stato subito messo alla porta...dando così
queste "mance", chiamiamole come vogliamo, questi incarichi, con
grande leggerezza. Ecco, a questo punto mi piacerebbe un po'
commentare quanto è stato prodotto da noi con questo progetto, ma
volevo prima riferirmi un po' a quanto detto dai colleghi
Consiglieri di maggioranza.
Parto con Perron, così almeno è presente in aula...ecco, sembra
sempre che si voglia prendere tempo, si parla di sedi
opportune...ma io penso che la sede opportuna per discutere queste
cose sia qui, l'aula del Consiglio! È chiaro che certe cose...lei,
Consigliere Perron, ha detto: "dobbiamo valutare questo progetto
nelle sedi opportune"...sì, è vero, dovrete senz'altro consultarvi,
confrontarvi con i vostri colleghi anche del movimento, ma la sede
opportuna è proprio questa, Consigliere! È vero che ultimamente
quello che poi si decide qua...sì, su questo ha ragione...no, no,
ma di questo le do atto, senz'altro per la cosa immediata ha
ragione...però quello che volevo dire è che qui abbiamo discusso di
tante cose che poi sono state disattese regolarmente, soprattutto
quelle che davano fastidio. Ecco, io direi a lei, come a tutti i
suoi colleghi, che mi parlate di tempo, "ci vuole un po' di
tempo"...ecco, cercate di lavorare un po' anche voi, perché di
tempo ne abbiamo già perso abbastanza.
Il Consigliere La Torre parla di cambiamento...è dall'inizio
della legislatura che noi parliamo di cambiamento, che continuiamo
a dire che è cambiato un mondo, è cambiato tutto...adesso sembra
che con queste affermazioni si sia scoperta l'acqua calda, ma è
dall'inizio della legislatura che noi continuiamo a dire che ormai,
per la crisi, ma anche per un sacco di altri motivi, siamo in un
altro tempo! E voi, come Giunta, continuate a lavorare come negli
anni '80, allo stesso modo, seguendo le direttive del capo e
andando a testa bassa per tutto quello che dice e che afferma. Il
Consigliere La Torre ha anche parlato della difesa della nostra
Autonomia...beh, in questi ultimi anni...diciamo che la difesa
dell'Autonomia è cominciata male, perché la difesa dell'Autonomia
abbiamo cominciato a perderla dal 2010, tanto per capirci...per
intenderci: dall'accordo a Palazzo Grazioli e dai voti dei nostri
Parlamentari, a Roma, che votano sempre il contrario di quello che
dovrebbero votare e che dicono: "mah, non si sa mai, magari il
Governo ci dà una mano". Si è fatto l'esempio dei forestali, che si
è sbagliato, tutti dicono che si è sbagliato...nei corridoi dicono:
"è vero, però il Presidente non vuole, però il Presidente..." e qua
non si torna mai indietro, su niente e su nessuno! Per il Casinò la
situazione è un po' diversa, ecco, si sono messi tutti insieme, ma
qui, sul Casinò, bisogna parlare soprattutto della gestione e dei
lavori che son stati fatti, e di quanto questo Signor Occhiolini
dichiarava sulle ingenti somme, sui soldi spesi per
lavori...diciamo non fatti a regola d'arte. Tutti questi problemi
che ha tirato fuori il Consigliere La Torre sono tutti problemi
reali che trovate sul nostro programma, li trovate sul nostro
programma, e trovate soprattutto quello che vogliamo fare nei primi
100 giorni di attuazione di questo programma. Si è parlato dello
sforamento del Patto di stabilità...quando si dicevano queste cose
l'ex Presidente Rollandin andava su tutte le furie, in
escandescenza, diceva che non era vero. Si sono promessi - e parlo
dei contributi, prima delle elezioni - soldi a gogò, e adesso si
arriva con uno stampato in cui si dice: "o ti prendi questi soldi o
sennò devi rinunciare al contributo". Io dico che questi metodi
bulgari non mi sembrano l'ideale per una Regione come la nostra! E,
ancora, il Consigliere La Torre parlava di una passività di questo
Consiglio...ma a me sembra che le opposizioni siano tutto meno che
passive e che in questo periodo abbiano prodotto tanto...è la
maggioranza, forse, che non recepisce abbastanza!
Sono contento che il Consigliere Borrello parli di elezioni, è
un fatto che noi prendiamo in considerazione. Ecco, quello che lei
afferma a gran voce...diciamo che la gran voce della Stella Alpina
non è che l'ho mai sentita tanto, in questi ultimi tempi, e
riprendo dai
twitter,
eh...che si parla tanto di "stallo
alpino" più che di Stella Alpina...
In tutti i vostri interventi, colleghi Consiglieri, purtroppo
non ho sentito parlare della situazione attuale del nostro Governo,
nessuno ha detto...o forse ha messo in dubbio, o ha tirato in ballo
il Presidente o gli Assessori perché dicano la loro. Io penso che
proprio qua, nell'aula del Consiglio, dobbiamo discutere di queste
cose, ed esorto ancora il Governo regionale a dire qualcosa, perché
come ho esordito nel mio intervento, dicendo che è vergognoso che
nessuno di voi prenda la parola...io spero che col prosieguo della
seduta almeno qualcuno di voi abbia il coraggio di dire due parole!
Grazie.
Président
- La parole au collègue Bertin.
Bertin (ALPE)
- Grazie Presidente.
Colgo l'occasione per ringraziare rapidamente i colleghi del
Consiglio che in questi mesi si sono interessati alle mie
condizioni, in particolare la collega Morelli e l'Assessore Fosson
e tanti altri: dai giornalisti che seguono il Consiglio, come i
tanti amici e conoscenti che, con discrezione, mi hanno fatto
sentire la loro vicinanza in questo periodo, come le strutture
ospedaliere di Aosta e Veruno, i genitori e parenti che mi hanno
aiutato e supportato.
Torniamo alla politica. Un rientro, il mio, che cade in un
periodo particolarmente confuso della politica valdostana, con una
situazione di stallo preoccupante: una Giunta che non è più
sostenuta da una vera maggioranza, una crisi al buio dalla
difficile soluzione; il tutto aggravato da una legge elettorale, il
"porcellum"
alla valdostana che, tra i tanti difetti, non
garantisce la governabilità, cosa che rende ancora più complicata
la situazione. Una nuova legge elettorale dev'essere la priorità di
questo Consiglio.
Oggi è stato presentato un documento che offre spunti
interessanti che devono essere presi in considerazione per
affrontare questa crisi, indipendentemente dalla soluzione. Il
Consiglio Valle, quest'Assemblea, deve riprendersi il ruolo
assegnatole dallo Statuto e dalla legge e deve essere il vero
organo di indirizzo della politica in Valle d'Aosta. Questo è un
sistema di governo parlamentare: in questo caso l'Esecutivo deve -
come dice la parola stessa - eseguire, e non viceversa. Il periodo,
com'è stato sottolineato da tanti, è particolarmente difficile. Un
sistema di potere costruito in questi decenni e caratterizzato dal
clientelismo non regge più, non ci sono più le risorse finanziarie
che lo sostenevano. La crisi economica, inoltre, sta colpendo
pesantemente i cittadini e le famiglie di questa regione. La stessa
Autonomia dev'essere ripensata, anche in ragione dei cambiamenti
che si stanno producendo a livello nazionale. Non sto qui a
sottolineare di più il periodo particolarmente difficile, l'hanno
fatto in questi giorni i "vari saggi" e tutte le categorie
produttive di questa regione.
Per concludere, voglio essere breve: il Consiglio regionale deve
rapidamente trovare una via d'uscita da questa situazione di stallo
che la Valle d'Aosta non può permettersi. Grazie.
Président
- Merci collègue Bertin. La parole au collègue
Roscio.
Roscio (ALPE)
- Grazie Presidente. Buongiorno
colleghi.
Chi mi conosce da questa breve esperienza consiliare sa che sono
poco interessato a dilungarmi in questioni di retorica, mi piace di
più cercare di stare sui temi e cercare di affrontare i problemi
per arrivare a una soluzione; non vado tanto a discutere su
questioni pregiudiziali, porre veti, questioni politiche, mi
interessa di più la sostanza...come anche a tanti altri, io parlo
per me...
Devo dire però una cosa. Ho sentito diversi interventi...tra
l'altro mi sembrano quasi tutti interventi della minoranza...e
qualcuno dice: "i punti che ci sono qui erano già contenuti nel
programma in atto"...ma se vado a leggere quello che abbiamo
scritto come minoranza - punto 1:
"Riduzione dei costi della
politica"
- questo era stato portato come emendamento alla
finanziaria dai gruppi di minoranza, però la maggioranza l'ha
bocciato. C'è poi la riforma alle società partecipate, con cui si è
proposto di fare una legge sul modello del Veneto che riportasse il
Consiglio regionale al centro della questione, ma mi sembra non sia
stata recepita. Non sto a leggere tutto, però mi soffermerei sulla
legge elettorale dove c'è scritto
: "Introduzione della
preferenza unica dello spoglio di circoscrizione"...
nero su
bianco...non mi sembra che io mi trovassi al Governo e avessi
votato contro questa legge, né mi sembra che chi era in maggioranza
avesse portato proposte di legge in questo senso. E la
"Predisposizione del piano per la gestione dei rifiuti"
,
tema che mi è caro, e non da oggi...ma non mi sembra che -
nonostante io dica da anni che bisogna rivedere quel piano - ci si
sia mossi rapidamente in questa direzione...anche se alcune cose
sono state fatte, quante sollecitazioni sono dovute arrivare per
riuscire a fare piccoli passi da formica? Ecco, mi sembra che non
stiamo dicendo proprio la stessa cosa. Stiamo portando dei
contenuti e vorrei che i miei colleghi Consiglieri analizzassero
questo. E, per quello che posso fare, vorrei illustrare una parte
che a me è cara come i temi ambientali, così vi evito anche la
fatica di doverli leggere. Ma prima una piccola premessa. Questa
mattina mi è successo un episodio curioso, che però mi fa
riflettere sulla realtà. Portando a scuola mia figlia, diverse
persone...conoscenti, non amici o sostenitori...mi hanno fermato
dicendomi: "Forza! Coraggio! Dovete farcela!"...io immagino che
fosse anche gente - come mi è stato detto più di una volta - che
non mi aveva neanche votato o che votava da un'altra parte.
Semplicemente mi sembra che la popolazione valdostana si stia
rendendo conto che così non si può andare avanti, così non si può
andare avanti, e chi sta governando dovrebbe, con senso di
responsabilità, rendersi conto di questo.
Vado ad illustrare brevemente il punto 7 del nostro decalogo di
minoranza dove neanche si parla di ambiente, bensì si parla di
"rispetto del territorio", perché è da lì che bisogna partire;
"ambiente", di per sé, è una parola vuota. È come l'uomo si
rapporta con il territorio in cui vive che si portano avanti i temi
ambientali e, su questo, il primo punto è il paesaggio. "Paesaggio"
vuol dire tantissime cose, spazia in tanti campi. L'abbiamo messo
perché "spazio" vuol dire pensare magari ad altri sviluppi
possibili per il turismo di montagna: vuol dire fermare il consumo
indiscriminato del territorio con opere inutili, vuol dire
recuperare il patrimonio edilizio esistente per dare nuovo slancio,
per esempio all'edilizia in un settore trainante e con uno sviluppo
possibile per il futuro. Abbiamo messo le fonti rinnovabili, che
non sono solo quelle già sfruttate oggi; abbiamo messo dentro anche
le foreste, cosa che oggi in Valle d'Aosta sono praticamente
dimenticate, soprattutto la lotta agli sprechi..."lotta agli
sprechi" vuol dire fare proprio della Valle d'Aosta quello che
ormai a livello internazionale è conosciuto come il risparmio, vera
ricchezza per il futuro. Noi non dobbiamo puntare a produrre sempre
di più e a consumare sempre più energia, dobbiamo cercare di
mantenere il benessere a parità di consumo di energia. E tutto ciò
nell'ottica della prossimità: ciò vuol dire sviluppare la filiera
corta, utilizzare i prodotti del territorio di stagione, potenziare
tutta l'agricoltura di qualità sul nostro territorio
diversificandola, vuol dire cercare di fare uno sviluppo rispettoso
nel segno della sostenibilità ambientale.
Poi c'è la parte che - permettetemi - rivendico come mia...non
solo mia, ma insomma, rivendico di averci speso un po' di tempo.
Oggi sembra che tutti siano esperti e abbiano contribuito a fare
qualunque cosa sui rifiuti, ma...con questo non voglio dire che
solo io posso parlare della questione dei rifiuti, non
fraintendetemi, ma è una questione che mi è particolarmente cara.
Di comune accordo, abbiamo scritto che l'intento di chi andrà a
governare il Paese - e qui vi chiediamo di venirci dietro, di
condividere questa cosa - è quello che noi dobbiamo dare alla Valle
d'Aosta una gestione dei rifiuti d'eccellenza, dobbiamo lavorare in
quella direzione, e l'obiettivo è quello di tendere a fare della
gestione dei rifiuti una strategia che vada verso i "rifiuti
zero"...ovviamente non nell'immediato, ma l'idea è di dare
l'eccellenza alla Valle d'Aosta, che è tutto diverso rispetto a
quello che noi stiamo facendo oggi. Quello è ormai assodato, penso
che anche alcune cose dette dall'Assessore Bianchi vadano in quella
direzione e, come ha detto il collega Restano, in commissione,
alcuni passi sono stati fatti in questa direzione.
Non vorrei dilungarmi tanto, però mi vengono in mente le parole
di un cantante italiano, Battiato, all'indomani della Strage di
Capaci, che diceva
: "povera patria, schiacciata dagli abusi di
potere"
...secondo me, è quello che stiamo vivendo. Concludeva
però con un gesto di speranza, con versi di speranza, dicendo
:
"noi speriamo che si arrivi a contemplare il cielo e i fiori e non
si parli più di dittatura, anche se la primavera tarda ad
arrivare"
...ma non si può più aspettare troppo, ormai la
primavera è arrivata. Io non vi esorto a parlare, a prendere
posizione; ognuno fa quello che crede, ognuno è responsabile delle
proprie scelte, delle proprie valutazioni e delle proprie
decisioni. Però io credo che ormai i tempi siano maturi per
prendere atto di una realtà che è mutata e che ormai i cittadini ci
chiedono. Non mi era mai successo che qualcuno, al di là della
"questione rifiuti", su altre questioni venisse a dirmi: "andate
avanti, andate avanti, fate quello che noi vogliamo"...credo che
ormai qui bisogna prendere e guardare la realtà in faccia.
Grazie.
Si dà atto che dalle ore 11 assume la presidenza il
Vicepresidente Lanièce.
Lanièce (Presidente)
- Grazie. Ha chiesto la parola il
collega Guichardaz; ne ha facoltà.
Guichardaz (PD-SIN.VDA)
- Grazie Presidente...si dice
Presidente Lanièce.
Colleghi Consiglieri, credo che non ci siano precedenti nella
storia delle istituzioni democratiche, in cui vi sia un Consiglio
regionale, legittimamente eletto dai cittadini, senza un Esecutivo
legittimamente eletto dal Consiglio regionale. Già, perché oggi ci
troviamo a parlare a 35 Consiglieri semplici, di cui qualcuno con
incarichi all'interno dell'Ufficio di Presidenza, e al Presidente
del Consiglio regionale, ma a non poterci rivolgere a una Giunta
regionale, a un Esecutivo legittimato dal voto dell'Assemblea!
Qualcuno particolarmente esperto di politica, magari in virtù di
precedenti esperienze istituzionali, potrà obiettare che, fintanto
che non c'è la sfiducia costruttiva, la Giunta è nel pieno delle
sue funzioni, che la minoranza non deve...non dice "non
dovrebbe"..."non deve" fare opposizioni, invocando il bene supremo
della Valle d'Aosta, e soprattutto che la minoranza non deve creare
uno stallo istituzionale, perché così facendo, la
minoranza...dicono questi esperti, e non dicono mai l'opposizione,
ma la minoranza...blocca l'attività amministrativa, e quindi tutto
si impantana. Questi "Signori" che danno consigli a spron battuto
quasi esclusivamente alla minoranza (ovvio), omettono di dire però
che il Consiglio regionale, fino ad ora, ha sempre lavorato su
iniziative della minoranza, che mai una volta la cosiddetta
"maggioranza" ha presentato una mozione o una risoluzione, se non
in replica a una della minoranza; omettono di dire che anche le
proposte di legge, tranne un paio, sono frutto del lavoro della
minoranza. Allora chiediamo a questi "zelanti analisti della
politica locale", di dirci qual è questo imponente lavoro della
maggioranza che noi impediamo di portare avanti? Forse le linee
guida per l'agenda digitale, che oggi è all'ordine del giorno e che
già sappiamo sarà assegnata alla commissione competente? E a
proposito delle commissioni, ma perché nessuno - e dico "nessuno" -
dice quanti di noi partecipano ai lavori delle commissioni? Quanti
di noi, seppur non titolari, non si perdono un'audizione delle
commissioni consiliari, e soprattutto quanti di noi portano dei
contributi costruttivi e significativi ai lavori della
commissione?
Altra questione è l'attività della Giunta. Invito tutti voi,
colleghi Consiglieri, soprattutto quelli dell'ex maggioranza, ad
andarvi a sfogliare l'elenco degli atti approvati nelle ultime
sedute deliberative. Il Governo regionale non ha mai prodotto tanti
provvedimenti come da quando è stato sfiduciato! Un Governo che
avrebbe dovuto dimettersi il giorno stesso della sfiducia, concede,
promette contributi a larghe mani, fa provvedimenti di nomina come
non si sono mai visti! Ma colleghi, non è che qua dentro qualcuno
sta facendo beneficenza con i soldi degli altri? O, peggio, sta
facendo beneficenza, senza averli, i soldi? Perché è ancora da
capire come saranno reperite tutte quelle risorse che avete
deliberato. Ecco, cari colleghi, amici della carta stampata, questa
è la realtà, volenti o nolenti. Il Consiglio è fermo per
l'inettitudine di qualcuno dell'ex maggioranza e per la
testardaggine di un Presidente che non è più Presidente, ma che non
si rassegna a prendere atto che il suo momento è ormai passato.
Consigliere Rollandin, lei sta usando le istituzioni come se
fossero roba sua, lei sta usando una carica che non le appartiene
più, nella speranza di raccattare qualche voto qualora si andasse
ad elezioni anticipate. La gente l'ha capito, forse solo qualcuno
dei vostri si aggrappa all'idea che esiste ancora una maggioranza,
che si può ripartire continuando ad usare i vecchi sistemi, le
vecchie modalità clientelari, amicali. Consigliere Rollandin, lei
non ha il minimo rispetto per l'istituzione che crede ancora di
rappresentare; se lo avesse, avrebbe preso atto del volere del
Consiglio regionale, avrebbe rassegnato le dimissioni e, come
ultimo atto, avrebbe obbedito al Consiglio regionale, l'istituzione
che l'ha votata, che l'ha messa lì, in quel posto dove oggi siede
ancora, dimettendo i vertici del Casinò, come le è stato chiesto di
fare.
Oggi ci dobbiamo vergognare di avere un Amministratore unico del
Casinò - al di là della manifesta incapacità che è stata anche
decretata dalle organizzazioni sindacali in IV Commissione - che
guadagna 100.000 euro in più del Presidente della Repubblica, che
prende di stipendio più del Capo della Protezione civile, del Capo
della Polizia, del Capo dell'Agenzia delle entrate...ma non della
sede aostana, colleghi, ma dei Capi dei Capi! Sì, colleghi, questo
"Signore Luca da Frigerio", guadagna più di Gabrielli, di Befera,
di Pansa! Malgrado oggi i super dirigenti pubblici non possano
guadagnare, per legge, più del Presidente della Repubblica,
l'Amministratore unico della Saint-Vincent Resort & Casino di
Saint-Vincent guadagna 100.000 euro in più del Presidente della
Repubblica Napolitano! Forse la Corte dei Conti qualche cosina
potrebbe avere anche da ridire... Il nostro ex Presidente, quello
che lo ha messo lì, perché altrimenti il "poverino" - parlo di
Frigerio -
"sarebbe altrimenti indotto a cercare prospettive
professionali alternative"
...è scritto così sulla delibera di
proposta, in poche parole si sarebbe dovuto preoccupare di cercarsi
un altro lavoro...che cosa dice? Che lui non è il proprietario, che
non ha il potere di licenziarlo...beh, colleghi, qui siamo al
paradosso di un Presidente con poteri assoluti, che assume per i
motivi che vi ho detto e che non può licenziare...le stiamo vedendo
davvero tutte!
Dicevo che noi non ci riconosciamo più in questo Governo
regionale. Certo, nessuno vi toglie il titolo elettivo di
Consiglieri regionali, ma non potete attribuirvi quello di
Assessori o di Presidente della Giunta, questo no, non potete
farlo, e se lo siete, e se lo fate, siete degli usurpatori e,
ripeto, siete degli usurpatori, perché siete stati sfiduciati dal
Consiglio che vi aveva eletto. Colleghi della maggioranza, siamo
qui a proporre un documento, che qualcuno ha giustamente definito
un decalogo, ma non dimentichiamoci che è corredato da 7 punti
operativi da attuare nei primi 100 giorni, che è un'apertura al
dialogo da voi e da tanti invocata. Un documento che fissa degli
impegni molto forti...il collega La Torre non c'è, ma impegni che
vanno nella direzione di un rinnovamento dei metodi, delle modalità
di quel rinnovamento che anche lui tante volte ha richiamato. Un
documento forte, certo, che chiede una sorta di ripensamento
rispetto alle cose che avete votato in questi 9 mesi, ma che prende
atto della volontà, più volte espressa da molti di noi, ma anche di
voi, di un cambiamento radicale di passo. Certo, vuol dire
impegnarci a fare delle cose forti: la riduzione dei costi della
politica (riduzione che voi non avete votato), lo stop alle grandi
opere, l'Ospedale, l'Università, l'Aeroporto, l'Archivio
regionale...stop che ci permetterebbe di recuperare risorse da
reinvestire nei settori produttivi, nel turismo, nell'agricoltura,
nelle imprese, nell'industria, nei trasporti; la riforma delle
società partecipate e controllate, nel senso della trasparenza,
delle pari opportunità di accesso agli appalti, agli organici,
dell'efficienza.
Vi chiediamo di impegnarvi insieme a noi su una nuova legge
elettorale, che non dia adito all'idea che si possa controllare in
qualche modo il voto. Non dimentichiamo, colleghi, che la
segretezza del voto è principio costituzionalmente tutelato
attraverso il meccanismo della preferenza unica, dello spoglio
centralizzato. Certo, vuol dire rinunciare al conteggio dei propri
voti Comune per Comune, seggio per seggio, ma crediamo che valga di
più la sacrosanta libertà di voto che non sapere quanti voti ho
preso a Villeneuve, quanti ne ho presi nel seggio 2 o 3 di Aosta,
quanti ne ho presi a Rhêmes-Notre-Dame. Vi proponiamo di impegnarvi
assieme a noi, in un'opera di efficientamento della pubblica
amministrazione, nella sburocratizzazione delle procedure. Quante
complicazioni siamo riusciti a mettere in piedi, colleghi,
complicazioni che distolgono le persone da attività molto più
utili, molto più produttive. Vi proponiamo, colleghi della
maggioranza, di aderire all'idea che si possano toccare...chiedo
ancora l'intervento successivo...quei
santa sanctorum
che da
sempre si autoregolamentano, che decidono per sé stessi, le
dirigenze delle partecipate e controllate, delle pubbliche
amministrazioni regionali, della sanità. È arrivato il momento in
cui una radicale opera di razionalizzazione della dirigenza in
tutti i settori pubblici e para-pubblici non può più essere
rinviata. Non si possono chiedere sacrifici ai lavoratori dei
livelli più bassi senza pretenderli dai capi e dai vertici!
E per dimostrare che non vogliamo ripetere quel modello
centralista in cui tutto è in mano a un
dominus
, abbiamo
anche scritto, nero su bianco, che il Presidente della Giunta non
può essere anche Presidente del Forte di Bard, non può essere anche
Presidente dell'Università. Il Presidente è un
primus inter
pares
, non il capo supremo di un'armata di soldatini
obbedienti. Un documento che va meditato, colleghi, perché pensiamo
che questa sia forse l'ultima possibilità che abbiamo, tutto il
Consiglio e non solo l'opposizione, di ridare uno slancio positivo
alla nostra Regione...come si dice: una scossa. Come vedete, non
abbiamo ricercato, ufficio per ufficio, eventuali traditori, per
usare un termine caro a qualche opinionista di
chez
nous
...apro una piccola parentesi: i traditori sono sempre
quelli che passano dall'altra parte, mentre se succedesse
l'inverso, si parlerebbe di responsabili, vero? Dicevo che non
abbiamo ricercato ufficio per ufficio i malpancisti - non parliamo
di traditori - ma in maniera chiara e trasparente abbiamo voluto
impegnare, in
primis
noi stessi e poi chi ci sta, in un
percorso di ricostruzione istituzionale, in un percorso ambizioso,
con degli
step
molto ben definiti e serrati, 7 punti nei
primi 100 giorni,
step
che sono una sfida, ma che non sono
impossibili. Ora, il boccino, come si dice - e concludo - passa a
voi colleghi della maggioranza, siete voi e solo voi quelli che
possono dare una svolta a questa crisi.
Noi siamo pronti a fare un passo indietro, noi del PD-Sinistra
VdA, anche due passi indietro rispetto a qualsiasi tipo di pretesa,
ma siamo anche determinati ad andare ad elezioni anticipate, lo
vogliamo dire chiaro? Non abbiamo paura delle elezioni anticipate,
qualcun altro probabilmente ce l'ha...e siamo pronti ad andare ad
elezioni anticipate, se, quello che voi chiamate "lo stallo" - che
è lo stallo vostro - non troverà, a breve, una soluzione.
Grazie.
Presidente -
Ha chiesto la parola il collega
Grosjean.
Grosjean (UVP)
- Merci Président.
J'ai toujours cru que le Conseil régional était à la base du
système qui gouverne la Vallée d'Aoste, mais malheureusement ce
n'est pas vrai! On l'a vu ces jours...je reviendrai après sur les
lettres que les agriculteurs - et pas seulement eux - sont en train
de voir signées...c'est une honte! Mais voyez-vous, le contraire de
la démocratie est très dangereux; nos pères l'ont vécu et le
silence absolu à la droite et à la gauche du chef, du commandant,
ça me donne vraiment l'idée que vous êtes en train d'essayer ce
chemin. Je crois que le peuple valdôtain ne mérite pas un moment si
triste! Les hommes, ce qu'on appelle les hommes, d'habitude, ont du
courage. Pour moi, malheureusement, en ce moment, je dois dire qu'à
côté du grand chef, il y a des êtres humains, il n'y a pas
d'hommes, parce qu'autrement on aurait déjà vu du moins quelqu'un
qui a le courage d'appuyer le bouton et dire ses raisons.
La dimostrazione è l'ultima trovata dell'Assessore Testolin.
Abbiamo discusso, durante il mese di dicembre, il bilancio, la
legge finanziaria...non so bene il termine corretto, ma la sostanza
è questa...40 milioni di pregresso, l'impegno a reperirli tutti,
votato dalla maggioranza e dalle opposizioni, da tutti, sicuramente
non tutti d'un colpo, 20 subito, il resto un po' per volta,
vedremo...noi lo avremmo voluto anche subito, perché comunque erano
debiti verso i cittadini elettori. Adesso, dopo ben 8, 9, 10 mesi,
quando ormai l'urgenza è tale, gli agricoltori sono esasperati,
sono pronti a venire qui, sulla piazza...non con le bandiere, ma
con le botti da liquame, perché è quello che ci meritiamo in questo
momento...e si fa loro firmare una lettera: "prendere o lasciare"!
Ebbene, ai giovani agricoltori abbiamo tolto il 50 percento...vi
sembra logico? Voi quanto vi siete tolti? Cinquanta percento, a
gente a cui avete fatto fare dei corsi, avete promesso 50 mila
storie e non avete il coraggio di mantenere! Questo non vuol dire
essere uomini, ma pantaloni!
Mi chiedo un'altra cosa, ce l'ho un po' con lei Assessore
all'agricoltura, mi occupo principalmente di quello, il Casinò è
già stato citato, la forestale anche, tutti gli altri settori più o
meno sono già stati tritati, quindi io mi baserò un po'
sull'agricoltura. Mi chiedo: in 10 mesi non l'abbiamo mai vista una
volta venire a portare in commissione qualche proposta! Se non
altro, con l'Assessore Bianchi, per quanto riguarda il settore
dell'ambiente, il problema dei rifiuti, c'è stato un percorso,
anche se adesso abbiamo visto che, praticamente, si è deciso il
contrario di quello che ci aveva raccontato la prima volta che
l'abbiamo incontrato in commissione. Allora c'era un'azienda che
aveva l'incarico di gestire l'Assessorato, di fare i
programmi...adesso, finalmente, abbiamo capito che si è aperto a
qualcun altro e quindi il discorso è stato importante, il percorso
c'è stato! Lei ha sempre preso delle decisioni di testa sua o è
stato comandato da qualcuno in questa direzione! Mi chiedo cos'è
stato programmato, perché non è venuto qualche volta a
confrontarsi...lei vuole essere l'Assessore che cancella
l'istituzione dei giovani agricoltori, perché lei sarà ricordato
per questo!
È grave, è grave che un Presidente della Giunta, o ex Presidente
della Giunta, che bene o male proviene dal mondo agricolo, abbia
completamente cancellato e abbandonato il mondo dell'agricoltura! O
forse è già convinto che l'ultimo voto era quello del 26 maggio
dell'anno scorso e probabilmente, alle prossime elezioni, in quel
mondo non c'è più niente da pescare, quindi tanto vale! Veramente,
la nostra Valle d'Aosta, la nostra agricoltura, ha bisogno di
interventi precisi, di proposte, di misure, ma soprattutto...vi
leggerò solo la prima frase del punto 6 del nostro piano:
"Rendre leur dignité à nos agriculteurs et à nos
entreprises"
..."rendre leur dignité",
souvenez-vous de
ces mots et prenez une décision!
Presidente
- Ha chiesto la parola la collega Certan
Chantal; ne ha facoltà.
Certan (ALPE) -
Merci Monsieur le Président.
Il mondo agricolo viveva secondo un tempo ciclico, ritmico, che
seguiva le stagioni; un tempo umano, insomma, un tempo fatto dal
lavoro e dal riposo, dal lavoro e dalla festa. Siamo in tempo di
Quaresima, un tempo di grande rinnovamento, di grande rinascita, ma
nello stesso tempo anche un tempo dedicato alla depurazione dello
spirito, dell'anima e del fisico, alla pulizia dei terreni per
lasciar spazio alla nuova semina e, in un secondo tempo, ad un
nuovo raccolto che permetterà di passare un nuovo inverno. Ecco,
questa ciclicità la nostra società l'ha persa, l'abbiamo persa un
po' tutti, ha preso spazio un tempo molto più lineare, un tempo che
non torna, un tempo che corre e non si guarda mai indietro.
Collega Borrello, io ogni tanto amo guardare anche al passato,
perché dagli errori del passato si impara anche a scegliere le
strade giuste per il futuro, quindi ogni tanto bisognerebbe aver
imparato dai nostri nonni a guardare un po' indietro. Oggi noi
abbiamo un tempo che non trova radici, un tempo che non torna più,
un tempo che si è spesso disumanizzato e che, in effetti, segue
ritmi disumani, con una frenesia che ci fa ammalare.
Anche la politica ha perso la sua ciclicità, rincorre la fretta
del tempo invece di dare ritmo e sicurezza ai cittadini, si è
disumanizzata, poi ha dei momenti di stallo, e intanto si allontana
dalla realtà, si arrocca su logiche per la popolazione
incomprensibili; alla fiducia alla comunità si sono sostituite la
sfiducia e l'individualismo. La politica, invece di proteggere la
popolazione di cui è espressione, ha reso la popolazione schiava,
schiava di un sistema basato sul clientelismo, sull'arroganza,
sull'attesa direi "imbarazzante" delle telefonate dell'Assessore,
delle telefonate per qualcuno rassicuranti, ma credetemi, per altri
inquietanti. La ciclicità della vita agricola è stata sostituita
dalla distribuzione a pioggia dei contributi senza tener conto dei
criteri di selezione, della meritocrazia; un'irrigazione a pioggia
sicuramente legittima, cari ex Assessori, ma che non premia chi ha
fatto maggiori investimenti e quindi chi si è impegnato. È questo
che fa arrabbiare!
La buona gestione delle risorse pubbliche non può essere gestita
così, dovrebbe comunque prevedere l'erogazione di incentivi
pubblici secondo dei criteri e delle regole che si chiede ai
cittadini di rispettare, ma che devono essere rispettati prima di
tutto dagli Assessori che erogano questi incentivi, poiché
dovrebbero premiare interventi migliori e non, nel pieno di una
crisi politica, in modo sconclusionato, bensì puntuale,
scientifico...e non mi rivolgo solo all'Assessore per i contributi
agricoli che sono stati erogati in questo periodo, mi rivolgo anche
ad altri Assessori, che sappiamo aver alzato la cornetta del
telefono spesse volte, ma non per occuparsi della crisi politica.
Come vi siete permessi di dare le colpe alla minoranza di aver
bloccato l'erogazione dei contributi che "voi" siete riusciti a
trovare, così avete detto ad alcune persone (dal patois:
"n'en
acapoù, n'en arevà a trouvì le sou")
. Come vi siete permessi,
quando sapete benissimo che in sede di finanziaria sono stati i
movimenti di minoranza a trovare i capitoli e a trovare pure dove
andare ad impegnare i soldi?
La buona gestione della politica, dicevo, non può essere gestita
così, soprattutto da chi presiede un gruppo e soprattutto da chi le
regole le dovrebbe rispettare per poterle fare rispettare. L'hanno
già detto alcuni colleghi: questo nostro documento è un frutto di
un lavoro collegiale, fatto anche faticosamente; sapete che io non
mi nascondo dietro ai grandi "vogliamoci tutti bene", è stato fatto
faticosamente da tutti noi, che abbiamo conseguito dopo un lavoro
in itinere
, direi, scritto ogni giorno di questa legislatura
e soprattutto in comune, tutti insieme, quasi sempre tutti in 17,
un documento che abbiamo voluto fermamente, per non essere tacciati
di voler solo distruggere, perché è questo quello che avete cercato
di far passare, soprattutto perché noi non ci accontentiamo di
sostituire, non vogliamo sostituire nessuno, vogliamo dare
un'opportunità diversa alla nostra Regione.
In tutta questa confusione c'è una nota positiva, che non è
banale, di fronte a una Giunta delegittimata che tenta di comprare
e tenta di
tirà a campà
finché ce la fa, che non viene più
riconosciuta dai cittadini, una Giunta delegittimata e un
Presidente abusivo, che continua a fare normale
amministrazione...Presidente Rollandin, l'abbiamo vista questa
mattina firmare con
nonchalance
, con un'abitudine che è
quasi imbarazzante, tutta la sua pila di documenti, tutte le varie
delibere, tranquillamente...un minimo di rispetto dovrebbe averlo,
almeno salvare l'apparenza, ogni tanto, potrebbe essere indice di
grande intelligenza...invece no, è talmente abituato che ha
continuato a fare tranquillamente le sue cose! Ebbè, questa grande
fatica, dicevo, è stata riconosciuta - lo diceva anche il collega
Roscio - dai cittadini, dai valdostani, dai valdostani liberi, dai
valdostani che amano il ragionare, dai valdostani che hanno
scoperto che la politica non è cosa d'altri, ma che deve essere una
presa in carico da tutti. Da qualche Consiglio abbiamo di nuovo dei
cittadini che partecipano alle sedute e questo vuol dire che è
diventato di nuovo di interesse di tutti.
Le printemps est temps de renouveau, le printemps est temps de
naissance, nous donnons le bonjour dans ces jours à Alexis, nous le
prenons comme symbole de renouveau, de l'espoir pour tous les
petits et les futures générations. Nous avons le devoir de penser à
l'avenir. Nous vous proposons donc de le faire avec nous, nous
sommes sûrs d'être aujourd'hui la majorité des valdôtains qui ont
cette pensée, même dans cette salle. Et je considère que la
responsabilité de bien des collègues à admettre l'évidence
arrivera. Il y aura le temps de la prise de conscience et que ce
retard soit seulement pour faire toutes les photographies
possibles, pour ne pas tomber dans d'autres pièges. Bon, nous le
donnons ce temps, le temps est seigneur, nous sommes maîtres du
temps et le temps de renouveau et de la renaissance est venu. Chers
collègues, chacun de nous prenne sa responsabilité et son temps,
nous n'avons pas posé sur la table et dans le débat des noms et des
prénoms...je demande de pouvoir prendre encore un peu de
temps...nous avons posé à votre attention, des contenus, des
objectifs, des actions.
Collègue Perron, oui, vous avez raison, quelque contenu, quelque
action que nous avons posée est dure, est crue, trop crue
peut-être, est brutale, mais si on veut guérir on doit se soigner
avec les bons remèdes, des remèdes de l'âme aussi, et...collega La
Torre, i cambiamenti si guidano o si subiscono, ha ragione, è
proprio vero. I nostri gruppi li hanno guidati, i cambiamenti;
molti di noi hanno dovuto cambiar strada e hanno dovuto magari
anche ammettere di dover cambiare strada...certo, guardando al
futuro, e questo è un grande merito, li abbiamo guidati i
cambiamenti. E mentre la Giunta telefonava e si aggrappava alle
ultime pazzie, perché solo chi ha perso la ragione e il vero senso
della sua missione può comportarsi così, noi ci siamo messi al
lavoro con umiltà, sapendo di non essere esaustivi e di non essere
sicuramente, oggi, sufficienti.
Con responsabilità vi chiediamo di portare la vostra esperienza,
le vostre idee, di completare questo nostro
documento...completarlo, non cambiare il senso di rotta, perché
questo è un progetto di cambiamento, possiamo migliorarlo e
costruirlo ancora insieme; lo chiediamo a tutti i valdostani, lo
chiediamo a tutti i cittadini, assicurando di tenere conto di ogni
piccolo contributo...
ogni popolo ha quel che si merita
,
recita un detto. Bene, collega Rollandin, bene, colleghi
Consiglieri, non umiliamo fino in fondo i cittadini valdostani, non
credo che si meritino questo!
Vorrei poi soffermarmi velocemente su 4 punti di questo nostro
progetto, e parto da 4 punti che spesso vengono considerati
insignificanti e che oggi sono stati un po'
méprisés
perché
abbiamo preferito toccarne altri, ma che, nello stesso tempo, sono
trasversali a tutti. Il primo aspetto è quello della cultura, la
parola "cultura" con cui ci riempiamo la bocca tutti i giorni, in
tutti i momenti, ma che non perseguiamo mai. Se avessimo a cuore la
crescita culturale della nostra Regione non penseremmo ai tagli al
diritto allo studio delle future generazioni, non penseremmo
avant tout
a costruire la "scatoletta universitaria", polo
giocattolo per qualche pensionato, ma ci occuperemmo di dare
indirizzi all'Università Valle d'Aosta-UniVdA, ci occuperemmo di
dare degli indirizzi caratterizzanti la Valle d'Aosta, la nostra
realtà, il nostro particolarismo...in Valle d'Aosta, di quanti
psicologi abbiamo bisogno? Porremmo degli indirizzi di studio che
potrebbero portare a una crescita e ad un'apertura della nostra
Regione all'innovazione, potrebbe essere un turismo culturale
davvero, un turismo universitario; certo, ne avremmo la capacità,
ma non vogliamo perseguire questo, ci interessa costruire
l'edificio universitario e poi metteremo dentro quel che capita! Se
la cultura fosse il nostro obiettivo - e lo è, il nostro -
metteremmo risorse per la formazione e la ricerca, perché la
cultura è libertà, e la libertà e l'onestà intellettuali devono
essere garantite alle future generazioni.
L'altro aspetto su cui pongo l'accento è la legalità, un altro
tema trasversale di cui tutti siamo garanti. La legalità si
garantisce innanzitutto con il buon esempio, col rispetto delle
regole, col dare uguali opportunità di lavoro a tutte le imprese, a
tutti i lavoratori, e non scegliere solo alcuni; la legalità si dà,
si garantisce quando il primo a rispettare le regole è il
Presidente Prefetto, perché dai cittadini si può pretendere di
essere corretti quando chi glielo chiede è corretto...
Si dà atto che dalle ore 11,36 assume la presidenza il
Presidente Emily Rini.
Rini (Presidente) -
Concluda, collega...
Certan (ALPE) -
...concludo subito. L'altro punto - ma ne
abbino tre - sul quale volevo portar l'attenzione di tutti è
l'abbinamento che la natura nostra ci offre, un abbinamento che non
è mai stato fatto: quello di turismo-agricoltura-territorio, che è
la nostra vera ricchezza e sulla quale chiedo di soffermarsi.
Grazie.
Presidente -
La parola al collega Cognetta.
Cognetta (M5S) -
Grazie Presidente.
Fare un intervento adesso mi risulta un po' complicato, perché
dovrei parlare un momento del documento che abbiamo presentato. Non
voglio smorzare i toni, assolutamente, voglio semplicemente fare un
passo in avanti nella discussione, perché ci sono delle cose che
noi abbiamo inserito e per le quali abbiamo fortemente combattuto,
o comunque discusso con gli altri colleghi...perché alcune nostre
proposte chiaramente non sono di facile trasmissione, nel senso che
a volte facciamo delle proposte e le sintetizziamo in maniera
talmente estrema che poi difficilmente risultano comprensibili.
Questo l'ho notato anche quando ho parlato diverse volte con i
colleghi di maggioranza rispetto alle proposte di legge, rispetto
ad altre situazioni nelle quali ci siamo confrontati - in
commissione o fuori dalle commissioni - e poi ci siamo trovati a
ragionare...
Questo innanzitutto è un progetto che prevede un ragionamento.
Vi faccio un esempio: al punto 2, nella pagina riferita ai primi
100 giorni delle azioni da portare a compimento, dove si parla
della riforma delle società partecipate c'è anche l'istituzione di
una Commissione speciale sulle partecipate. Ora, perché viene
chiesto questo? Viene chiesto questo perché nella votazione che
abbiamo fatto nell'ultimo Consiglio...diciamo reale, ci siamo
dimenticati che abbiamo votato due mozioni: una era relativa al
Presidente e alla Giunta, ma ce n'è stata una prima relativa alle
dimissioni dell'Amministratore Frigerio e dei suoi
dirigenti...mozione che, anche quella lì, è stata presa e messa
via, no? Presidente Rini, anche questa ce la siamo scordata, come
tutte le altre...ma d'altronde, come ha detto giustamente il mio
collega e come hanno anche ricordato altri colleghi, lei, più che
passare le carte non fa, quindi magari se riuscisse a prendere un
impegno dando le dimissioni, finalmente facendo un bagno di umiltà,
probabilmente questo farebbe un primo passo per portare avanti la
discussione... Quindi, dicevo, questa commissione che noi chiediamo
la chiediamo perché...non so se vi ricordate, abbiamo fatto un
Consiglio speciale nel quale chiedevamo che le partecipate e
controllate ci dessero risposte in quanto Consiglieri...cosa che
non hanno fatto!
Noi che siamo "grillini" e mi scuso con il collega Perron, che a
volte poi, stando sempre lì a mordere il freno...sono anni che noi
mordiamo il freno, perché vediamo tutto ciò che succede e un po' ci
dà fastidio, noi rappresentiamo la parte di popolazione più
nervosa, se mi passa il termine...beh, dicevo: noi, cos'abbiamo
risposto a quel tipo di problema? Abbiamo aspettato un po' e un
mese fa abbiamo presentato una denuncia per omissione di atti
d'ufficio contro Frigerio e contro...chi era l'altro, scusami? ...e
contro il Presidente di CVA, perché non ci hanno risposto! Vede, in
commissione, collega La Torre, non ci hanno risposto! In Consiglio
non ci hanno risposto! Noi non contiamo nulla, e su questo voi
potreste anche essere d'accordo, ma non mi sembra che sia così! Noi
dobbiamo riportare le bocce qui, all'interno del Consiglio, e la
Giunta deve fare il suo lavoro di Esecutivo; invece in questa
Regione c'è il Capo della Giunta, che è "l'imperatore", e che
comanda su tutto e su tutti. Abbiamo perso la libertà di credo
politico, perché quando uno crede in un partito diverso, se non è
alleato con la maggioranza, non vale più niente, anzi, dev'essere
osteggiato, dev'essere in qualche modo fatto a pezzi, e questo
accade e accade sempre. Abbiamo perso la possibilità di uguale
accesso al lavoro, perché ci sono i raccomandati, e ormai ne
abbiamo avuti esempi anche lampanti in questo Consiglio. Abbiamo
perso la libertà di fare impresa con regole uguali, perché ci sono
imprese di serie A che ottengono appalti, che ottengono magari
finanziamenti di varia natura, e imprese di serie B dove magari
vengono vessate a tutto spiano. Abbiamo perso, in sostanza, la
libertà di avere pari opportunità.
Questo documento è un progetto, dovrebbe essere un qualcosa che
fa riflettere, che comincia a smuovere le coscienze, perché noi,
che siamo dipinti come i distruttori, in realtà stiamo facendo un
lavoro di miglioramento di questa società...potremmo dire ormai
marcia e putrefatta, per buona parte. Io mi scuso, ripeto, se
magari le parole del mio collega Ferrero sono state un po'
eccessive, abbiamo temperamenti diversi, ma non che la pensiamo in
maniera diversa...io ho soltanto dei modi talvolta leggermente
differenti, ma state tranquilli che se continuate su questa strada,
continuiamo anche noi ad alzare i toni, perché purtroppo non ci
date altra possibilità! Vorrei aggiungere una cosa, che è quello
che sfugge ogni tanto qui dentro; c'era un vecchio detto che
diceva: "tutti siamo utili, ma nessuno è indispensabile". E qui, in
Valle d'Aosta, mi sembra che questa cosa qui ce la siamo
dimenticata completamente. L'umiltà è forse la dote più importante;
qui, invece, l'arroganza è diventata la dote più importante,
l'arroganza è diventata politica, le persone subiscono l'arroganza
e stanno male. Potremmo quasi dire, esagerando un po' il concetto,
se mi permettete, che l'arroganza è diventata partito in Valle
d'Aosta ed è una cosa che veramente è inaccettabile! Allora un bel
bagno di umiltà da parte delle 9 persone, anzi 10, in questo
momento, che sono sedute di fronte a me, non potrebbe che fare del
bene.
Per quanto riguarda il collega Borrello, vorrei solo dire che
noi guardiamo con molta attenzione il passato, perché è solo
guardando il passato che si evitano gli errori in futuro, ma
soprattutto che il "chi ha avuto ha avuto, e chi ha dato ha dato"
qua non funziona, collega Borrello, le responsabilità di ciò che
accade e di ciò che sta succedendo sono precise, chiare e sono
riferibili tutte a chi ci ha governato in tutti questi anni. Avete
bisogno di tempo, giustamente, e noi ve lo concediamo, tutto ciò
che volete; non solo, io sono il primo disponibilissimo, a leggere
insieme a voi, a farvi capire nel dettaglio...perché poi non
potevamo neanche fare un libro, no? quindi è chiaro che abbiamo
dovuto un attimo sintetizzare...dicevo, sono disponibile insieme a
voi a discutere, chiaramente insieme ai colleghi, nel pieno delle
proposte qui presentate. Che sia chiaro: non lo faccio perché
vogliamo incarichi di Governo, questo giusto per sgombrare il
campo, no? da tutte quante una serie di illazioni che subito
vengono fatte, ma perché vogliamo cambiare questa Regione una volta
per tutte, perché è arrivato il momento di cambiare.
Il collega La Torre, giustamente, dice che il cambiamento si può
subire o guidare. C'è una terza ipotesi, che è un po' quella del
cervo che viene abbagliato dal tir, no? resta in mezzo alla strada
immobile, non sa più che fare...è questa, secondo me, la situazione
reale, cioè c'è qualcuno immobile che non sa più da che parte
muoversi, che verrà travolto sicuramente, perché ha una paura
enorme del cambiamento.
Ora vorrei dire a tutti i cittadini che ci seguono, e anche a
voi, che ormai è inevitabile. Signori, ormai non abbiamo più
tempo...il cambiamento, anche se, voglio dire, magari qualcuno ha
declinato la parola "cambiamento" come forma politica, ma il
cambiamento ormai è improcrastinabile, ci siamo, ci ha già
superato! Chi non se ne è accorto è il Presidente, ma è anche
giusto...scusatemi, l'ex Presidente...è anche giusto, un po' per
l'età, un po' per i 40 anni di Governo...ebbè, non è facile capire
al volo determinate cose! E chi non l'ha capito sono anche gli
Assessori seduti accanto che, tranquillamente, stanno attaccati
alla sedia. Il mio collega li vorrebbe togliere come si toglie la
carne quando si mangia l'
asado
, dall'osso...io direi
semplicemente che possono alzarsi. Ho fatto controllare le sedie,
non c'è nessun attack sulle sedie, l'ho chiesto l'altro giorno agli
uscieri e mi hanno assicurato che sono identiche alle nostre,
quindi ci si può alzare e andare via.
Per concludere, così non vi rubo altro tempo, e scusatemi se
sono stato un po' prolisso, capisco che qui abbiamo anche noi il
"Fonzie" di noialtri che a dire che ha sbagliato gli viene il
soffocotto qui e non riesce a dirlo, però, ripeto, un bagno di
umiltà sarebbe quello che adesso andrebbe fatto per riuscire a
portare a casa la barca. Invece, adesso siamo in mezzo al mare, no?
ci stanno sbattendo di qua e di là, ma a qualcuno non frega nulla,
tanto mangia e beve come al solito, non gli interessa nulla, perché
deve giustamente difendere degli interessi che noi crediamo, in
qualche caso, abbiamo dimostrato essere interessi esclusivamente
personali...ne abbiamo le prove, le abbiamo dimostrate in tante
occasioni, quindi non mi sto a dilungare. Grazie.
Président -
La parole au collègue Gerandin.
Gerandin (UVP) -
Merci Madame la Présidente.
È con rammarico che bisogna ammettere che la politica valdostana
non ha dato un bell'esempio ai cittadini valdostani, soprattutto in
questi ultimi giorni; ai più, e a ragione, penso, è parsa una
politica lontana dai problemi reali della gente.
Oggi penso che abbiamo una grande opportunità, di fare una
discussione politica attorno a un documento, a un documento che, se
condiviso, potrebbe segnare un nuovo passo per una nuova politica,
e soprattutto ci potrebbe permettere di recuperare un po' di
credibilità e ci darebbe l'opportunità anche di condividere un
percorso che dia risposte immediate a lavoro, welfare, riduzione
dei costi della politica e delle società partecipate, e fare un
ragionamento condiviso su un tasto che noi, per mesi, abbiamo
schiacciato: quello della trasparenza e della riduzione dei
compensi ai manager. Dispiace, ecco, tipo sui manager, essere
ancora una volta sorpassati da disposizioni dello Stato; sarebbe
stato davvero interessante e importante dare un segnale di questo
genere ai valdostani anticipando la politica romana, una volta
tanto. E se i partiti sino ad oggi non hanno trovato una sintesi
per uscire da questa fase di stallo di questa crisi politica, è
perché questi partiti - e mi rivolgo a Union Valdôtaine e Stella
Alpina - erano, negli anni, abituati a confrontarsi su poltrone e
incarichi. Ebbene, la nostra risposta è che non ci interessano, noi
questi li abbiamo abbandonati, non è un problema di poltrone e di
incarichi, è un problema di contenuto e di merito.
Allora questo documento - l'ha detto bene Donzel - nasce da 10
mesi in cui è emersa tutta la nostra diversità: diversità di
pensiero, di metodo, di trasparenza, di contenuto, di prospettive,
di rispetto e, soprattutto, una differenza sostanziale di visione
per il futuro. Noi, in questi 10 mesi, vi abbiamo chiesto che fosse
portato rispetto agli atti deliberati in Consiglio regionale.
Ebbene, sistematicamente questo non è avvenuto, con vari disattesi,
con varie scusanti..."non siamo noi"...addirittura adesso abbiamo
appreso che non siamo neanche più proprietari del Casinò... Abbiamo
chiesto anche trasparenza, abbiamo fatto una battaglia per mesi
sulla trasparenza, per poi cosa? ...per poi leggere, nella
relazione all'anno giudiziario della Corte dei Conti, quando il
Procuratore generale cita gli incarichi camuffati:
"alcune
consulenze ripetutamente assegnate dalla Regione sono state negli
ultimi anni affidate dalle società pubbliche, oppure sono state
trasfuse, sempre ai medesimi consulenti, in altre forme giuridiche
quali contratti, servizi e cottimi fiduciari"
, con la
conseguenza che è solo cambiata l'imputazione di bilancio della
spesa, per cui un modo consolidato per eludere anche quello che è
il controllo nella pubblica amministrazione. Abbiamo parlato poi,
per anni, di quella che noi ritenevamo una "gestione allegra delle
partecipate"; anche qua, basta leggere quello che diceva il
Presidente della magistratura contabile all'anno giudiziario 2014:
"il danno al patrimonio di una società partecipata sia, di
fatto, danno erariale arrecato a denaro pubblico"
. È
esattamente quello che abbiamo sostenuto noi, per 10 mesi, e l'ha
detto il Presidente della magistratura contabile. Abbiamo chiesto
il rispetto per quelle che erano le vostre promesse e i vostri
impegni, i vostri impegni, quelli che voi avete promesso, i famosi
"contributi" che voi avete promesso.
Qualcuno mi ha già preceduto, per cui non entrerò nel merito, ma
la delibera 434 del 4 aprile 2014, a mio modesto parere, legalizza
quello che è il ricatto della pubblica amministrazione. È
vergognoso, vergognoso, che si metta un foglio di fronte agli
agricoltori facendo dir loro, con due sbarrette: "accetto la
riduzione del contributo" oppure "non accetto la riduzione del
contributo e pertanto rinuncio alla relativa domanda"! Assessore
Testolin, lei, in questo momento, non solo ha avallato con una
lettera, la 6890 del 7 aprile 2014, una vergogna del genere, ma lei
in questo momento è peggio di Equitalia, è peggio di Equitalia!
Dovete vergognarvi di atteggiamenti del genere! E lei deve
smetterla di fare il buonista, deve smetterla, perché lei non è
meglio degli altri, lei ha condiviso una vergogna del genere, l'ha
firmata questa lettera!
Vado avanti. Noi abbiamo chiesto chiarezza per il futuro degli
Enti locali...ebbene, quello che siete riusciti a partorire in
questi mesi è una presa in giro per gli Enti locali, vi siete
trincerati dietro a un referendum al quale bisognava andare, in
tutta la Valle d'Aosta, dove Aosta decideva il futuro di tutti gli
Enti locali, per poi capire che avevate preso una topica bestiale,
avete fatto retromarcia, e poi, alla fine, avete fatto una proposta
che hanno firmato i vostri...ma abbiamo capito da chi viene questa
proposta, proprio discutendo con i vostri firmatari e, colmo dei
colmi, andare a introdurre un secondo livello di Governo, quando
fuori dalla Valle d'Aosta cancellano le Province...
chapeau!
Vado avanti. Abbiamo chiesto di ridurre i costi della politica e
destinare risorse per il lavoro e, chiaramente, ridurre anche i
compensi dei manager che ho già detto prima. Lo abbiamo fatto
perché il discorso del lavoro è una grande emergenza in questo
momento. Noi ritenevamo che almeno su questo ci fosse condivisione,
ci fosse volontà, l'abbiamo fatto a saldo invariato del bilancio,
ve lo ricordo, a saldo invariato...neanche questo! Non si è voluto
perché probabilmente c'erano promesse da mantenere... Abbiamo
chiesto di difendere lo Statuto e l'Autonomia e, anche su questo,
assenti, assenti completi, in questi ultimi giorni, per fortuna che
ci pensa la Serracchiani, per fortuna che ci pensa Jacob, a dire
che per quello che riguarda il discorso della salvaguardia degli
Statuti speciali è indispensabile il discorso della norma di
salvaguardia, ma anche che si basino su una clausola pattizia
costituzionale, così da evitare sempre più ricorrenti interventi
dello Stato con legge ordinaria, che, di fatto, viola i principi
costituzionali soprattutto per quel che riguarda i trasferimenti
finanziari...assenti anche su questo! E allora - lo dico proprio
perché ne sono veramente convinto - non penso che i partiti possano
trovare una sintesi, perché siamo veramente distanti, distanti anni
luce. Queste distanze, io ne sono convinto...forse la coscienza
singola o la sensibilità personale, quella che esternate nei
corridoi, forse questa può in qualche maniera ovviare a questa
impasse
politica.
Ora mi rivolgo a lei, collega Rollandin: non si trinceri dietro
un obbligo morale per evitare un presunto "vuoto amministrativo";
il vuoto amministrativo dura da 10 mesi per l'assenza di atti
legislativi, dura dal 2013, quando lei ha mentito ai valdostani
sulla situazione economica, lei ha illuso, promesso posti di
lavoro, cosciente di non poter mantenere le promesse. Lei sapeva,
sapeva del Patto di stabilità, sapeva delle difficoltà economiche
in cui versa la Valle d'Aosta, e se gli altri hanno scusanti per
questo disastro, lei non ha scusanti! Lei sa anche che con gli
ultimi atti di Giunta avete esaurito le risorse disponibili. Ora
tutto il futuro della Valle d'Aosta passa attraverso atti di
Consiglio: dalle variazioni di bilancio ai fondi europei, alle
variazioni per i cantieri forestali di cui abbiamo condiviso il
percorso. Io leggo, nei suoi atti, anche nella comunicazione che
lei ha mandato ai suoi Coordinatori, un ultimo atto di
disperazione: quello in cui lei chiede ai suoi Coordinatori di
inserire quelle che possono essere le variazioni da inserire in
assestamento di bilancio. Lo chiamo un "atto di disperazione"
perché tanti dei suoi dirigenti le hanno risposto: "ma cosa c'è da
assestare se ho tutti i capitoli a zero euro?".
Concludo. Lei ha dato tanto alla Valle d'Aosta, ma ha ricevuto
anche tanto dalla politica valdostana e voglio credere che abbia la
dignità di ammettere che il suo sistema personalistico è finito. È
finito il giorno in cui lei non ha avuto più risorse finanziarie
sufficienti a oliare e foraggiare un sistema clientelare da lei
creato. Se vuole bene alla Valle d'Aosta, se vuole essere
riconoscente alle tante persone oneste - e ce ne sono tante, di
persone oneste, che le hanno dato fiducia e l'hanno votata - cada
in piedi, con dignità, non trascini i Consiglieri di maggioranza a
cui non eccelle il coraggio verso l'
impasse
politica. A chi
chiede tempo, noi rispondiamo: "5 giorni", altrimenti tempo
scaduto, la parola agli elettori; l'ho già detto una volta e lo
ripeto, sempre più convinto.
Président -
Merci. Il y a d'autres requêtes
d'intervention? La parole à la collègue Fontana.
Fontana (PD-SIN.VDA) -
Grazie Presidente.
Mi voglio rivolgere al Governo regionale: vi è stato chiesto se
non avevate niente da dire, e mi sembra che siete stati veramente
zitti; mi chiedo se, con tutti i problemi che hanno i cittadini
valdostani, il Governo regionale non ha veramente niente da dire e
da dare qualche risposta...
Abbiamo partecipato alla stesura di questo documento, e non a
caso abbiamo messo al primo punto il lavoro; in questi anni, come
Partito Democratico-Sinistra VdA, non c'è stato Consiglio che non
abbiamo portato all'attenzione di questo Governo il problema del
lavoro dicendo che stavano chiudendo tutte le fabbriche...nessuno
ci ha mai dato ascolto! È una crisi, si supera, vedremo,
faremo...siamo arrivati a oggi e questo è il risultato: non abbiamo
quasi più una fabbrica aperta, la gente è disoccupata, non sa dove
sbattere la testa e su quei pochi posti di lavoro che avevamo in
agricoltura avete fatto una scelta che noi non abbiamo mai
condiviso. Vi abbiamo detto che si può sbagliare ma che si può
anche tornare indietro e riparare i danni che si fanno, ma non ci
avete voluto ascoltare!
Adesso Borrello ci parla di confronto, di fallimento...avete già
fallito, Borrello! Lei ci dà sempre ragione! Abbiamo fatto le
battaglie sul caro autostrade: "Fontana, siamo d'accordo con lei",
e abbiamo i pedaggi autostradali più cari d'Italia; parlo di
barriere architettoniche: "Fontana, sono d'accordo con lei", e
avete tagliato 500 mila euro sulle barriere architettoniche;
parliamo del sociale: l'Assessore Fosson mi dà ragione, giustamente
ha detto che stiamo vivendo una crisi, che è peggio di una guerra,
e abbiamo avuto anziani che sono stati senza luce e senza gas per
non aver potuto pagare le bollette. Vuol dire che questi servizi
che abbiamo dato - e ve l'abbiamo detto - non sono più sufficienti,
erano sufficienti nei momenti in cui la crisi è arrivata. Vi
abbiamo detto: mettiamoci attorno a un tavolo, vediamo cosa fare e
rivediamo questi servizi...non ci avete ascoltato! Non è vero che
c'è stato questo confronto, Borrello, assolutamente! Ce lo chiedete
adesso, perché quando è stato il momento di votare sulle mozioni o
sulle interpellanze che facevamo, lei è stato il primo a pigiare il
pulsantino con la maggioranza, e vuol dire che non condivideva con
la minoranza!
Dico solo piccole cose, perché il più grosso l'hanno detto i
miei colleghi e ancora ce ne sono tanti che devono intervenire. Io
penso che non dobbiamo mortificare le persone, il lavoro è un
diritto, dobbiamo fare il possibile con quelle poche risorse che ci
sono e mettere in campo azioni per dare dignità alle
famiglie...sono disperate, io non so come ve lo dobbiamo dire,
penso che lo dobbiate capire da voi stessi, perché non penso che la
gente per la strada sia contenta di questa situazione, e noi non
vogliamo assolutamente fare alcun stallo di questo Governo. Vi
stiamo facendo capire che è una situazione difficile e che bisogna
cambiare rotta.
Penso al punto 4: "Stop alle grandi opere"...ne sono convinta!
Sulla questione dell'Ospedale, Assessore Fosson, ne abbiamo
parlato, ci sarà la discussione, vi abbiamo detto che abbiamo delle
grosse preoccupazioni, abbiamo già la vecchia Maternità, abbiamo il
Beauregard, abbiamo l'Ospedale, abbiamo investito una marea di
risorse e ci andiamo ad avventurare in un altro Ospedale, quando
sappiamo che - l'ha anche detto già il Ministro Balduzzi - non
abbiamo le risorse e non sappiamo come mantenere queste strutture.
Ma io voglio dire un paio di cose sulla sanità! Capisco che vi
buttiate a testa fitta per fare queste grandi opere, ma poi, se voi
andate a vedere, ci sono dei reparti che non hanno i bicchieri di
plastica, se li devono portare da casa, e agli ammalati vien detto:
"Portate pazienza, con i tagli che ci sono non ci sono
fondi"...questa è la verità, Perron, è la verità, è la verità, e se
volete vi porto anche dei testimoni! Faccio solo questo esempio, un
piccolo esempio, assurdo, bicchieri di plastica...pensate alle
altre cose, ne avrei tante da dire, però non è questo il momento.
Magari un giorno vi posso anche spiegare quanti altri servizi
mancano: poche ore di lavoro per far le pulizie e ci sono state
diverse infezioni, ci sono tantissime...l'ultima, l'acquisto di
aghi dei cinesi che è finito nel polmone di un ammalato...questo
dice di no, va bene, però questo è quello che si dice, comunque è
una discussione che si può fare. Allora noi pensiamo: abbiamo
proprio bisogno di una grande struttura, quando poi non riusciamo a
dare quei piccoli servizi di cui gli ammalati hanno bisogno? Poi
però mi si dà il premio ai dirigenti, mi si dice: "ma è da
contratto"...va bene, perché raggiungono degli obiettivi e diamo
loro questi soldi...ma gli obiettivi quali sono? ...non dare i
bicchieri di plastica? Avevano tolto addirittura il thè agli
ammalati perché era uno spreco...pensate, un bicchiere di thè era
uno spreco! E non vi dico tante altre cose, perché non è questo il
momento.
Allora io dico solo una cosa: bisogna dare dei premi per il
raggiungimento degli obiettivi, ma non togliendo dei servizi, ne
andavate fieri fino a prima delle elezioni, avevamo dei servizi di
cui andavamo tutti orgogliosi...adesso, però, cosa si dice? Non ci
sono soldi, bisogna toccare i servizi...questo è vergognoso
veramente! Noi abbiamo messo un punto sulla sanità, vogliamo un
servizio, tutti ne devono avere diritto, tutti devono essere
trattati nella stessa maniera, e non deve mancare l'essenziale!
Anzi, io farei un patto con i dirigenti, cambierei anche il
contratto: ti do i soldi che ti devo dare, ma se tu non dai questi
servizi io ti tolgo quei soldi, non che ti premio, te li tolgo dal
tuo stipendio! E quali sono gli obiettivi? Dare tutti questi
servizi di cui hanno bisogno i lavoratori, non che si devono
portare lo zucchero da casa, addirittura...non lo so se è vero,
però, Assessore, guardi, questa persona me l'ha detto e gliela
voglio dire così: in un reparto addirittura è uscito l'ammalato e
la caposala gli ha detto che se le lenzuola non erano macchiate
andavano bene così, perché bisogna risparmiare. Io se vuole le
porto anche la persona e glielo faccio dire! Mi auguro che mi abbia
detto una bugia, perché io adesso vado a fondo su questo e poi lo
vedremo, perché addirittura siamo arrivati a questo! Allora noi non
vogliamo una sanità con degli ospedali megagalattici...e poi
arriviamo a questi livelli? Assolutamente noi non vogliamo questo.
Questo documento è chiaro, ha degli obiettivi, e il diritto alla
salute dev'essere per tutti e non devono succedere queste cose,
anche perché gli ammalati sono in un momento di disagio e non osano
nemmeno dire quello che provano quando sono in quella situazione,
dobbiamo essere noi a dare questi servizi.
Un altro punto sul quale volevo intervenire è il punto 8: "Verso
una nuova mobilità per uscire dall'isolamento". Io mi rivolgo a
lei, Assessore Marguerettaz: veramente, quante interpellanze in
questi anni, quante volte? E sempre "vedremo, faremo"... e alla
fine siamo come eravamo 7 anni fa, con un aeroporto che non
funziona, una ferrovia che è peggio di prima...avevamo qualche
corsa che portava i cittadini verso l'aeroporto, io le avevo
chiesto di potenziarle per dare dei servizi, e lei cos'ha fatto? Ha
tolto anche quella, perché costava troppo! Veramente io non riesco
a capire il lavoro che avete fatto, e ancora avete il coraggio di
dire che va tutto bene? Io non riesco sinceramente a capire che
sistema...siete arroccati su quelle sedie...che cosa volete dare ai
cittadini valdostani? Ma vi rendete conto veramente in che
situazione siamo?
Poi voglio dire ancora una cosa: tra i primi 7 punti in cui ci
siamo prefissi delle azioni che vogliamo portare avanti, al punto 3
c'è la proposta di legge sul reddito minimo di cittadinanza. Io ci
ho sempre creduto, anche se qualcuno mi ha sempre riso in
faccia...perché quando si vuole le risorse si trovano. Questo serve
per dare una risposta immediata alla gente che non deve andare
dall'assistente sociale, quando la trova, quando non la trova, deve
star lì a mettersi a raccontare tutti i problemi suoi, magari uno è
già nervoso perché ha perso il lavoro...si fa domanda e a chi ne ha
diritto viene dato, anche perché, oggi come oggi, dobbiamo pensare
che i cittadini non ne possono più, lavoro non ce n'è, c'è una
povertà che è arrivata alle stelle, gli anziani veramente non sanno
più come fare, questo che stiamo offrendo non basta più.
Io mi fermo qui, perché i problemi sarebbero tanti, però vi
chiedo veramente una riflessione. È un documento che abbiamo fatto
davvero col cuore, ascoltando la gente. Pensate, dateci una
risposta, perché se veramente condividete questo documento si può
lavorare e diamo risposte alla gente, e non solo, poiché la
politica ha il dovere di dare risposte e non mettersi lì e far
finta di non sentire. Aprite la bocca e dite quello che pensate su
questo documento. Grazie.
Président -
Il y a d'autres requêtes d'intervention? La
parole au collègue Chatrian.
Chatrian (ALPE) -
Grazie.
Presidente, ho sperato fino a questa mattina, fino alle 9, in un
atto di responsabilità di questa Giunta regionale, ho sperato
affinché questa mattina portasse sul tavolo le dimissioni, ci ho
sperato ingenuamente, probabilmente. Avremmo affrontato questo
dibattito probabilmente in maniera diversa, tutti, ma come sempre,
a questo punto, visto e considerato che a mio avviso questa Giunta
abusiva non ha dato le dimissioni, dobbiamo parlare ancora di più
del domani, del futuro e del dopodomani, fatti e non parole.
Abbiamo fatto, in questi 9 mesi, tantissimi incontri, gruppi più
stretti, allargati, condivisi, i 17, è stata forte la collegialità,
è stato forte il confronto, serrato, interessante, stimolante,
bello, è la parte bella della politica, si mettono sul tavolo le
idee, le diverse provenienze, le diverse sensibilità, e anche -
scusatemi - le diverse conoscenze, è bello, è arricchente; e vi
dico che all'interno di questo squadrone tutti, in questi 9 mesi,
hanno avuto pari opportunità e pari dignità nel mettere sul tavolo
le proposte, le idee, le storture, per migliorare, per portare il
proprio contributo, perché tutti noi abbiamo...non siamo stati
nominati, ma siamo stati eletti, democraticamente, dai cittadini
valdostani. Lo dico perché è la parte bella della politica, a mio
avviso, è la parte bella che dovrebbe aiutare questo Consiglio
regionale a invertire la rotta...vi dicevo: fatti e non parole.
In questi giorni è stato bello, ho avuto la fortuna di diventare
nuovamente papà, ho passato due notti intere al Beauregard e, al di
là delle due notti intere - la notte è lunga - ho parlato con
tantissime persone, perché uno aspetta, ho incontrato parecchie
persone che mi hanno detto "avanti tutta, andate avanti, state
lavorando bene, state mettendo sul tavolo le criticità, state dando
speranza". A mio avviso è la parte più bella. Ho incontrato però
anche diverse persone che non la pensano come me, come noi di ALPE,
come noi...diciamo del gruppo dei 17, e la domanda di questa gente
che non la pensa come noi è stata: "ma chi pensate di essere?"...e
poi: "ma non potete sedervi attorno a un tavolo e mettervi
d'accordo?"...e allora ho cercato di declinare e spiegare il perché
non ci si può mettere d'accordo con certe persone, ma non dal punto
di vista personale - dal punto di vista personale, per quanto mi
riguarda, nessun problema - però dal punto di vista dei contenuti
assolutamente sì...e poi ho cercato di declinare e spiegare il
perché.
Allora, in questo documento, in questo progetto che noi vi
presentiamo oggi, al primo punto - come avete potuto vedere - c'è
il lavoro. E quando alle persone spieghi: ma vi sembra normale che,
in un momento in cui tra i ragazzi sotto i 30 anni uno su quattro
non ha un posto di lavoro, e qualcheduno - perché ha avuto una
segnalazione, perché ha avuto una raccomandazione, perché ha avuto
una telefonata - abbia il posto di lavoro a tempo indeterminato per
la vita e gli altri 100 stanno al palo? Ah! ...Vi sembra giusto che
un artigiano di un paese non possa neanche avere la possibilità di
partecipare? Ah! ... E gli altri? Gli altri sì... Vi sembra giusto
che... Ah, ma allora, se è così...ma è documentato? ...Sì, è
documentato. E poi quell'altro passaggio che mi è piaciuto
parecchio, forse perché sovente vi porto questi esempi sulle
società partecipate e controllate: ma vi sembra normale che - a
livello nazionale, il Presidente Renzi sta facendo una battaglia
perché probabilmente le briglie sono scappate, qualcosa si è
sgretolato ed è andato fuori controllo, si deve riportare di nuovo
a una certa equità e un certo controllo il discorso dei dirigenti,
manager, CdA - i nostri manager, in tante società partecipate e
controllate, manager, CdA e dirigenti, guadagnino molto di più del
Presidente della Repubblica? No, ma non è possibile! ...no, non è
solo il Signor Luca Frigerio da Campione, ma sono tantissimi, sono
decine i dirigenti all'interno delle nostre società che guadagnano
questi soldi: 220, 240...No! 280 mila euro, e spieghi che sono più
di 20 persone all'interno della Casa da gioco che guadagnano più di
150...e quindi, quando uno ti chiede, uno cerca di spiegare,
declinare, e poi gli spieghi che non solo questi, ma anche in
Finaosta e negli impianti a fune, e in società dove gestiscono
milioni e milioni di euro. E allora ti dicono: allora, se è così,
dovete fare qualcosa.
Ecco, la nostra proposta sapete qual è, colleghi? Perché non
pensiamo di essere i primi della classe, non abbiamo nessuna
bacchetta magica, qualche conto lo sappiamo fare. Ieri abbiamo
incontrato le forze produttive e abbiamo detto loro: noi non
millantiamo, noi non vi prendiamo in giro, ma lo stato dell'arte è
questo, dobbiamo dividere lo stato dell'arte in due, uno sul
pregresso e uno sul domani. Allora, se qualcuno ha garantito certe
cose sul pregresso noi "onoreremo" il pregresso, perché
l'Amministrazione regionale è una, al di là di chi ha assunto
determinate cose, quindi una cosa è il pregresso, e una cosa
completamente diversa è il futuro. E poi abbiamo spiegato alle
forze produttive che c'è una coperta molto più piccola a livello di
Consiglio regionale, ma che c'è una coperta molto più grossa che è
ancora all'esterno, che è fuori controllo, per quanto riguarda
questo Consiglio, ma è ben controllata da poche persone - elette -
che fanno parte di questo Consiglio.
Ecco, noi cosa vorremmo fare come prima cosa? E ho spiegato a
queste persone, in queste due nottate...non ho incontrato le
persone solo in queste due nottate, ne ho incontrate, come altri
colleghi, anche durante il giorno..."cambiare le regole del gioco",
cambiare le regole del gioco. E dato che parliamo del domani,
colleghi di maggioranza, l'abbiamo inserito su questo nostro
documento, abbiamo inserito una premessa, dove dobbiamo dire che
questo sistema...non vogliamo utilizzare il termine "ha fallito"?
"Fa acqua da tutte le parti" piace di più? Benissimo, fa acqua da
tutte le parti! Abbiamo messo 10 punti e mi spiace non ci siano in
aula i colleghi Consiglieri di maggioranza che sono intervenuti, il
collega Perron e il collega Restano, perché questo documento non è
stato scritto in questi ultimi 3 giorni, ma è il percorso, è il
frutto del lavoro fatto in questi 9 mesi dai gruppi di opposizione.
E trovate praticamente all'interno dei 10 punti programmatici e
all'interno dei 7 punti da fare nei 100 giorni, le
mozioni
che noi abbiamo presentato in questi 9 mesi, in quest'aula, che
vanno in una determinata direzione. Dei 7 punti nei prossimi 100
giorni che noi vi proponiamo e che si possono integrare, 4 sono
esclusivamente di riforma, cioè di cambiare le regole del gioco.
Quindi questo per dire che a costo zero, a tempo minimo...penso sia
già tutto scritto, nero su bianco, sul dibattito fatto in questi 9
mesi.
Il Presidente Martin, ieri pomeriggio, ha fatto queste
dichiarazioni:
"Tutto quello che serve a risolvere questo
difficile momento è il benvenuto"
. Bene, questo è il nostro
contributo, nero su bianco, "firmato", firmato, e questo per noi è
un primo passaggio fondamentale, necessario, per mantenere una
barra dritta.
Collega Restano, ho ascoltato attentamente il suo intervento; le
leggo solo, però, come si conclude il manifesto dei quattro saggi,
a cui lei, da come ho capito, da come ho potuto capire, aderisce.
"Una Valle d'Aosta senza padroni e senza padrini"
, una Valle
d'Aosta, colleghi...ma perché non parliamo del domani? Ormai quello
che è andato è andato!
"Sia premiato il merito e non
l'appartenenza"
...colleghi, Assessori! ...E il terzo passaggio,
importante:
"...nel rispetto della dignità e della libertà di
ognuno"
... Io penso che questi tre concetti, questi tre
principi che il collega Restano condivide, ebbene, facciamo già un
passo avanti penso sul nostro documento che oggi abbiamo portato
all'attenzione.
Penso che tutti concorderanno sul fatto che una delle priorità
più cogenti è l'economia della nostra Valle d'Aosta (abbiamo detto
il lavoro) e, quando si parla di economia, chiaramente tutti i
settori produttivi, tutte le fonti di occupazione e di lavoro a
nostro avviso sono coinvolte. La Regione, in quanto Amministrazione
della cosa pubblica, ha il dovere di agevolare la ripartenza di
tutti i settori, soprattutto di quelli rimasti al palo per effetto
della crisi finanziaria, che parte dal 2008, ma non solo...fra
questi, collega Assessore Testolin, c'è l'agricoltura, quello che
si definisce il "settore primario", che in questi anni ha subito
gli insulti peggiori dall'Amministrazione, la quale ha concentrato
risorse e attenzioni in tutt'altro segmento. Ci si è dimenticati
che all'agricoltura sono strettamente legati tutti gli altri
componenti economico-ambientali...pensiamo al territorio e alla sua
manutenzione, pensiamo al paesaggio, pensiamo ai prodotti
dell'enogastronomia e al loro apporto in termini di valore
aggiunto, pensiamo anche e soprattutto al turismo...e l'abbiamo
declinato nel nostro punto n. 6. Come vi dicevo prima, però, ho
apprezzato quando qualche collega di maggioranza ha fatto due
dichiarazioni sui forestali piuttosto che...
Ecco, con il nostro programma, presentato oggi, noi vorremmo
veramente ridare, riprogettare e ridare dignità al sistema Valle
d'Aosta tutto, soprattutto sapendo perfettamente che la coperta è
molto più corta e, dato che la coperta è molto più corta, penso la
prima priorità che questo Consiglio a nostro avviso dovrà darsi è
riscrivere le regole del gioco, perché in questo momento le regole
non solo quasi non ci sono, ma sono solo per pochi, e quei pochi,
indubbiamente, mettono al palo migliaia di persone, quei pochi in
questo momento hanno le possibilità di mettersi in discussione e le
altre migliaia non hanno la possibilità...quindi a "costo zero", a
costo zero. Noi pensiamo che questi siano passaggi che questo
Consiglio debba fare al più presto.
Il collega Perron non è presente...lei ha fatto - me lo sono
segnato - questo passaggio: "Ho ascoltato degli interventi duri
dell'opposizione, e sempre si parla di
soi-disant
metodi".
Collega Perron, "
soi-disant
metodi" se vuole glieli declino
molto bene: il giorno prima del Consiglio, lo scorso Consiglio di
mercoledì, una decina di persone sono state assunte a tempo
indeterminato dal gruppo CVA. E, quindi, scusatemi, dato che lei
parla di
soi-disant
metodi, questi sono proprio
soi-disant
metodi, e penso che la prima cosa che dobbiamo
fare - se a qualcuno interessa, penso che sia politica pura - è
cambiare le regole del gioco. Noi non possiamo, noi non possiamo
chiedere, a chi ne ha fatto il suo essere, di cambiare essere, di
cambiare le regole del gioco. Lo chiediamo a voi, se a qualcuno di
voi interessa: cambiare le regole del gioco per ridare quello che i
saggi, a mio avviso, nell'ultimo capoverso, hanno scritto e
declinato molto, ma molto bene:
"sia premiato il merito e non
l'appartenenza"
.
Collega La Torre, ho ascoltato molto bene il suo
intervento..."senza padroni" e, peggio ancora, "padrini". Quindi le
nostre proposte ci sono, è un appello, e non solo un appello,
perché partiamo da un documento firmato da 17 Consiglieri.
Io penso che su questo nostro progetto-programma, molto chiaro,
determinato, nero su bianco, e "fatti concreti", fatti
concreti...auspico che ci siano Consiglieri che, per la prima
volta, dicano che forse la dignità è tanta e la Valle d'Aosta non
ha più bisogno di un Amministratore unico e di tanti
chierichetti.
Président -
La parole au collègue Viérin Laurent.
Viérin L. (UVP) -
Merci Madame la Présidente.
Je crois, nous croyons que c'est une journée importante pour
notre Vallée d'Aoste, pour son avenir. On aurait souhaité un débat
politique un peu plus complet, quelques Conseillers on les a
entendus; on aurait souhaité, probablement, et nous espérons que
quelqu'un du Gouvernement interviendra, mais le débat aurait dû
avoir des facettes un peu plus nuancées, surtout plus amples, pour
avoir cette possibilité complète de discuter sur un moment crucial
de notre communauté.
Les forces d'opposition ont eu et ont une attitude constructive,
un sens de responsabilité qui se concrétise à travers ce document:
La Renaissance Valdôtaine
. Nous nous félicitons aussi avec
l'Assesseur Farcoz pour avoir choisi le thème de Babel - qui ne
s'appelle plus Babel cette année - en utilisant
La
Renaissance
, car nous croyons qu'au-delà de la saison, la
Vallée d'Aoste ait vraiment besoin d'une renaissance, une
renaissance sur des règles différentes, comme le rappelait le
collègue Chatrian, afin que la Vallée d'Aoste que nous voulons et
que nous aimons devienne la Vallée d'Aoste de tous les valdôtains
et pas seulement de quelqu'un.
La crisi...intanto oggi siamo tornati tutti in Consiglio, anche
il collega Bertin, che salutiamo e ringraziamo per la sua presenza
dopo i suoi problemi di salute...riporta al centro dell'attenzione
il Consiglio Valle. In queste settimane si è parlato tanto, e
spesso, addossando alle forze di opposizione, si è dimenticato di
dire una cosa: che questa crisi è una crisi tutta interna alla
maggioranza. Noi non ci siamo mai permessi di giudicare altri
aspetti o altri tentativi, ma rivendichiamo il fatto che l'aula del
Consiglio Valle ha votato un documento importante: l'invito alle
dimissioni del Presidente e del Governo.
La prima lettura di questa crisi è di una maggioranza che non ha
i numeri, se non oggi per avere una discussione completa che noi
abbiamo annunciato, non ha più i numeri politici, non ci sono più i
numeri, e forse, come diceva il collega Gerandin, non ci sono mai
stati. Una legislatura, collega Rini, che dovrebbe interessarle,
perché è iniziata senza la sua elezione, numeri che non ci sono mai
stati, e la condivisione che oggi voi chiedete per 9 mesi è stata
negata! La condivisione che oggi anche qualche Consigliere sprona e
veicola come concetto voi non l'avete mai voluta! Siete partiti
rifiutando una nostra candidatura, sapendo che eravate 18 a 17, di
una persona che lei, oggi, collega La Torre, nei suoi interventi ha
detto di stimare: la collega Morelli...collega Perron, scusate,
ogni tanto vi confondo... Allora, noi crediamo di aver proposto
nella persona della collega Morelli qualcuno che poteva
rappresentare tutta l'aula, al di là delle sensibilità di chi si
sedeva nei banchi dell'opposizione. Qual è stata la vostra risposta
per le cadreghe che dovevate occupare? No! Avete voluto iniziare
con un atteggiamento arrogante, vi siete fatti male sin da subito,
perché non avete avuto i numeri e avete proseguito su tutte le
iniziative delle forze di opposizione, che hanno lavorato, e vi
ringraziamo per questo, perché non avremmo avuto questa coesione
senza di voi, non l'avremmo mai avuta! Abbiamo lavorato in 17 e
non, con tutto il rispetto del buon Ugo Voyat, di 15 più 2, perché
qualcuno sin da subito ha cercato di ammiccare, di dividere,
dimenticandosi che noi, il cambiamento, l'avevamo imboccato come
strada prima di queste elezioni, perché siamo stati votati dalle
persone con un programma del cambiamento e non con dei cognomi o
delle sigle o dei partiti dietro cui si nascondono dei finti
cambiamenti! Qui non si tratta di persone o di cognomi che possono
essere scomodi, qui si tratta realmente di parlare se vogliamo
credere in un cambiamento vero e reale. E come si può dire se siamo
per un cambiamento vero e reale? Attraverso questo documento!
Perché tutti gli altri sono proclami: "io dico che sono per il
cambiamento, vorrei essere per un cambiamento, io sono il
cambiamento", però...ci sono delle cose che non vanno! Bene, noi
oggi abbiamo lavorato, e in questi mesi ci siamo affinati nelle
nostre sensibilità diverse per arrivare ed addivenire a un
programma comune...un progetto, come giustamente qualcuno lo ha
definito e ha riportato nel nostro documento.
Allora, noi ci chiediamo oggi che ostacolo ci sia ancora, visto
che si è riconosciuta una crisi, visto che questa crisi è
conclamata, visto che c'è una Giunta che non vuole dare le
dimissioni appellandosi alla questione della sfiducia costruttiva,
sapendo benissimo, però, che se c'è un vuoto legislativo, oggi il
vuoto legislativo lo state creando "voi", anzi, voi create il vuoto
legislativo, ma deliberate, deliberate ogni venerdì cercando di
pulire le casse e oggi, addirittura, pare voi abbiate approvato
l'assestamento di bilancio...credo che i Consiglieri di maggioranza
ne siano informati, lo spero..."assestamento di bilancio" sono le
scelte a metà anno del futuro della nostra Regione. Siete stati
coinvolti o non siete stati coinvolti? Questa è la domanda.
Allora, questo atteggiamento arrogante che ha contraddistinto
questi 9 mesi oggi è cambiato; perché è cambiato? Perché è arrivato
il fattaccio: perché qui, in quest'aula, per due volte consecutive,
voi siete andati sotto, con voto segreto, come qualcuno ha cercato
di dire, perché probabilmente, anzi sicuramente, non è un fenomeno
nuovo, e spesso forse le sensibilità non sono sempre esprimibili in
pubblico, poi si può condannare o meno l'atteggiamento...ma la
realtà è che voi vi dovevate dimettere la sera stessa o il mattino,
tutti, tutti quanti! Io condivido che forse rimanere in sella,
sperando che la tempesta passi, è più facile rispetto ad affrontare
una situazione che poi è stata anche negata, perché le assenze
erano malattie, erano influenze, erano problemi, ci sono sempre
state...oggi sono conclamate: sono state assenze politiche.
Oggi ci sono dei chiarimenti in atto nella maggioranza, ma se
stiamo aspettando, se tutta la comunità valdostana sta aspettando
che i mal di pancia o che le vostre beghe interne siano
risolte...noi crediamo che ci sia un tempo limite. Ecco perché,
dopo aver aspettato una quindicina di giorni, che tra interviste
dei Presidenti dei movimenti, interviste dei singoli Consiglieri,
di qualcuno che diceva: "io non mi dimetto, sono disponibile, però
ci penso e poi vediamo"...beh, noi oggi siamo passati all'azione, e
abbiamo cercato con senso di responsabilità di proporre dei punti
che qualcuno ha espresso e ha esplicitato molto bene.
La domanda è: cosa succederà?
"E ara"?
(traduzione
letterale dal patois: "E ora?")...tanti ci chiedono...anche i
giornalisti, nell'atrio, ci chiedono:
"E ara senque
acapite?"
(traduzione letterale dal patois: "E adesso cosa
succede?"... Beh, noi ribadiamo che siamo in 17, e che se in queste
settimane avete addossato alle forze di opposizione la
responsabilità di una crisi pur avendola, invece, voi in capo, oggi
non potrete più addossare alle forze di opposizione di non aver
avuto un senso di responsabilità. E quindi oggi tocca a voi, tocca
a voi, perché se oggi ci sarà la mancanza di coraggio e di presa di
coscienza che questo modello è superato e questo modello "è
finito", è finito, ebbè ci saranno le elezioni, che a noi non
dispiacciono, lo diciamo sinceramente!
Al di là delle convenienze politiche, noi crediamo che oggi ci
sia un'ultima possibilità, un'ultima possibilità che noi vi diamo
per vedere...chiaramente non nelle persone che incarnano questo
modello, e che chiaramente non possono rappresentare una rottura,
se non dimostrandola facendosi da parte...che questo mondo è
finito, e che se volete contribuire alla costruzione di un nuovo
mondo, cioè di una Valle d'Aosta diversa, beh, potrete aderire a
questo documento. Ma noi non siamo qui per cercare adesioni a tutti
i costi, noi non siamo qui a cercare adesioni a tutti i costi! I
nostri punti sono chiari, sono anche aperti, è stato detto, nel
senso "integrabili", integrabili, ma noi non rinunciamo, perché noi
al cambiamento ci crediamo fino in fondo, per il cambiamento siamo
stati eletti, siamo stati votati dai cittadini, e noi non
rinnegheremo questa volontà di cambiamento per ricoprire ruoli o
assumere incarichi o avere poltrone, questo sia ben chiaro! Noi, e
quando dico "noi" dico noi tutti - e poi, chiaramente, parlo anche
per l'Union Valdôtaine Progressiste - quella poltrona dove qualcuno
siede l'abbiamo abbandonata in tempi non sospetti e sappiamo che le
scelte non sono facili, ma per avere e per affrontare, per volere
il cambiamento, bisogna fare delle scelte, non proclamarle nei bar,
nei corridoi o nelle riunioni!
Bisogna fare delle scelte! Bisogna togliersi qualcosa, bisogna
rinunciare anche a un favore, a un qualcosa che è comodo per dire:
"io sono per il cambiamento". Forse la credibilità...e dico
"forse", perché poi ci sono sempre dei dubbi, anche dopo, che
qualcuno incarni il cambiamento, perché poi dice: "ma poi quello
alla fine vuole solo sostituire, vuole solo ritornare"... Noi al
cambiamento crediamo veramente e il cambiamento non passa solo
attraverso delle persone che lo incarnano...anche, sicuramente, ma
il cambiamento passa soprattutto attraverso idee diverse e modello
di sviluppo diverso. Più che proporvi tutto ciò in cui crediamo, i
valori che ci animano e che ci accomunano anche con le nostre
differenze, e sottoporle a quest'aula, noi non sappiamo cosa fare!
È chiaro che è una nostra ricetta, sappiamo di rappresentare una
parte di Valle d'Aosta, sappiamo anche che tutti gli appelli al
senso di responsabilità che sono arrivati in queste settimane non
avranno nessun significato se non ci saranno le dimissioni del
Governo regionale, e questo ve lo ribadiamo! Perché il Governo
regionale è delegittimato, è delegittimato anche nelle
dichiarazioni di qualche Consigliere di maggioranza, e quindi noi
vi chiediamo, ancora oggi, che cosa continui a...lo sappiamo
benissimo, ma ve lo chiediamo magari anche in senso retorico, non
provocatorio, perché questo programma non è una provocazione,
collega Restano...vi chiediamo di assumere, voi, questo senso di
responsabilità e di farvi da parte, e "forse", forse ci sarà la
possibilità per costruire una Valle d'Aosta diversa. Altrimenti,
inesorabilmente, andremo verso quello che è una via diversa che è
quella di una presa di coscienza delle elezioni...concludo,
Presidente.
Oggi assistiamo ad un paradosso: è una seduta veramente strana,
nel senso che dai banchi della Giunta arrivano solo silenzi e chi
parlerà probabilmente parlerà...non sappiamo a nome di chi, di
tutto il Governo, di una parte, di tutte le forze politiche che
compongono il Governo o solo di una parte o nelle diverse sfumature
che esistono...
Presidente
- Voglia concludere, collega...
Viérin L. (UVP)
- ...allora noi vi chiediamo di darci una
mano nel risolvere il rebus: a chi è rivolto questo appello?
...Presidente Rini, ancora un attimo di pazienza...è rivolto a chi,
fuori dagli schemi, anche fuori da questi movimenti...oggi
apprendiamo di qualche dichiarazione del Presidente Pastoret. Il
Presidente Pastoret - e faccio un inciso - è una persona da cui ho
sentito dire delle cose su certe persone che sono qui, in
quest'aula, e che sono a capo di questa maggioranza, indicibili,
che non avrei mai detto, che noi non ci sogniamo neanche di dire e
oggi capiamo che deve difendere delle persone più che una questione
politica. Dalle dichiarazioni fatte ieri dal Presidente Pastoret
alle categorie - ha detto che questo documento non interessava -
oggi siamo già passati a delle dichiarazioni un po' più sfumate.
Allora noi ci rivolgiamo chiaramente a chi ha a cuore la Valle
d'Aosta, a chi ha o dice di avere questo amore per la nostra terra,
a chi dice di credere in un futuro diverso, ma secondo noi non è
sufficiente nei proclami e soprattutto nelle enunciazioni di
principio. Noi capiamo il disagio del collega Borrello dai suoi
interventi, esiste un paradosso anche in chi vive la politica nelle
seconde file, pur avendo dei ruoli da Capogruppo, e forse deve
assumere delle responsabilità che sono in capo al Governo.
Oggi voi ci dovete dire - al di là del nostro documento, perché
sono due binari paralleli - che cosa pensate su questa questione
delle dimissioni del Governo regionale, perché sono due questioni
diverse. Noi vi proponiamo la nostra ricetta, ma vi diciamo anche
che saremo aperti ad un dialogo come i nostri movimenti hanno
detto: solo in caso di dimissioni di un Governo che oggi è
delegittimato da quest'aula stessa, e anche dalla propria
maggioranza. Quindi lasciamo per un attimo il politichese, la
vecchia politica. I tempi, qualcuno l'ha detto, ci vogliono i tempi
di riflessione, ma non dimentichiamoci dei tempi della vecchia
politica, di settimana in settimana di mandare in agonia, che tanto
non risolve neanche la situazione di chi è lì al Governo ogni
giorno, se non a portare le proprie delibere, a fare qualche
assunzione, qualche promessa o qualche nomina in qualche CdA,
perché questo mondo è finito, è finito! E chi avrà la coscienza di
assumersene la responsabilità, oggi, potrà avere una speranza per
avere un futuro diverso nella realtà. Altrimenti, chiaramente, qui,
da questa situazione non se ne esce! Ma dimentichiamoci dei
proclami, dei sensi di responsabilità e di dire che bisogna uscire
da questo stallo che sicuramente non abbiamo provocato noi.
Affrettarsi non va bene, però noi crediamo che sia il momento di
passare all'azione, e crediamo anche che un Governo delegittimato
non faccia onore alla Regione che noi viviamo e alla Regione che
voi rappresentate.
Quindi la coscienza e il coraggio che noi chiediamo oggi ai
Consiglieri di maggioranza e a qualcuno del Governo è un appello al
coraggio e alla coscienza che, ogni tanto, abbiamo riconosciuto in
qualcuno di voi. Se sarete richiamati all'ordine, se i partiti e i
vostri movimenti si chiuderanno a riccio per difendere
l'indifendibile, o seguirete i vostri movimenti - e perirete in
questo cambiamento che non volete, o che volete ma non riuscite ad
imporvi - o sarete protagonisti di questo cambiamento. Noi
l'opportunità, oggi, ve la diamo.
Presidente -
Ci sono altre richieste d'intervento,
colleghi? Non ci sono altre richieste? Colleghi. La parola al
collega Laurent Viérin, per mozione d'ordine. Prego.
Viérin L. (UVP) -
Sì solo per mozione d'ordine, per
esplicitare quello che tra le righe è stato detto da diversi
colleghi. Noi oggi siamo qui per una discussione politica. Non ci
fermeremo in aula per il prosieguo dei lavori del Consiglio, per i
prossimi punti, e per due motivi: uno perché noi crediamo che ci
sia una richiesta di riflessione su un documento, che sia
importante, e secondariamente perché noi non riconosciamo più
questo Governo, e quindi ci fermeremo, per il futuro, solo alle
dichiarazioni del Presidente del Consiglio regionale o a eventuali
discussioni politiche. Noi non ci fermeremo in quest'aula per
legittimare qualcuno che è stato delegittimato da quest'aula,
quindi noi, alle dichiarazioni del Presidente della Regione, a
tutto ciò che è azione amministrativa, non ci saremo, perché
crediamo che prima vada risolta la crisi politica che tutti abbiamo
riconosciuto. Quindi noi non ci saremo, e sicuramente non saremo
qui a legittimare qualcuno che quest'aula ha delegittimato.
Presidente -
Grazie collega Viérin. Sul punto in
discussione ci sono altre richieste di intervento? La parola
all'Assessore Viérin Marco.
Viérin M. (SA) -
Grazie Presidente.
Io parlerò non solo come Assessore, ma anche come componente del
gruppo Stella Alpina.
Intanto volevo fare una premessa: che qui, oggi, se non altro
abbiamo fatto o iniziato un percorso di confronto un po' diverso,
perché tutti condividiamo almeno 5 punti; me li sono segnati,
proprio perché non si possa poi dire: "mah, non è così". Ecco,
l'attacco dello Stato alla nostra Autonomia: mi sembra che tutti
l'abbiamo ricordato, qualcuno con più enfasi, qualcuno meno; la
modifica del Titolo V della Costituzione è come il cianuro per la
nostra Valle, di questo dobbiamo essere coscienti... Un'altra
questione è l'appello unitario delle categorie, che condividiamo,
le categorie ci hanno detto, tutte insieme, unitariamente, che
dobbiamo evitare vuoti, soprattutto in questo momento di crisi non
solo valdostana, purtroppo anche nazionale ed europea. Terza
questione, quasi tutti condividiamo personalmente o non
personalmente parte del documento dei saggi, almeno alcuni
passaggi. Quarta questione: una comunità spaccata, e qui mi sembra
che l'ALPE l'abbia sostenuto di più, condivido totalmente, una
comunità spaccata e divisa.
Addirittura tutti ci sentiamo dire, collega Chatrian - non solo
lei -
"v'i rèizón"
(traduzione letterale dal patois: "avete
ragione"), non mollate, con sfaccettature e motivazioni diverse,
questo ce lo dice la gente, i cittadini. Certo, lei ha fatto degli
esempi, ne potrei fare anch'io, sostenuto da motivazioni un po'
diverse. Però, tanto per essere chiari, faccio l'esempio del
documento delle categorie. Allora, il ragionamento qual è? Che noi
non dobbiamo pensare che il cittadino sia una persona che la vede
in una maniera o la vede nell'altra, perché è legittimo che ogni
cittadino la pensi in una maniera o nell'altra; noi appuriamo,
com'è stato detto da voi, che la comunità valdostana è spaccata in
due; questo è importante condividere, ma l'ho sentito sia
nell'intervento della Morelli, che di Roscio, che della Certan, non
solo dal suo, quindi questo è un dato oggettivo. La quinta
questione è il sostegno ad un settore particolare che tutti magari
abbiamo, chi per provenienza, chi per affinità, chi perché magari è
più vicino a certi mondi, come il sottoscritto e come altri; ognuno
di noi ha una vita propria...ebbene, tutti vogliamo sostenere più
quel settore o quell'altro, ma il problema è che tutti i settori,
se si fanno delle scelte, non si possono sostenere. E allora a
degli auspici che si possono presentare in questo Consiglio,
bisogna legare anche le azioni, come diceva il collega Roscio. Il
momento è diciamo brutale, e purtroppo bisogna dire che cosa si
mantiene e cosa si taglia.
Dovremmo incominciare a fare questo ragionamento, in quest'aula:
cosa si mantiene e cosa si taglia, perché ha detto bene il collega
Laurent, come altri, il concetto che il bilancio è sempre più
magro...non è che noi ci possiamo mettere a stampare banconote, no?
Anche perché rischieremmo altri provvedimenti da parte di altre
istituzioni, e quindi credo che alla fine noi dobbiamo sapere
quello che abbiamo e dobbiamo vedere che cosa mantenere e cosa
tagliare. Il problema è che non parliamo mai di che cosa tagliare o
parliamo delle cose minimali. Per rientrare nei conti bisogna
tagliare delle cose molto pesanti e quindi, questi 5 concetti - con
sfaccettature diverse, per evitare la polemica - li condividiamo e
vanno affrontati.
Una cosa sola sui servizi: condividiamo anche noi, come
movimento Stella Alpina, che sono i primi ad essere mantenuti,
perché abbiamo molti servizi eccellenti e altri vanno invece
migliorati. Il vero problema, qui, Fontana, è che ci ricolleghiamo
a quello che è l'azione statale! Dal 2012, soprattutto con
l'avvento dei costi standard, qualcuno ci dice: "i servizi sono
troppo in alto, dovete tagliarli", ma non qualcuno che abita qui,
qualcuno che abita a Roma! Ma questo non lo dice la politica, lo
dicono tutti i dirigenti che stanno discutendo con la dirigenza
dello Stato! Non è un discorso della politica, e di questo noi
dobbiamo prenderne atto, purtroppo, Fontana, dico purtroppo! Però
questa è una scelta che ci viene imposta. Sul discorso del vostro
documento, io posso ribadire qui che in merito all'intervista del
nostro Presidente: "Ascolteremo le proposte della minoranza", noi
le stiamo ascoltando, perché è giusto ascoltare tutto e tutti e
fare delle riflessioni.
Il vostro documento è quindi certamente importante, merita un
confronto soprattutto con i nostri organismi. La Stella Alpina ha
degli organismi, di movimento, movimento politico e amministrativo,
organismi che ci hanno aiutato a fare un programma, persone che
hanno aiutato il movimento a fare un programma, di Stella Alpina,
certamente ma anche di maggioranza, e quindi noi apriremo un
confronto all'interno del nostro movimento su queste questioni e su
questi auspici. Molti dei vostri auspici posso dire che sono anche
condivisibili già da ora, perché, onestamente, se guardiamo il
programma un po' di tutti, l'ha detto già qualcun altro, anche i
colleghi della maggioranza, sono già presenti, magari con delle
virgole diverse, ma il concetto è già presente nei programmi delle
due coalizioni più importanti...non mi ricordo del Movimento Cinque
Stelle, ma nei programmi delle due coalizioni presenti qui, in
aula, erano già presenti concetti, con delle nozioni un po'
diverse. Su altri si possono anche fare delle riflessioni, perché
riflettere non guasta, non vuol dire condividere, non vuol dire
accettare, ma non guasta.
Voglio fare tre esempi, però, per dire che non è che si devono
fare solo interventi di tipo politico, in questo momento bisogna
anche fare interventi di sostanza. La legge elettorale: io credo
che chi sta fuori da quest'aula, i cittadini, abbiano altri
problemi prima delle legge elettorale. Allora il problema è...e
guardo i "Cinque Stelle", perché questa è la cosa che condivido con
loro...il ragionamento qual è? Non è perché ci chiamano "Stella
Uno" e "Stella Cinque", ma allora il problema è che avremmo anche
delle
impasse
rispetto all'andamento della legge elettorale.
Lo Stato sta dando dei principi alle leggi elettorali...qualcuno
dice per non controllare il potenziale controllo del voto e le
preferenze... Ricordate che sta andando avanti il discorso delle
preferenze plurime, perché si deve scegliere anche il discorso di
genere; quindi, se noi andassimo alla preferenza unica, cosa
diciamo all'elettore? Entriamo in cabina e questo elettore vota
donna e l'altro elettore vota uomo? No, vorrei capire...
Rispetto al territorio, prendo atto e con soddisfazione del
pensiero che il collega Roscio ha detto, e cioè: sì al paesaggio,
ma anche all'uomo. È un'affermazione molto importante, perché oggi,
quando parlavamo di ambiente, guardavamo sempre a certe
esagerazioni, come ci sono state esagerazioni in passato a non
rispettare l'ambiente. Dobbiamo essere tutti ambientalisti, ma
dobbiamo essere anche tutti, come ha detto Roscio, per il rispetto
della persona e del lavoro.
Ultima questione che volevo toccare è quella delle grandi opere.
Su questa cosa, voi lo sapete, sono già venuto in commissione. Il
nostro movimento, ma anche la maggioranza ha portato avanti la
linea di limitare al minimo queste opere; se io leggo il punto 4 -
lo leggevo mentre vi ascoltavo - voi dite:
"Per l'Università,
l'Ospedale, l'Archivio regionale e l'Aeroporto è necessario quindi
analizzare attentamente i costi di investimento e la loro incidenza
su tutti i bilanci regionali"
. Ora, se andate a prendere le
delibere degli ultimi anni, questi passaggi ci sono, ma bisogna
anche essere onesti tra di noi: quattro di queste tre cose sono
partite 7-8-10-12 anni fa! E quindi abbiamo una responsabilità,
che, come chi ha detto prima - mi sembra Chatrian - non possiamo
dimenticare gli atti, chi si alterna ad amministrare deve parlare
per atti!
Condivido però - e qui mi sembra che Laurent abbia lanciato
questa battuta - che spetta alla maggioranza garantire i numeri.
Questo è evidente, ce lo diciamo tutti all'interno della
maggioranza, non credo che sia il "segreto di Pulcinella", ma devo
prendere atto che il Consigliere Laurent ci dà un
assist
per
dire che l'opposizione è incollata e sta insieme anche grazie a
questa maggioranza, quindi prendo atto di questo. Mi dispiace,
invece, un po' il pensiero che "non ci saremo più per nessun
procedimento amministrativo se non si fanno certi ragionamenti"
quindi potremmo discutere, ma..."noi usciremmo" e quant'altro.
Finisco, chiedo cinque minuti come secondo intervento, grazie...
Credo che il primo obiettivo sia quindi la difesa della nostra
Autonomia,
in primis
l'attacco al Titolo V. Voglio solo
ricordare, per chi ci ascolta, che nel Titolo V, sintetizzo, alcuni
temi ci vengono - uso un termine forte come quelli dei "Cinque
Stelle" - "espropriati" in maniera pratica: il tema delle acque, il
tema della scuola, il tema dei trasporti, il tema sull'ordinamento
degli Enti locali, e così via, quindi è svuotata completamente
quella che è l'autonomia e la funzione del Consiglio regionale.
Credo pertanto che questo sia un obiettivo veramente da mettere in
cima alla lista.
L'altra questione è trovare una soluzione, perché se non si
trova questa soluzione è chiaro che dovremmo andare alle elezioni
anticipate. Se non troviamo una soluzione al confronto, saranno
inevitabili, essendo comunque coscienti...purtroppo avremo due
problematiche: uno stand-by di quello che si potrebbe ancora fare a
livello amministrativo, e quindi le poche risposte che si
riuscirebbero ancora a dare al territorio e ai cittadini...perché
voi sapete che i tempi delle elezioni sono di 4-5 mesi e mezzo tra
tutta la procedura, e quindi arriveremmo alla fine
dell'estate-inizio autunno, per dire: "abbiamo perso il 2014"...e
un'altra questione è quella che diceva benissimo la collega Morelli
nel suo intervento, perché mi è rimasto molto a cuore: è il fatto
di spaccare ancora di più questa comunità, perché noi la
spaccheremo veramente come una mela. Quindi, prima di fare un
ragionamento del genere, se, come tutti diciamo, dobbiamo guardare
a chi sta fuori da quest'aula, credo che non faremmo un buon
servizio alla nostra gente.
Presidente -
Ci sono altre richieste d'intervento?
Colleghi è l'una, ma mi pare che ci sia l'accordo per continuare e
vedere se riusciamo a concludere la discussione su questo
argomento. Va bene? La parola al Presidente Rollandin.
Rollandin (UV) -
Oui, merci Présidente.
L'intervention au début de cette séance du collègue Ego Perron
avait, je crois, d'une façon très ponctuelle, examiné le thème
d'aujourd'hui. On a accepté la présentation d'un document, ici,
d'une façon irrituelle, comme il a été dit, pour ouvrir un débat
sur des thèmes politiques qui ont été présentés. Et la conclusion
de Ego a été justement: il faut avoir le temps pour y réfléchir,
pour examiner les différents thèmes qui ont été présentés, en
sachant qu'il s'agit d'un ensemble de thèmes spécifiques qui vont
dans une certaine direction. J'ai apprécié une série
d'interventions, mais je n'ai pas compris, à la fin, ce qu'a dit le
collègue Ferrero, il a dit: c'est le
programma
, ce document
c'est le
programma
Cinque Stelle
, il faut le prendre
comme ça, si on veut ajouter quelque chose, mais c'est le
programme... De la part de quelqu'un d'autre j'ai entendu une
attitude un peu différente, dans le sens que c'est une possibilité
de discuter sur un thème. Je crois qu'aujourd'hui la base est - que
l'on veuille ou pas - qu'il y a eu, après les élections, une
majorité qui a pris en charge la gestion de l'Administration
régionale.
Il y a eu, dans ces derniers temps, la difficulté liée à un vote
qui a fait cette invitation au Gouvernement. Le Gouvernement, comme
je le répète, a dit qu'il est disponible au moment où il y aura des
alternatives ou des possibilités, comme on dit d'avoir un système
différent du point de vue numérique, c'est évident que de notre
part il n'y aura pas de problèmes. Alors, le fait de continuer à
dire qu'on veut rester ici...ce n'est pas qu'on veut rester ici, je
crois que, jusqu'au moment où il n'y aura pas l'alternative...c'est
dans le système d'une loi que nous n'avons pas voté, nous, elle a
été votée à son temps, on pourra changer, modifier, mais le système
est le suivant.
Allora credo che non sia giusto continuare a dire "ma non
volete...": non stiamo facendo null'altro che dare esecuzione al
mandato che ci è stato dato...ci viene anche rimproverato che in
questi ultimi tempi noi abbiamo liquidato una serie di questioni
inerenti al passato...ma è un mandato che è venuto da questo
Consiglio e di cui noi siamo coscienti! Noi siamo coscienti, perché
dopo aver risolto il Patto di stabilità, che si è risolto solo 15
giorni fa, abbiamo potuto pagare...secondo quello che è previsto,
abbiamo potuto pagare dopo che c'è stata la delibera che ha
previsto una serie di interventi, e quindi gli altri sono
conseguenti...adesso questo diventa un momento difficile! Ora credo
che su questo noi non riteniamo di dover andare oltre nelle
spiegazioni, sono le spiegazioni che si legano all'approvazione
dell'atto essenziale dell'Amministrazione regionale, che è il
bilancio per il 2014, che chiaramente va rivisto in senso
restrittivo nel momento in cui noi, precauzionalmente, andiamo a
immaginare che finché non è superato il problema del Patto di
stabilità 2014 ci possono essere delle problematiche. Per il resto,
noi abbiamo seguito questo tipo di azione e continueremo a eseguire
i mandati a noi conferiti per il rispetto dell'attività che deve
essere in qualche modo portata avanti. Questo è quello che viene
fatto, nulla di più! Ecco perché noi siamo disponibili al dialogo.
Noi non abbiamo cercato soluzioni alternative legate alla persona A
o alla persona B; noi riteniamo che il progetto politico che è
stato presentato lo stiamo portando avanti, anche rispettando
quella che è stata la volontà popolare, con quello che è stato il
problema dei rifiuti, che dovrebbe essere riconosciuto - lo abbiamo
detto dall'inizio, e stiamo lavorando su questo - e così per tutti
gli altri temi.
Chiaramente non posso rispondere puntualmente a ognuno, perché
sono state dette anche una serie di inesattezze su alcuni temi
importanti, su quello che non si sta facendo. Noi stiamo facendo
puntualmente tutto quello che, come programma, abbiamo presentato
nei singoli settori; poi è chiaro che c'è un rallentamento da un
punto di vista legislativo, anche perché le leggi ci sono...alcune
leggi che sono state presentate, se si vorrà, si analizzeranno, e
noi le porteremo puntualmente all'attenzione del Consiglio.
Grazie.
Presidente -
Per il secondo intervento, la parola al
collega Nogara.
Nogara (UVP) -
Vede, Presidente...o Consigliere, come la
possiamo chiamare...è quello che le ho detto prima, come da quando
abbiamo iniziato la legislatura e lei continua a fare: quando le fa
comodo qualche legge, lei dice che questa legge è valida e l'hanno
votata altri e tutto... Ma io le chiedo: sulle leggi
statutarie...la legge regionale 7 agosto 2007 n. 21, questa,
secondo lei, è una legge che bisogna buttare via a seconda...?
Anzi, questa legge c'è! Allora, a un certo punto, all'articolo 7,
qui c'è proprio scritto che se lei viene messo in minoranza qua,
nel Consiglio regionale, lei deve dare le dimissioni e deve dare al
Vicepresidente la Presidenza! Allora...ma legga, è qua, c'è
scritto, c'è scritto tutto quello che vuole!
Allora, quando a lei fa comodo...come per i cantieri forestali,
e come le avrò detto 50 volte, lei continua per la sua strada a
dire che non è vero, che avete fatto persino ricorso e avete vinto
il ricorso, perché voi dovevate già nel 2010 vedere che non c'era
bisogno di lasciarli a casa...quello che le fa comodo lei lo dice,
quello che non le fa comodo non lo dice! Qua c'è una legge che è la
legge sui regolamenti statutari che dice questo! Poi, quando lei si
riferisce ai finanziamenti che dovevamo dare per i contributi, qua,
in quest'aula, si è deciso che quei soldi non sarebbero arrivati
dal bilancio della Regione, ma sarebbero stati soldi che arrivavano
dalla gestione speciale, e quei soldi c'erano tutti, e di là,
nell'altra sala, con Bieler, Bieler ha detto che 20 milioni si
davano subito e 20 milioni si davano in un secondo tempo, perché
non dovevamo subito fare questa cosa! Adesso no, è cambiato tutto,
ha deciso...no, guardi che c'eravamo tutti di là, eh, c'erano tutti
i Capigruppo e c'era anche lei, e lei l'ha detto, ha detto:
"benissimo, così va bene"! Eppure ha subito cambiato tutto, in sede
di Giunta, come sta cercando di fare adesso, tutte le delibere che
state facendo, visto che ha detto che noi abbiamo bloccato...
Voi, in Giunta, state andando come dei treni e state spendendo
tutto lo spendibile e questo, secondo lei, è non funzionare allora?
Ma sì, state spendendo, state spendendo alla grande quello che si
può spendere! E tutte le nomine che sta facendo? Ah, quella è a
scadenza, certo, sì...senta, qua adesso le portiamo tutti i
documenti, perché mi ricordo che poco tempo fa, qui, lei ha detto
che qua bisognava fare chiarezza sulla CVA e tutto...infatti siamo
arrivati fino a un certo punto, ma quando lei ha deciso che CVA non
ci doveva più dare informazioni perché sennò venivano fuori tutti i
vari...ha poco da fare quella faccia...tutti gli scheletri che
abbiamo negli armadi...noi, da CVA, non abbiamo avuto più nessuna
informazione e non ci hanno più dato niente...vedremo, speriamo che
ci dicano ancora qualcosa! Ecco, probabilmente è proprio per questo
che forse lei non vuole più andare avanti, che non si vuole
scollare da lì, perché ha paura che tutte le cose che sono state
fatte in un certo modo, in questi anni, in questa Regione, da
adesso in avanti vengano fuori! È questo che lei non vuole far
venire fuori, ed è per quello che non dà le dimissioni! Grazie.
Président -
Pour la deuxième intervention, la parole au
collègue Donzel.
Donzel (PD-SIN.VDA) -
Io prendo atto che, se qualche voce
di buon senso si era alzata dalle file della maggioranza, gli
interventi dei big, di quelli che contano, di Stella Alpina e
Union, quindi del vecchio del vecchio della politica valdostana,
quelli che qui stazionano da secoli in questo Consiglio regionale,
hanno stroncato tutti i buoni propositi, perché l'intervento
dell'Assessore Marco Viérin è stato devastante nella sua nudità,
nel senso che ha avuto anche la faccia tosta di alterare il senso
del nostro documento, di pigliare qua e là quattro interventi del
collega Roscio per dire: "con qualcuno stiamo dialogando", ma
falsando il senso profondo del nostro documento e andando avanti a
testa bassa nel dire le solite "fregnacce", fregnacce che ci venite
a dire ormai da mesi: "qui non ci sono più soldi"...ma come non ci
sono più soldi?
E questa delibera, Assessore Marco Viérin, Presidente Rollandin,
700 mila euro alla COUP, per la gestione della COUP, quando
dell'Ospedale non sappiamo neanche che si fa...28 marzo! Ci sono
montagne di delibere da citare così! Alla 3Bite, avanti...cosa
diamo agli amici perché si preparino a farvi la campagna
elettorale? Delibera pronta, state finanziando quelli che vi fanno
la campagna elettorale, volete resistere mesi e mesi lì per
finanziarvi la campagna elettorale coi soldi dei valdostani per
mantenere i vostri amici! Dite che attuate...Presidente Rollandin,
dice che lei attua le cose decise in Consiglio? Ma chi prende
ancora in giro? Lei sta difendendo Frigerio, sta difendendo quelli
che le daranno i soldi per farsi la sua campagna elettorale
personale, per tornare qui e dire: "io ho 10 mila preferenze",
quando saprà benissimo che noi non avremo 10 mila preferenze! Ma
lei ha fallito il suo progetto politico, è un progetto di pochi,
glielo ripetiamo dall'inizio: questo progetto è "pochi ricchi in
Valle d'Aosta" con tanta gente fuori a chiedere l'elemosina! Non è
la Valle d'Aosta che vogliamo, non vogliamo questa autonomia! È
inutile che ci tirate fuori il Titolo V, la difesa della
Petite
Patrie
, l'avete svenduta a Berlusconi per tenervi quei posti,
quelle poltrone, e adesso tirate fuori il Titolo V e votate Renzi,
e votate tutto quello che vi serve al momento opportuno!
Non avete nessuna credibilità in questa battaglia, state
portando a fondo la Valle d'Aosta e vi incaponite a dire: "prendete
questo documento e andare a parlarne fuori, nei nostri movimenti",
la vecchia politica...così Pastoret, che ha perso ogni visibilità e
credibilità, trova 3-4 giornalisti per vedere chi è che gli va a
parlare. Ma di noi, del PD-Sinistra VdA, bene comune, non c'è
nessuno che va a parlare con Pastoret e Martin, mettetevelo bene in
testa...dimettetevi! Dimettetevi, e allora si riapre una fase
politica, sennò ne parleremo nei comizi elettorali e andremo con le
vostre delibere, ma questa volta queste delibere qua rischiano
veramente di portare l'attenzione della Corte dei Conti in Valle
d'Aosta! Questa volta state giocando pesante, perché guardate che
ci sono indagini su tutte le società partecipate, state facendo un
danno alla Valle d'Aosta, perché non è che colpiscono voi,
colpiscono la Valle d'Aosta, colpiscono gli interessi dei
valdostani!
State attenti a quello che fate - e guardo gli altri Assessori -
e state attenti a quello che state firmando in questo periodo,
perché avete, dopo un sonno di 8 mesi...l'accelerazione di questo
mese, delibere a gogò, è campagna elettorale, nessuno è stupido,
state cercando di raccontare in giro ai commercianti con l'acqua
alla gola: "no, ma noi vogliamo un Governo di larghe intese"...ma
voi non volete nessun Governo di larghe intese! Voi volete le
elezioni per andare a ricontarvi e ritornare qui, con il vostro
potere ricattatorio, perché sapete che avete 60 Sindaci e che se
andiamo alle comunali del 2015 non vi rimane più niente! Allora
volete fare la campagna elettorale coi Sindaci pagati dai
valdostani, con gli Assessori comunali che avete ancora pagati dai
valdostani. Volete fare la campagna elettorale coi soldi della
gente che fa la fame, che non riesce a pagare gli affitti, che non
riesce a trovare un posto di lavoro e pensate, con la gente alle
strette, che qualcuno, naturalmente in difficoltà, ancora vi darà
la credibilità! Ce l'avete fatta a ingannare gli operai forestali,
ce l'avete fatta ingannare quelli del Casinò, pensato di nuovo di
salvarvi con qualche bufala e con questo grande sperpero di
denaro.
Faremo una battaglia come non abbiamo fatto! Andremo casa per
casa, se serve, a spiegare la verità, come ha detto il collega
Chatrian, persona per persona spiegheremo come stanno le cose, e
vedremo, alla fine, chi la vince in questa battaglia assurda che
state facendo! State facendo un danno incredibile alla credibilità
della Valle d'Aosta. Con che coraggio un Governo dimissionario va a
parlare di difesa dell'Autonomia, a incontrare altri Presidenti di
Regioni, altri Presidenti del Consiglio, senza neanche dei mandati
dell'Assemblea? Non avete nessuna credibilità, non rappresentate
più il popolo valdostano!
Presidente -
La parola al collega Cognetta.
Cognetta (M5S) -
Grazie Presidente.
Consigliere Rollandin, lei è sempre molto bravo a spostare
l'attenzione, è davvero una sua caratteristica. Devo ammettere che
poi qualche collega dell'opposizione, diciamo così, viene tratto in
inganno, sia dall'intervento che ha fatto il Consigliere Marco
Viérin, sia dal suo. Vede, non c'è acredine, perché questi
giochetti a noi ci fanno veramente sorridere, come avete fatto voi
quando avete visto le reazioni dei miei colleghi.
Allora, la faccenda è molto semplice. Abbiamo fatto una
proposta, un progetto, siamo disposti a spiegarvelo, come abbiamo
detto, siamo disposti a migliorarlo aggiungendo delle cose che
magari mancano...stante il fatto che ve ne dovete andare, perché
abbiamo votato e avete perso, e quindi dovete andare a casa, stante
questo fatto, dicevo...e possiamo dare una prospettiva; invece voi
giocate a riportare la discussione al muro contro muro, perché vi
fa comodo, perché così vi impacchettate le truppe. Noi, come vede,
non ci siamo cascati tanto. Quindi va bene per gli abboccamenti, va
bene per le discussioni, va bene per quello che vuole, ma il fatto
di oggi, il fatto è che dovete parlare di questa roba qui. Lo
dovete analizzare come Consiglieri, lo dovete analizzare come
partiti, lo dovete analizzare come persone, lo sottoporremo alla
popolazione...faremo tutto quello che dovremo fare, però voi avete
perso un voto chiaro e dovete mollarla lì di occupare abusivamente
certi posti. Chiaro? È chiaro per tutti? O c'è ancora qualcuno che
ha un dubbio? A parte lei, Presidente Rollandin, e a parte lei,
Assessore...scusino, "ex" ed "ex Assessore Marco Viérin"...e
chiaramente i vostri amici, perché voi avete chiara una cosa: a voi
non ve ne frega nulla, a voi la cosa che vi interessa è la sedia, e
noi l'abbiamo detto in tutti i modi possibili e immaginabili. E
allora fate questi giochetti in aula, e poi andate dai vostri a
dire: "Vedi? Sono arrabbiati neri, chissà dopo cosa fanno"! Dopo
magari facciamo un po' di pulizia, come hanno detto giustamente i
colleghi, e magari rimettiamo un po' a posto le cose in questa
Regione...quindi, per favore, non giocate più in questo modo!
Per quanto ci riguarda, mi sembra che la discussione sia stata
lunga, esaustiva, esauriente; vi abbiamo dato tutte le possibilità
per parlare, quindi io e il collega Ferrero andiamo a pranzo,
perché, sinceramente, da questo momento in avanti non c'è
null'altro da aggiungere. Grazie.
Presidente -
Collega Chatrian, lei ha già fatto il
secondo intervento, è per...se volete deroghiamo di qualche minuto,
però vale per tutti, non per uno solo, eh. Va bene. Due minuti,
collega Chatrian...prego.
Chatrian (ALPE) -
Sì, brevissimo, Presidente.
Per la prima volta, in questi 9 mesi, mi sembra che il
Presidente, ex Presidente della Regione, sia intervenuto in quanto
Consigliere, prima volta...
Non prendete in giro in questo caso il Consiglio regionale,
insieme non prendiamo in giro i valdostani. Penso che l'unica cosa
che rimane siano le dimissioni, colleghi...collega Fosson, collega
Bianchi, collega Marguerettaz, collega Testolin, collega Farcoz,
collega Viérin, collega Marquis e collega Baccega. Il pubblico
parla tramite atti amministrativi, e c'è un invito: date le
dimissioni.
Oggi noi vi abbiamo portato questo contributo per il
domani...per favore, mi sembra che il Presidente, ex Presidente
Rollandin, oggi abbia parlato da Consigliere regionale.
Presidente -
Ci sono altre richieste d'intervento? La
parola, per il secondo intervento, al collega Gerandin.
Gerandin (UVP) -
Merci Madame la Présidente. Solo per un
po' di chiarezza, perché veramente gli equivoci non mi
piacciono.
Parto da quello che ha detto lei, collega Viérin, nel senso che
è vergognoso che lei venga e replichi dicendoci che cosa si tiene e
che cosa si taglia. Lo ritengo vergognoso, perché noi, in questi
mesi, abbiamo sempre cercato di fare un'azione propositiva; abbiamo
provato, perché forse con la nostra esperienza anche negli Enti
locali o nell'Amministrazione pubblica capiamo quelle che sono le
difficoltà legate al bilancio. Noi abbiamo sempre fatto delle
richieste a saldi invariati; per cui lei, veramente, non si
permetta più di dire che noi non siamo chiari e non siamo chiari
soprattutto nel dire che cosa si taglia e che cosa si tiene. Per
quello che riguarda il riflettere, non basta, e posso dirle che
avete riflettuto 10 mesi e che avete risolto nulla, per cui l'unica
cosa intelligente da fare è veramente rassegnare le dimissioni.
Per quello che riguarda lei, collega Rollandin, quando parla di
Governo disponibile a dimettersi purché si presenti
un'alternativa...perché noi facciamo riferimento all'articolo 7, e
quando lei parla di "un'alternativa", io le ricordo che non è che
il Governo è disponibile, il Governo cessa dalla carica se c'è
un'alternativa, per cui non dobbiamo ringraziarla! È chiaro il
concetto? Non dobbiamo ringraziarla perché cessa! L'articolo 5 dice
"cessa dalla carica", per cui vogliamo precisare la grande
differenza.
Per quello che riguarda la liquidazione del pregresso, sul
mandato del Consiglio, ebbene, in questo momento voi avete fatto
l'esatto opposto, perché il mandato del Consiglio è quello che le
ha ricordato il collega Nogara! Il mandato che avevate del
Consiglio era quello di dare atto ai 20 milioni, con l'impegno
politico, preciso, di recuperare il rimanente...allora si parlava
di 20, adesso probabilmente saranno sufficienti 19 o 18 e 900, ma
voi avete disatteso a quanto detto dal Consiglio approvando la
delibera, quella delibera vergognosa di cui ho parlato prima,
quella delibera in cui ci saremmo almeno aspettati il voto
contrario dell'Assessore! Invece non solo ha condiviso la delibera,
ha pure mandato la circolare, una circolare che, le ripeto,
Assessore - e se lei si è offeso ne sono onorato, ne sono onorato
se lei si è offeso - la rende vergognosa di fronte alla categoria
che lei rappresenta, alla categoria alla quale lei dovrebbe dare
risposte! Per cui, veramente, chi le dice che state raspando il
barile dice la verità, perché quello che dobbiamo dire e che la
gente deve sapere è che, da adesso in avanti - e lo dico
chiaramente - se perderemo fondi europei sarà colpa vostra, se non
ci saranno variazioni di bilancio sarà colpa vostra, se non ci sarà
assestamento di bilancio sarà colpa vostra, se gli operai forestali
e i cantieri non partiranno sarà colpa vostra, perché questa è la
verità, è questa la verità! Senza gli atti in Consiglio voi non
siete più in grado di elargire nulla, salvo prendere qualche tempo,
come ha detto qualcuno che mi ha preceduto, per continuare nelle
nomine e continuare a dare il contentino a quelli che dovete ancora
sistemare, a coloro ai quali dovete dei favori...debiti elettorali,
senz'altro, ma anche debiti in prospettiva futura, perché il
collega Donzel l'ha detto: bisogna seminare per raccogliere.
E allora ritorno a quell'atto che ritengo vergognoso, quella
proposta che avete fatto sugli Enti locali, e concludo. Abbiamo
chiaro qual è il percorso che avete ipotizzato: dovete reintrodurre
l'Ente intermedio, l'Ente di governo intermedio, volete che la
Valle d'Aosta sia ridotta alle vostre famose
Communautés de
Communes
, 15 o giù di là
Communautés de Communes
,
metterete i vostri amici, quelli che dovete sistemare a controllare
questo. Se lei rimarrà Presidente, collega Rollandin, controllerà
l'INVA, quella che si occuperà dei lavori, così avrete di nuovo
impacchettato il sistema degli Enti locali, messo sotto controllo
le poche risorse che ci sono. È chiaro il concetto! È chiarissimo
il percorso, lo dico pubblicamente, perché è l'assoluta verità!
Degli Enti locali a voi non ne può fregar di meno! Vi interessano
quali Enti di controllo per continuare a fare le assegnazioni e
soprattutto le aggiudicazioni dei lavori come avete fatto
sinora.
Concludo con il fatto che le categorie economiche, che abbiamo
incontrato anche noi...ma che abbiamo incontrato come eletti, e non
come forze politiche...l'hanno chiaramente sbugiardata su uno dei
suoi punti forti: quello della Centrale Unica di Committenza. Ci
hanno detto: "non ne vogliamo sapere"...non ne vogliamo sapere!
Allora, anche qua, avete cercato di prendere per il naso i
valdostani, ma qualcuno finalmente ha cominciato ad aprire gli
occhi.
Président -
Pour la deuxième intervention, la parole à la
collègue Fontana.
Fontana (PD-SIN.VDA) -
Grazie Presidente.
Voglio rispondere a Marco Viérin sulla questione della sanità.
Lei viene a dire che bisogna prendere atto che a livello nazionale
hanno tagliato i fondi...è vero, ma le scelte, le scelte - se
bisogna fare la scelta sui servizi, o pagare degli affitti
esorbitanti, o pagare delle consulenze - vengono fatte qui, non
vengono fatte a livello nazionale, non mi sembra di aver capito
male! Una volta ne andavamo fieri di questi servizi, chieda al
collega Baccega...quando eravamo al Comune di Aosta, era un fiore
all'occhiello la sanità! Adesso, invece, dobbiamo tagliare e
dobbiamo dare quei servizi con le risorse che abbiamo. Io voglio
invece fare una scelta sui servizi e lasciare indietro gli affitti,
le consulenze...risparmiare dove si deve, ma sui servizi bisogna
dare servizi di qualità. Ci tenevo a dirlo perché questa è una
vergogna.
Président -
Pour la deuxième intervention, la parole au
collègue Fabbri.
Fabbri (UVP) -
Oui, merci.
Voglio riprendere quello che diceva la collega Fontana al
Consigliere Viérin. Per quanto riguarda la sanità, Consigliere
Viérin, noi abbiamo autonomia gestionale per la sanità, siamo solo
tenuti a rispettare i LEA e, per quanto riguarda invece i costi
standard...non sono ancora stati stabiliti! E quindi non può
addossare questa cosa a questo fatto!
Inoltre, vorrei anch'io di nuovo insistere sulla pervicacia di
questa Giunta e del suo Presidente, sul
vulnus
che sta
creando nella nostra democrazia. Signori, siete sfiduciati, non
avete la maggioranza, abbiate la correttezza di dimettervi!
Président -
Pour la deuxième intervention, la parole à la
collègue Morelli.
Morelli (ALPE) -
Merci Madame la Présidente.
Molto brevemente, perché credo che non ci sia più molto da dire.
Se, da una parte, abbiamo apprezzato quanto meno l'onestà
intellettuale dei Consiglieri di maggioranza che sono intervenuti -
e sono intervenuti nel merito, anche ammettendo che stanno vivendo
un malessere, un disagio, e quindi abbozzando anche onestamente una
sorta di autocritica - allo stesso modo non possiamo accettare la
replica del Governo.
Ma io chiedo: Assessori di lungo corso, oppure Assessori di
fresca nomina che possono avere una carriera davanti a loro, ma si
sentono rappresentati, anche gli altri, dalle repliche del
Presidente Rollandin e dal discorso di Marco Viérin che hanno
cercato soltanto di deviare? Ma rispondete nel merito delle
questioni! Siete un Governo delegittimato, date le dimissioni! È
l'unica cosa che potete fare, dignitosamente, date le dimissioni! E
poi, e poi ci confrontiamo sulle proposte, ma solo dopo. Evitate di
fare queste figure meschine, perché la gente ci guarda, ci segue!
Io non credo di avere altro da aggiungere.
Presidente -
Per il secondo intervento, la parola alla
collega Certan.
Certan (ALPE) -
La collega Morelli ha già ben inquadrato
la situazione.
Noi, in questo periodo, abbiamo parlato di Giunta e di Governo
abusivo. Quando c'è uno sfratto e si continua a rimanere perché ci
sono delle motivazioni profonde, si può rimanere per una prima
volta, una seconda, una terza, ma poi ad un certo punto arriva lo
sfratto effettivo. Ecco, io credo che questo lo daranno i cittadini
valdostani, perché credo che di fronte a questo tipo di
atteggiamento, soprattutto da parte della Giunta ci sarà una
reazione, anche da parte dei Consiglieri di maggioranza, ne sono
certa, perché ho lavorato con alcuni in questi mesi e sono sicura
che sui contenuti, sulle azioni progettuali che noi oggi abbiamo
messo in campo...noi tutti Consiglieri di minoranza, non solo
qualche gruppo consiliare ha portato i punti, questi sono punti che
ci caratterizzano tutti e, per alcuni movimenti, ci caratterizzano
da diversi anni. Quindi questi punti saranno - e sono certa -
considerati da altri Consiglieri, perché il tempo, l'ho detto nel
mio primo intervento, è scaduto e sta per scadere.
Presidente -
Ci sono altre richieste, colleghi? Per il
secondo intervento, la parola al collega Bertschy.
Bertschy (UVP) -
Sì, mi dispiace molto quello che è
accaduto nelle repliche. Il dibattito che avremmo avuto il piacere
di fare era evidentemente tutto un altro. Io le dico sinceramente,
Presidente, credo anche per come ci siamo comportati tutti, in
questi mesi, che se da Sindaco mi fosse successa una cosa come
quella che è successa a lei, Presidente, avrei quanto meno
dimissionato in tempo utile, perché quando non si ha più la fiducia
delle persone che si hanno intorno lo si capisce...non dai voti 17
a 18, ma lo si capisce dai comportamenti delle persone, da come le
persone si muovono intorno a noi. Le posso assicurare che questa
fiducia non c'è più. E allora, come tutti i grandi uomini...perché
io penso che per un Presidente, che è stato così a lungo a gestire
una Regione, bisognerebbe anche avere il coraggio a un certo punto
di prendere atto di questa situazione...gliel'ho detto questa
mattina alle 9 di dimettersi e, piuttosto, di ricercare la fiducia,
piuttosto di ricercare la fiducia, ma questo è un atteggiamento
politico.
L'articolo 8, che non viene mai citato qui, è quello dello
scioglimento del Consiglio regionale, 18 dimissioni, contestuali,
in 3 giorni; 17 ci sono, la diciottesima la cerchiamo tra di voi,
oppure, come hanno detto i "Cinque Stelle", la cercheranno loro due
insieme a voi. Tutti le hanno dichiarate le dimissioni, e noi vi
presenteremo un foglio in 5 giorni: 17 dimissioni...mancherà solo
la vostra. E poi cominceremo a presentare le mozioni di sfiducia
agli Assessori, singole, 4-5 colpi decisi, così vedremo pian
pianino chi rimane da quelle parti! Perché se non c'è la volontà di
dialogare e se non c'è la volontà di rispettare le istituzioni, non
c'è altro motivo di lavorare insieme! Siamo deleteri, ci pagano per
niente, siamo delle azioni contrastanti che si fanno del male e non
fanno del bene alla comunità! Basta!
Allora, se chi comanda questo Consiglio, in questo momento qua,
che è il Presidente della Giunta Augusto Rollandin, non vuol
prendere atto che c'è questa situazione, mi dispiace, perché non fa
onore anche alla sua carriera! A volte si può anche fare un passo
indietro per il bene di tutti, non sempre stare davanti a tutti! Il
bene della comunità lo si può fare in più ruoli, l'ho detto prima,
a volte anche a fare il Consigliere e aiutare gli altri...si può,
se questo non è più utile a tutti quanti. E glielo dico con
sincerità, e lo sa che non sono uno che va a toccare gli aspetti
personali delle vicende, ecco, però oggi non sta facendo gli
interessi della nostra comunità, perché è chiaro che lì,
all'interno, non c'è quella fiducia, e neanche là non c'è quella
fiducia.
Abbiamo sentito in questi giorni e visto sui giornali, letto
smentite di cose dette in quest'aula e continuiamo a leggerne delle
altre...non è così che possiamo andare avanti, non è questo il
dialogo! E mi dispiace per la Stella Alpina, ancora una volta
un'occasione per dire bianco e nero non c'è! L'hanno capito tutti
che state lì perché avete tre Assessorati, l'hanno capito tutti che
state lì perché c'è un Vicepresidente, l'hanno capito tutti che
state lì per nominare la gente in Consiglio di amministrazione!
Fate vedere la parte buona di voi, c'è una base vostra, c'è la base
vostra che sta parlando con noi e ci dice: "voteremo voi d'ora in
avanti", ce l'avete quella base lì! Piantatela di stare attaccati a
questi posti, e se mettete la gente in Consiglio di
amministrazione, mettetela a difendere la Valle d'Aosta, uscite da
questa logica, non c'è più bisogno, siamo in crisi! E vi dico: "noi
non lo faremo", lo diciamo qua, che così è registrato, in mediateca
c'è tutto, ma uscite dalla logica di raccontare alla gente che
siete lì per gli interessi della comunità! L'hanno capito tutti che
non è così! Cito un animale di montagna: avete caricato troppo
l'asino, l'asino non va più avanti e, poverino, l'asino, con tutto
il rispetto che ho per quell'asino lì, non ce la fa più, gli avete
succhiato anche il sangue, è fermo lì a metà salita, è fermo a metà
salita e non porta più niente alla nostra comunità! Allora
prendiamone atto, prendiamone atto tutti insieme...ne prenda atto
lei, Presidente, può uscire bene da questa vicenda se fa gli
interessi, per una volta, di tutti!
Presidente -
Ci sono altre richieste d'intervento? La
parola al collega Viérin Laurent.
Viérin L. (UVP) -
Grazie Presidente.
Non pensavo di intervenire, ma per alcune precisazioni che sono
state anticipate da alcuni colleghi, noi abbiamo cercato di
separare questa discussione, Presidente, su due aspetti. Una sul
documento che abbiamo presentato e che è rivolto ai Consiglieri,
quindi anche a voi Governo, che noi riteniamo essere delegittimato,
nel vostro ruolo di Consiglieri, per azzerare questa situazione di
impasse
in cui ci troviamo; quindi è un documento rivolto a
tutti che si dovrà analizzare. Altra cosa, invece, è la situazione
di stallo per un Governo che non si dimette...sono due aspetti
completamente diversi.
Allora, lei, Presidente, non può venire qui a dirci: "noi stiamo
mandando avanti le cose perché il Consiglio le ha votate"...ma solo
certe cose, perché le dimissioni della dirigenza del Casinò sono
state votate da questo Consiglio assieme alle vostre dimissioni, e
quelle non le mandate avanti! Allora, di due cose l'una,
Presidente, noi siamo effettivamente un po' stanchi e stufi di
essere presi in giro. Una volta per tutte lei deve prendere atto
che c'è una situazione che si deve sbloccare, lei deve fare un
passo indietro assieme al suo Governo e, come diceva giustamente il
collega Bertschy, una volta per tutte parlare di politica, e non
facendolo millantando un ruolo che uno non ha più, perché
turberebbe anche delle sensibilità e delle possibilità di dialogo.
Stessa cosa devono fare altri, che effettivamente devono prendere
atto che, in quest'aula, la stessa aula che invocate quando
giustificate delle delibere che state approvando...a
ratificare.
Quindi voi effettivamente state abusando e sfidando le
istituzioni deliberando, ogni venerdì, delle cose che spesso non
sono necessarie, perché noi parliamo di nomine, le assunzioni sono
state citate... Ci fermiamo qui, perché sappiamo che in questi
giorni ci sono altre cose vergognose che stanno succedendo, come
per esempio in CVA, delle nuove commissioni per turbine cinesi, per
sostituire turbine che non funzionavano e che sono, anche quelle,
cinesi...milionate, si parla di più di 20 milioni...o la risultanza
dei viaggi a Macao, che oggi forse si vociferava, e invece sta
diventando concretezza, di certi interessi per quelli di Macao dove
non siete andati a cercare i giocatori, probabilmente, ma degli
acquirenti che stanno venendo in Valle d'Aosta per fare...o
l'autorizzazione della seconda canna del tunnel, qualcuno ne sa
qualcosa, in quest'aula? Si vocifera, sono voci, Presidente, che
lei sicuramente potrà smentire nella sua capacità
comunicativa...per non parlare di tutto il resto che questo
Consiglio oggi non sa e delle azioni in cui non viene
coinvolto.
Allora noi crediamo che in questo momento veramente l'unica
azione per smuovere questa situazione di stallo siano le
dimissioni. Tutti gli altri hanno dato una disponibilità ad
analizzare un documento, ma noi l'abbiamo detto chiaramente: voi
non potete continuare ad usurpare le cariche che non avete più,
perché questo Consiglio ha ratificato le vostre dimissioni. Allora
noi crediamo che oggi, collega La Torre, si possa effettivamente
parlare di "autonomia"...ma di quale autonomia vogliamo parlare,
quando noi stessi non sappiamo rispettare le regole democratiche di
quest'aula? Perché quest'aula è il simbolo dell'Autonomia
valdostana! E se noi, e se noi sfidiamo e non abbiamo rispetto di
quest'aula, che idea abbiamo di autonomia? Che rispetto abbiamo
dell'autonomia? Noi dell'autonomia ce ne freghiamo se abbiamo
questi atteggiamenti! Invece, noi l'autonomia la rispettiamo, ma ci
chiediamo se l'autonomia che vogliamo difendere sia quella che oggi
è portata avanti da questo sistema di potere o sia un'altra
autonomia: quella dei nostri padri fondatori attualizzata al
momento in cui viviamo.
Noi crediamo che l'autonomia non debba essere uno slogan che si
sbandiera poi quando tutto va male...
Presidente
- Concluda, collega...
Viérin L. (UVP)
- ...allora noi non crediamo
nell'autonomia dei grandi interessi, delle grandi opere, della
'ndrangheta e del voto di scambio: questo lo diciamo chiaramente. E
allora noi ci permettiamo di dire che crediamo nel principio di
autonomia che dobbiamo difendere, perché crediamo nelle istituzioni
e crediamo in quest'aula...
Presidente
- Concluda, collega...
Viérin L. (UVP)
- ...Presidente, che anche lei
rappresenta, che anche lei rappresenta! Allora, noi chiediamo
veramente, e concludo Presidente, se c'è ancora un minimo di
libertà di parola in quest'aula...
Presidente
- Ci sono dei tempi, solo per quello
collega...concluda collega, abbiamo derogato tutta la mattina,
concluda. Prego.
Viérin L. (UVP)
- ...Presidente Rini, Presidente Rini,
tutto ciò che stiamo dicendo vale anche per lei, che è un
Presidente delegittimato perché non rispetta quest'aula, allo
stesso modo del Governo, che non lo sta facendo. Quindi,
concludendo, "Presidente", diciamo anche in modo pacato che questa
disponibilità che noi offriamo è una disponibilità trasversale sui
contenuti che abbiamo detto e sulla disponibilità che è effettiva,
ma non ci sentiamo più di essere presi in giro effettivamente con
delle giustificazioni che sono assurde per un Governo
impresentabile e un Governo delegittimato.
Presidente -
Ci sono altri interventi? Non ci sono altre
richieste d'intervento, colleghi? Collega Bertschy. Per mozione
d'ordine? Prego.
Bertschy (UVP) -
Per mozione d'ordine. Come avevamo
anticipato nella Conferenza dei Capigruppo, noi lasceremo l'aula
alla fine il nostro dibattito, e...aspettiamo ancora ansiosi le
dimissioni della Giunta.
Presidente -
Grazie collega. Il collega Bertschy ha
chiesto la parola, per una precisazione sulla mozione d'ordine.
Prego.
Bertschy (UVP) -
Scusi, Presidente. Il collega Perron
diceva, fuori microfono, che ci saremmo detti che ci saremmo
aggiornati e ha ragione, ce ne scusiamo, ma si è allontanato il
collega di "Cinque Stelle", quindi possiamo fare un aggiornamento
nel pomeriggio...no, no, ma è corretto, ci mancherebbe! Grazie.
Presidente -
Grazie per la precisazione, avevo
sollecitato questo incontro.
Bene, colleghi, constatato che siamo alla presenza di 18
Consiglieri, passiamo al punto 2 all'ordine del giorno.
