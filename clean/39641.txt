Classificazione
CASA DA GIOCO



Oggetto del Consiglio n. 2764 del 23 maggio 2017 - Resoconto
OGGETTO N. 2764/XIV - Inizio della discussione generale
congiunta del piano di ristrutturazione aziendale di Casino de la
Vallée S.p.A., ai sensi della legge regionale 10 febbraio 2017, n.
2, e del disegno di legge n. 106 (Disposizioni urgenti per il
finanziamento del piano di ristrutturazione aziendale di Casino de
la Vallée S.p.A., in attuazione della legge regionale 10 febbraio
2017, n. 2).
Rosset (Presidente) -
Punto n. 19.01, che discutiamo,
come concordato in Conferenza dei Capigruppo, insieme al punto n.
19.02. Qualcuno chiede la parola? Ha chiesto la parola il
Consigliere Padovani, ne ha facoltà.
Padovani (GM) -
Il presente disegno di legge costituisce
attuazione della legge regionale 10 febbraio 2017, n. 2,
concernente: "Disposizioni urgenti per il risanamento finanziario
della Casino de la Vallée S.p.A.", approvata all'unanimità dal
Consiglio regionale per garantire un adeguato sostegno finanziario
alla Casino de la Vallée.
La situazione di gravissima crisi finanziaria operativa e
strutturale in cui versa la società impone un deciso cambio di
rotta volto a riqualificare una Casa da gioco ad oggi interamente
pubblica, che, operando in regime di sostanziale privativa
nazionale, conserva potenzialità che devono essere necessariamente
sfruttate, anche per garantire alla Regione le importanti entrate
economiche, dirette e indirette, che da tale settore possono ancora
derivare. La crisi - lo sappiamo - trae origine da scelte non
sufficientemente ponderate, aggravate dal fatto di essere state
effettuate in un momento storico in cui, a fronte della generale
difficoltà del settore del gioco d'azzardo legale italiano,
risultava e risulta ancora più importante improntare, come invece
non è stato fatto, il modello gestionale e le strategie di
marketing
alla massima oculatezza e lungimiranza, al fine di
mantenere e incrementare un adeguato posizionamento di mercato
foriero di ricadute positive sul territorio.
L'avvio nel mese di febbraio della procedura di licenziamento
collettivo per 264 dei 648 dipendenti ci ha restituito, dopo anni
di assenza di progettualità, la fotografia di un fallimento che
obbliga il socio Regione ad un atto di responsabilità per evitare,
nell'ambito di un solido progetto di ristrutturazione aziendale, le
gravi ripercussioni sociali che si avrebbero qualora la predetta
procedura fosse portata avanti. Il primo passo per cercare di
affrontare questa drammatica situazione è stato fatto con
l'approvazione della legge regionale 10 febbraio 2017, n. 2,
approvata all'unanimità dal Consiglio regionale, con la quale si è
voluto dare un chiaro segnale di discontinuità rispetto al passato,
subordinando il sostegno finanziario regionale alla Casino de la
Vallée S.p.A. alla predisposizione da parte della società di un
piano di ristrutturazione aziendale finalizzato alla valorizzazione
degli investimenti e alla riduzione dei costi che assicuri il
raggiungimento dell'equilibrio economico-finanziario, la cui
attuazione deve essere soggetta ad un monitoraggio periodico da
parte del Consiglio regionale.
Detto piano è stato elaborato su impulso del nuovo
Amministratore unico, nominato al vertice della società in data 24
marzo 2017, in collaborazione con un
pool
di professionisti
esperti aziendalisti e giuslavoristi in attuazione di quanto
previsto dalla richiamata legge regionale n. 2/2017. Dopo aver
analizzato i punti di forza e di debolezza della Casa da gioco, il
piano individua le azioni da sviluppare al fine di ottenere una
concreta riduzione dei costi e un miglioramento del
business
. Si tratta di iniziative innovative, che, oltre
alla riorganizzazione delle sale da gioco e al rilancio del
resort & hotel
, individuano, ad esempio, nello sviluppo
del gioco
on line
e virtuale, come peraltro del gioco
lavorato, l'unico che a livello nazionale non conosce crisi, una
possibilità di incremento delle quote di mercato da cui possono
derivare ricadute positive.
Quanto alla ristrutturazione dei costi del personale, il piano,
oltre a prospettare la prosecuzione del cosiddetto "percorso
Fornero" iniziato nel 2015, mira, in linea con quanto auspicato
dalla maggioranza regionale, ad evitare i licenziamenti collettivi
previsti dalla procedura avviata il 20 febbraio 2017. Per
implementare il rilancio e lo sviluppo della società che,
garantendo un incremento dei ricavi ed una riduzione dei costi,
faciliteranno l'accesso al credito bancario, il piano ritiene in
ogni caso necessario un finanziamento pubblico di complessivi 20
milioni di euro, la cui erogazione, coerentemente con quanto
previsto dalla legge regionale n. 2/2017, resta strettamente
subordinata alla verifica dello stato di attuazione delle azioni
previste. Ciò rappresenta un importante segnale di discontinuità
rispetto al passato, perché significa che il socio Regione, fatto
salvo l'anticipo necessario per garantire l'immediato avvio
dell'attuazione delle iniziative previste dal piano, non potrà più
essere chiamato ad erogare finanziamenti non direttamente connessi
e conseguenti alla concreta realizzazione delle misure di rilancio,
sviluppo e ristrutturazione che lo stesso Consiglio regionale sarà
chiamato a verificare. Lo scopo è quindi quello di avviare una
riforma del modello di gestione e di controllo che scongiuri
interventi slegati da una seria programmazione aziendale che
riguardi il futuro.
Il presente disegno di legge, in considerazione degli interventi
prospettati dal piano di rilancio e sviluppo, autorizza la Regione
a sottoscrivere un versamento in conto capitale di 20 milioni di
euro alla società Casino de la Vallée da versare per il tramite di
Finaosta in tre
tranche
in considerazione dell'effettivo
stato di attuazione del piano di ristrutturazione aziendale, in
relazione sia alla prevista riduzione dei costi, sia alla
programmata realizzazione delle attività di sviluppo e di
investimento dirette all'incremento di redditività aziendale.
Il presente disegno di legge si compone di tre articoli.
L'articolo 1, al comma 1, autorizza la Regione a sostenere
finanziariamente la Casino de la Vallée nelle iniziative di
riduzione dei costi, di sviluppo e di valorizzazione degli
investimenti previste dal piano della ristrutturazione aziendale in
attuazione della legge regionale n. 2/2017 mediante un versamento
in conto capitale per euro 14 milioni per l'anno 2017 ed euro 6
milioni per l'anno 2018. Il comma 2 del medesimo articolo dilaziona
il versamento in tre distinti momenti: all'atto della
sottoscrizione, al 30 settembre 2017 e al 30 giugno 2018, sulla
base della programmazione, anche temporale, contemplata nel piano
di ristrutturazione aziendale, che, come detto, indica le azioni da
intraprendere subordinando alla loro concreta verifica l'erogazione
del finanziamento pubblico. Al comma 3 è prevista la concessione di
garanzie fideiussorie a sostegno degli affidamenti bancari della
società, correlati agli oneri da essa sostenuti per l'avvio degli
interventi previsti dal piano. L'articolo 2 reca le occorrenti
disposizioni finanziarie. L'articolo 3 reca infine la dichiarazione
d'urgenza.
Sono stati poi presentati due emendamenti dall'Assessore
Chatrian, che posso cominciare ad illustrare. L'emendamento n. 1
aggiunge, dopo il comma 2 dell'articolo 1, il comma 2bis, che dice:
"la Regione, ove occorra, è inoltre autorizzata, per il tramite di
Finaosta, a concedere una garanzia, nel limite di euro 7,2 milioni
a sostegno di nuovi affidamenti bancari per l'attuazione del piano
di ristrutturazione aziendale, a mezzo di fideiussione con durata
massima fino al 31 dicembre, con rinuncia espressa alla preventiva
escussione del debitore principale, mediante accantonamento, per
pari importo, a valere sulle risorse del fondo di dotazione della
gestione speciale costituito presso Finaosta ai sensi dell'articolo
6 della legge regionale 16 marzo 2006...".
Mentre l'emendamento n. 2 al comma 1 dell'articolo 2 prevede che
le parole: "ai sensi dell'articolo 6 della legge regionale 16 marzo
2006, n. 7 (Nuove disposizioni concernenti la società finanziaria
regionale Finaosta. Abrogazione della legge regionale 28 giugno
1982), all'uopo incrementate, per euro 20 milioni", siano
sostituite dalle seguenti: "all'uopo incrementate, per euro 27,2
milioni", tenendo presente che comunque nell'emendamento n. 1
questi 7,2 milioni saranno controgarantiti per sei mesi dal socio
Regione ove occorra. Io ho finito, mi riservo poi di dire in
discussione generale altre cose.
Presidente -
Siamo in discussione generale. Ha chiesto la
parola l'Assessore Chatrian, ne ha facoltà.
Chatrian (ALPE) -
Ringrazio il collega Padovani per la
sua ricca relazione su un tema importante e complesso. Con questi
due atti la Giunta regionale sottopone oggi al Consiglio in prima
battuta il piano di ristrutturazione aziendale della Casa da gioco
ai sensi della legge n. 2/2017 e, in seconda battuta, il sostegno a
questo piano. Oggi c'è un piano e c'è un disegno di legge che va a
sostenere le azioni, le misure, le idee che sono inserite
all'interno del piano, redatto da un
pool
di
professionisti.
Permettetemi una breve ricostruzione degli eventi che ci hanno
portato al raggiungimento di questa tappa, che ritengo fondamentale
per il futuro della nostra Casa da gioco e di una fetta importante
della nostra economia. In quest'aula il 14 dicembre 2016, durante
il dibattito sulla legge di stabilità e sul bilancio di previsione,
quest'Assemblea ha approvato un ordine del giorno che, fatte le
debite premesse, impegnava il Governo regionale a condizionare
qualsiasi altro aiuto pubblico al Saint-Vincent Resort & Casino
alla presentazione in II Commissione consiliare, entro il 31
gennaio 2017, di un piano di riorganizzazione certo, strategico e
misurabile. Alla II Commissione entro quella data non fu presentato
nessun piano, furono però fatte numerose audizioni
dell'Amministratore unico e del Collegio sindacale da cui emersero
due necessità impellenti: il fabbisogno finanziario nel breve
termine della Casa da gioco e soprattutto una totale
riorganizzazione all'interno della macchina aziendale. Tant'è vero
che il 7 febbraio 2017, in sede di dibattito sulla proposta di
legge n. 100, che poi diventò legge, fu approvato un secondo ordine
del giorno che impegnava il Governo regionale a rivedere
radicalmente l'organizzazione della Casa da gioco (Amministratore
unico, Collegio sindacale, i quadri con funzioni di responsabilità
nei settori del personale, gioco,
marketing
e relazioni
sindacali), a verificare la reale situazione gestionale e a
valutarne l'eventuale necessità di finanziamento legata
all'attuazione del piano di rilancio. In sintesi, prima si discute
sul piano prima si deve fare una radiografia attenta di quali sono
soprattutto le criticità maggiori di questa che è un'importante
azienda valdostana a totale partecipazione pubblica, e poi
eventualmente la si sostiene con un provvedimento legislativo:
questo fu il centro del dibattito nei mesi da ottobre a febbraio.
Nella stessa seduta fu poi approvata la legge: "Disposizioni
urgenti per il risanamento finanziario della Casino de la Vallée" a
cui noi oggi diamo piena attuazione presentando a questo Consiglio
il piano di ristrutturazione aziendale predisposto dalla società
che non esito a definire un buon lavoro.
In data 10 maggio 2017 l'avvocato Giulio Di Matteo,
Amministratore unico nominato dall'assemblea dei soci il 24 marzo
2017, ha consegnato alla Regione il piano elaborato con il supporto
di un
pool
di professionisti giuslavoristi e aziendalisti -
esperti di hôtellerie e marketing - e tecnici di gioco, coordinati
dalla società Deloitte, individuati dalla società mediante
procedura ad evidenza pubblica. Passaggio importante che vorrei
sottolineare: questo piano, per quanto riguarda non la parte
finanziaria ma la parte relativa al gioco e alla hôtellerie, è
stato redatto da dei professionisti che fanno quello di mestiere,
dei professionisti di fama nazionale, e non solo, e che hanno
inserito all'interno del piano azioni, idee, migliorie e
soprattutto proposte tali da creare le condizioni per risollevare
un'azienda di importanza a livello regionale. La scelta è stata
obbligata, le imprese in difficoltà, quando devono fare scelte
strategiche, operative e organizzative cruciali per la loro
sopravvivenza e la loro crescita, si affidano a consulenti esperti.
La consulenza su misura è un'insostituibile forma di collaborazione
per i
manager
che devono prendere decisioni che hanno un
impatto rilevante sull'organizzazione e sulle persone.
In data 11 maggio 2017 la Giunta regionale, dopo aver esaminato
il piano di ristrutturazione aziendale nei dettagli e aver rilevato
che il documento è stato redatto in conformità alla previsione
della legge n. 2, e che è completo nelle varie parti, ha deliberato
di sottoporlo al Consiglio regionale per la sua approvazione. Oggi
siamo qui a confrontarci sia sul piano che è stato illustrato nelle
sedi opportune e a proporlo al Consiglio affinché provveda a
deliberare le modalità di erogazione, lo diceva bene il collega
Padovani, del finanziamento regionale - ed è anche questa una
novità - in tre soluzioni: la richiesta ai tecnici professionisti
che hanno elaborato il piano di produrre un'analisi trimestrale
sull'andamento delle azioni poste in essere che attesti la
progressiva realizzazione del piano è un'altra novità che è stata
inserita in legge il 7 febbraio 2017. Peraltro noi pensiamo con
tutta onestà che si debba monitorare l'avanzamento del piano. Siamo
obbligati a controllare se le azioni vengono messe in campo; siamo
obbligati a sapere, in quanto socio, in quanto comunità valdostana,
come verranno utilizzate le risorse pubbliche. Risorse pubbliche
che all'interno del disegno di legge sono declinate in tre
tranche
: 8 milioni subito per i motivi che vi illustrerò fra
poco, che sono già stati illustrati anche dal collega, e le altre
due tranche: quindi 8 più 6 più 6 al raggiungimento di risultati,
di obiettivi raggiunti e soprattutto di certezze. Ci rendiamo conto
che su questo dossier la comunità valdostana tutta è sempre più
attenta e richiede da parte nostra uno sforzo diverso, uno sforzo
aggiuntivo in termini di garanzie al socio, in questo caso al
Consiglio regionale, ma soprattutto - noi ne siamo certi - alla
comunità tutta. La proposta di deliberazione al Consiglio prevede
anche il rinvio ad una successiva deliberazione delle modificazioni
del disciplinare - pur piccole che siano, (poi entrerò nel merito
successivamente) -, il rinvio a successivi atti della rimodulazione
temporale dei piani di ammortamento e dei mutui in essere con
Finaosta e di dare atto che il finanziamento previsto nel piano
troverà copertura con risorse autorizzate, come dicevo poc'anzi. I
due atti quindi sono l'approvazione del piano con una deliberazione
di Consiglio e il disegno di legge.
C'è una precisazione importante da fare, non lo nascondiamo,
come già annunciato dal collega Padovani: questo emendamento non
muta assolutamente il disegno di legge e non muta il piano.
L'emendamento proposto oggi in aula vorrei illustrarvelo nel
merito, non nella forma. Sin da subito l'Amministratore unico e il
suo staff hanno iniziato un percorso con il sistema bancario;
percorso irto di difficoltà, perché la credibilità dell'azienda, in
un momento di difficoltà generale, non è così alta per un mondo
che, come sappiamo bene, prima di fare certi passi, deve valutare
attentamente le operazioni. L'esito di queste interlocuzioni
informali ha contribuito alla stesura e alla presentazione del
piano, ma è logico che il sistema bancario - non ce lo nascondiamo
- si pronuncerà solo dopo l'approvazione da parte di questo
Consiglio regionale, del socio Regione. Il piano oggi oggetto di
approvazione da parte del Consiglio costituirà anche un elemento
fondamentale per il sistema bancario. L'Amministratore unico ha
riferito il generale apprezzamento del sistema bancario di quanto
proposto nel piano e di quanto sta facendo la Regione. Alcune
banche si sono già espresse formalmente sulla richiesta di
concedere credito alla Casino, altre hanno procedure interne più
complesse, che non hanno permesso di completare l'iter in tempi
coerenti con l'adunanza del Consiglio regionale.
L'azienda ha una criticità legata ai tempi, in particolare alla
scadenza del 31 maggio 2017. Il rispetto di tale data è
fondamentale per l'avvio e la realizzazione delle ipotesi contenute
nel piano stesso: onorare quello che l'azienda non ha onorato
nell'ottobre 2016 è imprescindibile, deve essere onorato e c'è una
scadenza. Alla data odierna una banca ha espresso la disponibilità
ad emettere una fideiussione a favore della Casino entro il 31
maggio, richiedendo tuttavia una garanzia ulteriore: quella
inserita come opzione all'interno dell'emendamento, quindi una
garanzia temporanea limitata, con una scadenza al 31 dicembre 2017,
per assicurare il concreto avvio del piano. Per questo
l'emendamento proposto presenta una formulazione "ove occorra", per
avere una certezza, perché l'azienda abbia la possibilità di
onorare gli impegni assunti nell'ottobre 2016 e non ancora onorati
dopo circa otto mesi. A motivo del fatto che, se nei prossimi
giorni le banche che non hanno ancora formalmente assunto l'impegno
a finanziare l'avvio del piano dovessero confermare quanto
comunicato informalmente, la garanzia autorizzata con l'emendamento
non sarebbe necessaria. È per questo motivo che è un'opzione: se
non ce ne sarà bisogno, non si utilizzerà quella opzione, ma se ce
ne sarà bisogno, sarà utilizzata per onorare gli impegni che
l'azienda ha assunto con 41 lavoratori nell'ottobre 2016.
La Giunta ha preso atto che il piano contiene concrete
prospettive di recupero della redditività della società Casino de
la Vallée e concrete possibilità di raggiungimento dell'equilibrio
economico-finanziario a partire dal 2019. Il documento prevede -
declinate in modo chiaro e ben ponderate - specifiche azioni di
rilancio delle attività, sia nel settore dei giochi che nel settore
alberghiero, e specifiche azioni di riduzione dei costi tali da
garantire un'adeguata valorizzazione degli investimenti effettuati
dalla società.
Due parole sono alla base del percorso che quest'Amministrazione
regionale e la nuova
governance
del Casinò hanno intrapreso
in questi due mesi: chiarezza e prudenza. Chiarezza
nell'evidenziare la situazione di crisi economica e finanziaria
della Casa da gioco, chiarezza nell'evidenziare le problematiche
dell'elevato costo del lavoro rispetto agli introiti e al calo dei
ricavi (73 percento), ma anche nell'affermare che è compito del
socio creare le condizioni per salvaguardare i posti di lavoro,
prudenza nelle valutazioni e nelle stime contenute dei ricavi
previste dal piano industriale.
In questi giorni di esame del piano da parte della commissione
consiliare, ho sentito diverse opinioni e diverse osservazioni
sulla troppa prudenza del piano e sul fatto che le previsioni del
piano siano allineate perfettamente al 2015. Vorrei fare un inciso:
il 2016 è stato molto peggiore rispetto al 2015. Voi sapete che,
per invertire la rotta e far ripartire un termometro al contrario,
quindi invertire quella rotta in declino, non è sufficiente qualche
settimana o qualche mese, ma ci vanno azioni, misure, concretezza e
tempo. Non parole, ma fatti, quindi. Il riferimento agli introiti
lordi del 2015 è un passaggio praticamente obbligato, visti i
risultati del 2016, raggiungere nuovamente quei ricavi sarebbe
comunque un miglioramento. Ho sentito anche lodi e richiami ai
precedenti piani del 2013. In merito giova ricordare che le
previsioni dei ricavi delle attività di gioco fatte nel 2013 per il
triennio 2014-2016 erano rispettivamente di 75 milioni, 81 e 86. I
ricavi effettivi sono stati circa 64 nel 2014 e 59 nel 2015 per
quanto riguarda i giochi. Penso che non ci sia niente da aggiungere
su questo tema e poco importa perché l'intenzione del sottoscritto,
di questo Governo, di questa maggioranza è trovare delle soluzioni
per il domani, a breve, a medio e a lungo termine.
È un piano concreto, che non contempla sogni o voli pindarici.
Si concentra, invece, sulle linee guida del progetto di
ristrutturazione elaborate partendo da un'attenta analisi, che è
fondamentale in un'azienda, quasi una radiografia dell'azienda che
obiettivamente è ridotta in pessime condizioni. Il termine tecnico
per definire le condizioni dell'azienda è destrutturata: mancano le
figure di riferimento, le figure apicali fondamentali per
un'azienda di queste dimensioni, tanto per fare degli esempi: non
c'è un direttore del personale, non c'è un direttore generale, non
c'è un responsabile amministrativo, ho fatto tre esempi per non
tediarvi. Penso che queste carenze rispecchino molto bene lo stato
dell'arte di un'azienda che ha 650 dipendenti, un'azienda che
fattura più di 60 milioni di euro, eppure è mancante di tre figure
essenziali per un'azienda di questo peso. La Casa da gioco è, dal
punto di vista organizzativo, abbandonata a sé stessa, poche sono
le strategie e soprattutto pochi sono gli strumenti di controllo al
suo interno.
Due considerazioni sulla gestione finanziaria. Le ultime
iniezioni di liquidità fatte dalla Regione sono servite a coprire
solo parzialmente i costi di ristrutturazione immobiliare, senza
che si sia provveduto a pianificare un loro possibile rientro
attraverso la rivalorizzazione degli immobili rinnovati, com'è
buona norma per ogni investimento societario. Qualche domanda sorge
davvero spontanea: perché i vertici societari e il collegio
sindacale, in presenza di una situazione di tensione finanziaria e
di risultati di esercizio così ampiamente negativi, non si sono
posti il problema di assumere per tempo i dovuti provvedimenti?
Forse perché era più semplice chiedere alla Regione, al socio, alla
comunità tutta, perché poi parliamo della comunità valdostana,
piuttosto che industriarsi a cercare soluzioni all'interno
dell'azienda, infatti si era instaurata una consuetudine: il Casinò
chiedeva i soldi, la Regione pagava. È quello che è avvenuto quando
l'Amministratore unico Frigerio ha presentato il piano di
ristrutturazione immobiliare, il Consiglio ha approvato in due
incontri diversi (2009 e 2010) il piano e allegato al piano c'era
anche un computo metrico, la stima mi sembra variasse intorno agli
82 milioni di euro. Al termine del 2013, i lavori sono stati
ultimati e le spese però sono state più alte di quell'allegato
presentato in Consiglio: 89 milioni di euro gli investimenti
capitalizzati all'incirca, (89,6), 30,6 milioni sono invece gli
investimenti spesati, per una somma di circa 121 milioni di
euro.
C'è comunque un elemento importante che vorrei mettere in
evidenza. L'unico l'elemento certo - lo dico con totale onestà
intellettuale - è che durante l'effettuazione dei lavori la
società, d'intesa con la Regione, ha proseguito senza interruzione
la propria attività aziendale: non è un fatto secondario, è un
fatto comunque importante, che ha permesso di mantenere aperta
l'azienda e gli hôtel.
Questa Giunta si è insediata il 10 marzo 2017 e si è trovata ad
affrontare il "dossier Casinò", conscia della complessità, delle
difficoltà e delle criticità che ho cercato di evidenziare
poc'anzi. E cosa ci siamo trovati? Una procedura di licenziamento
collettivo che interessa in maniera trasversale tutta l'azienda,
prevedendo tagli lineari al personale; un accordo avviato per
l'uscita anticipata di 41 dipendenti con il "percorso Fornero",
impattante sulle finanze aziendali e peraltro ad oggi non ancora
onorato; la disdetta unilaterale di tutta la contrattazione
collettiva in una logica di superamento unilaterale di un sistema
di gestione consolidato, a cui si propone di rinunciare, suggerendo
un approdo a decorrere dal 1° gennaio 2018 alla contrattazione
collettiva del settore turismo; un rapporto tra i ricavi
complessivi dell'azienda e costo del personale attestato nel 2016
all'ingestibile soglia che va oltre il 70 percento; una perdita di
quote di mercato continua, superiore a quella delle altre case da
gioco italiane, nonostante i 100 milioni e più di investimento
fatti solo pochi anni fa. Nei fatti, una situazione economica
finanziaria quanto meno - permettetemi il termine - difficile.
Ho sentito in questi giorni il grido d'allarme, alquanto
inusuale per la verità, da parte dell'organo di controllo sulla
carenza di liquidità in cui si trova e si troverà nei prossimi
mesi. Ho trovato strano, devo dire molto strano, che il collegio,
così solerte in questi giorni, in queste settimane, nulla abbia
scritto nel momento in cui certi amministratori unici hanno
presentato dei piani che si sono rivelati nei mesi
successivi...come posso dire per essere educato? Quanto meno non
attendibili. Molto strano quando sono state presentate anche delle
proposte, nulla è stato scritto nero su bianco dal collegio
sindacale...come dire?
Chacun a son rôle
! Il nostro è un
ruolo politico, qualcun altro ha un altro ruolo in azienda.
Per meglio inquadrare la situazione del Casinò, vi elenco alcuni
dati economici e finanziari che immagino tutti abbiate avuto modo
di verificare. I ricavi del 2016 sono diminuiti di quasi il 7
percento rispetto al 2015; i costi diminuiscono rispetto al 2015,
il costo del personale diminuisce leggermente ma rimane sopra il 72
percento.
Vorrei invece declinare meglio un passaggio importante: più
volte in quest'aula è stata affrontata l'annosa criticità delle
imposte anticipate. La perdita di esercizio per il 2016 è di circa
40 milioni di euro ed è influenzata dalla svalutazione nel 2016 dei
crediti per imposte differite già nei bilanci degli esercizi
precedenti per circa 22 milioni di euro. Il credito è stato
stralciato per il rispetto del principio di prudenza nella
redazione del bilancio. Vorrei fare una precisazione: per poter
effettivamente recuperare questo credito, adesso praticamente
stralciato, la Casa da gioco avrebbe dovuto avere utili netti in
cinque anni per circa 80 milioni di euro. Utili, non ricavi. Tanto
per parlare di
donnée
e per ricordare temi che abbiamo più
volte affrontato in quest'aula.
Due atti veri, dicevo prima. L'approvazione di questo piano di
ristrutturazione e il disegno di legge di finanziamento sono due
atti veri dopo circa otto mesi, con i quali la Giunta propone al
Consiglio regionale di fornire quanto necessario per rilanciare
l'azienda nei suoi due settori di attività (giochi e alberghiero) e
soprattutto la parte forse più importante: stabilire le condizioni
a cui la società deve sottostare per creare quelle condizioni di
rilancio necessarie per il riequilibrio di bilancio. E propone di
fornire un aiuto suddiviso in tre
tranche
se ci sarà il
raggiungimento degli obiettivi: la prima di 8 milioni entro il 31
maggio per permettere all'azienda di continuare l'attività, a cui
si aggiunge la possibilità della concessione di garanzia a mezzo di
fideiussione; la seconda di 6 milioni entro il 30 settembre 2017 -
è una novità rispetto al passato, rispetto a come sono state
affrontate le ricapitalizzazioni, piuttosto che il versamento in
conto capitale - qualora sia verificato il concreto avvio del
percorso di riduzione dei costi del personale e l'adozione del
nuovo modello organizzativo previsto dal piano; la terza e ultima
tranche di 6 milioni a fine luglio 2018 qualora si sia progrediti
nel percorso di riorganizzazione e di riduzione dei costi.
Il piano che presentiamo all'approvazione dell'aula è
essenzialmente un piano di rilancio e di sviluppo finalizzato alla
valorizzazione degli investimenti e anche alla riduzione dei
costi...come dire? creare le condizioni a tranche per mettere in
sicurezza l'azienda.
Per quanto riguarda i ricavi, il fatturato è previsto in
crescita annua del 2,9 percento. L'indicatore che più volte abbiamo
utilizzato in quest'aula: il Margine Operativo Lordo (MOL) - che è
un po' il termometro della solidità e dell'appetibilità di
un'azienda, evidenzia il reddito della gestione operativa senza
tenere conto degli oneri finanziari, delle imposte, svalutazioni e
ammortamenti che hanno il loro peso, soprattutto gli ammortamenti,
in conseguenza degli investimenti realizzati - mostra una crescita
progressiva sia in termini relativi che assoluti passando dal
valore negativo del 2016 ad un valore positivo anche se ridotto già
dal primo anno, probabilmente in applicazione del piano nel 2017. I
costi della produzione, in diminuzione nei primi due anni del
piano, si assestano sulla somma complessiva di circa 59 milioni di
euro: sto parlando di costi.
Ci tengo ad evidenziare che il piano è il frutto del lavoro di
squadra di un gruppo intersettoriale e che per la prima volta le
previsioni sono frutto di analisi e valutazioni da parte di esperti
degli specifici settori e attività: il dottor Giovannini per quanto
riguarda il settore giochi lavorati, il dottor Marino per quanto
riguarda le
slot
,
on line
e
live
e il dottor
Botta per quanto guarda invece l'hôtellerie, l'attività
congressuale e la relativa S.p.A.. I ricavi dell'area giochi nel
2017 registrano una flessione del 2,3, in linea con l'andamento
generale del mercato di riferimento. Successivamente il tasso di
crescita previsto è lievemente positivo, forse troppo prudenziale,
del 2,5 percento, dovuto ad una continua e organizzata attività di
marketing
e al miglioramento dell'organizzazione. Non
entrerò nel dettaglio, anche perché non è mio compito, noi abbiamo
un altro ruolo, i tecnici hanno avuto modo di illustrare in
commissione quali saranno le azioni da mettere in campo subito, e
nel medio e lungo termine. Penso quindi che, rispetto alle misure
che vi sono state illustrate in commissione, poco ci sia da
aggiungere.
Per quanto riguarda l'area hôtel, che forse è l'unità produttiva
che in questo momento ha più potenzialità nel brevissimo termine,
farei due puntualizzazioni: la prima, le grandi potenzialità che ha
questa struttura; la seconda, il processo di ristrutturazione non
sarà portato a termine nel giro di qualche settimana o qualche
mese. È da tenere sempre presente che questo Consiglio ha votato
anche una modifica legislativa: quella di valutare se è opportuno,
se è necessario, se ha senso affittare il ramo d'azienda tramite un
bando per far gestire l'hôtel da terzi. Io penso che, come farebbe
un buon imprenditore, prima di mettere sul mercato un'unità
produttiva, è necessario renderla appetibile affinché il mercato
possa dare dei riscontri positivi.
Il piano assicura il raggiungimento dell'equilibrio
economico-finanziario all'inizio del 2019 e a quest'obiettivo
dobbiamo comunque tendere: questo è un po' il faro imprescindibile
di tale piano. La messa in sicurezza dell'azienda, però, non può
prescindere da una riorganizzazione generale e anche dalla
ristrutturazione dei costi del personale, la procedura va superata
tra azienda e sindacati. Entro i tempi del suo completamento, andrà
trovata la sintesi tra le esigenze dell'azienda di riportare i
costi in equilibrio e di migliorare la sua efficienza, e le
esigenze del personale di salvaguardare il posto di lavoro. Solo in
questo modo possono essere poste le basi per un reale superamento
della situazione attuale, al fine di garantire non solo la
continuità aziendale, ma anche affrontare le sfide di competitività
necessarie a prevedere per il futuro ritorni economici per il
personale in presenza di una situazione vera di crescita.
Non ci saranno tagli lineari, le retribuzioni saranno valutate
ed eventualmente riviste in base alle mansioni effettivamente
svolte e adeguate alle competenze. Il metodo cambia totalmente
rispetto a quanto avvenuto in passato e soprattutto rispetto alla
procedura lanciata il 20 febbraio, quando i tagli hanno colpito
nella stessa misura, senza una valutazione a monte delle singole
posizioni, soprattutto senza una valutazione del fabbisogno
dell'azienda. Se saranno necessari ridimensionamenti, dovrà
applicarsi il principio della proporzionalità: ognuno dovrà
contribuire in proporzione. In presenza dell'attuale quadro
aziendale e degli obiettivi che ci siamo dati, Regione e società,
diventa importante comprendere che non è più possibile far finta di
nulla, muoversi come se le esigenze di intervenire sugli esuberi
strutturali, di riduzione del costo del personale e del
miglioramento dell'efficienza non vi siano.
Concludo precisando che l'avanzamento del piano sarà sottoposto
ad un monitoraggio trimestrale, per controllare che le misure
previste siano effettivamente applicate, fino al raggiungimento del
pareggio di bilancio. I risultati del monitoraggio saranno
sottoposti all'attenzione del Consiglio regionale come prevede la
legge n. 2.
Ancora due passaggi importanti. Sono andato a rileggere i
precedenti Piani e ho potuto constatare come l'Amministratore unico
in carica dal 2008 al 2014, a settembre 2013, quindi a soli quattro
mesi dall'inizio del nuovo anno, prevedeva per l'attività di gioco
nel 2014 ricavi per 75 milioni di euro, i proventi invece furono di
12 milioni in meno. Per il 2015 e il 2016 prevedeva ricavi per 81 e
86 milioni, mentre e i proventi furono invece di 64 e 57 milioni.
Analoga situazione si ripeté nel novembre 2015: si lanciavano
proiezioni ottimistiche sulle entrate per ben 68 milioni di euro,
il risultato si rivelò modestamente pari a 57 milioni, quasi 11
milioni di euro in meno. Non ci interessano le polemiche e gli
attacchi scomposti a cui abbiamo assistito in questi giorni,
proprio non ci toccano, non mi interessano. Sono personalmente
convinto di aver contribuito a dare una speranza per il futuro ad
una realtà produttiva unica e imprescindibile per lo sviluppo
turistico ricettivo e occupazionale di una buona fetta di Valle
d'Aosta, perché comunque sappiamo l'importanza di quest'azienda. Da
domani, se questo piano, se il disegno di legge saranno approvati
da questo Consiglio, la società avrà un compito da svolgere:
attuare le misure del piano. Risanato il risanabile, nei mesi e
negli anni a venire dovrà riorganizzare e produrre: riorganizzare
vuol dire modificare situazioni di privilegio, abitudini
consolidate, regole superate; produrre vuol dire adattarsi alla
realtà, innovare, cambiare mentalità tutti insieme, ognuno per il
proprio ruolo. L'impegno è difficile, me ne rendo conto, ma non
impossibile. La politica ha cercato di fare la sua parte, però
d'ora in poi dovrà rimanere fuori dall'azienda, fuori dalla Casa da
gioco, fuori dal Casinò, ma presente nelle sedi dovute per
assicurare la sua indispensabile funzione di indirizzo e di
controllo.
Ringrazio, oltre al relatore, il Presidente Morelli della IV
Commissione, il Presidente Fabbri della II Commissione, tutti i
loro membri per la celerità con la quale hanno svolto il loro
lavoro. Colgo l'occasione per ringraziare il pool di professionisti
che ha redatto il piano con professionalità ed encomiabile
entusiasmo; le forze sindacali con le quali in questi due mesi
abbiamo avuto modo di confrontarci, in maniera anche serrata,
numerosissime volte. Ringrazio anche il supporto dei Coordinatori
del Dipartimento del bilancio e del Dipartimento legislativo e
tutti i collaboratori dell'Assessorato, la mia Segreteria e i
colleghi che hanno contribuito comunque a redarre questi due atti
così importanti: è da otto mesi che si aspettava una proposta in
Consiglio regionale... Ringrazio anche il personale dell'azienda,
con l'auspicio che ci siano le condizioni per ricreare serenità nei
rapporti, per rilanciare comunque una macchina che ha grandi
potenzialità, e tutto il personale che ha collaborato con noi per
redigere i due provvedimenti.
Presidente -
Siamo in discussione generale, qualcuno
intende prendere la parola? Chiederei la gentilezza a chi intende
intervenire di prenotarsi. Ci sono richieste? Ha chiesto la parola
il collega Perron, ne ha facoltà.
Perron (UV) -
Anticipo già che mi riservo dopo il
dibattito di intervenire nuovamente, ma credo siano da parte nostra
necessarie alcune considerazioni.
Io capisco l'urgenza di questo dossier, collega Chatrian, però
lei ha veramente bruciato i tempi. I tempi non sono stati
rispettosi perché, non facendo parte della commissione, ho voluto
responsabilmente provare ad analizzare tutte queste audizioni,
studiare i dossier. Ci troviamo oggi martedì dopo aver ricevuto
soltanto nel pomeriggio di ieri - legittimo, ma voglio farlo notare
- tutti i resoconti che la IV Commissione ha fatto delle audizioni.
Lo dico perché sul metodo ci siamo sentiti rimproverare dall'inizio
della legislatura in differenti occasioni la mancata condivisione.
Ora, sulla condivisione francamente, soprattutto da lei, collega
Chatrian, ci siamo sentiti rimproverare delle cose che potremmo
passare il pomeriggio a ricordare. Se l'impostazione che ha dato
lei va nel segno della condivisione, per carità, mi permetta di
dire che lei predica bene quando è in un ruolo, razzola male quando
è in un altro, perché radicalmente cambia atteggiamento a seconda
che lei occupi la posizione di Consigliere di opposizione o quella
di Assessore, ma ci torniamo.
Come inizia, a mio modo di vedere, la sua gestione su questo
dossier? Mi permetta di dire che inizia in modo confuso. Lei ha
detto in condivisione con il Presidente Marquis, ma soprattutto
lei, che occorreva una scelta di discontinuità rispetto a quello
che si era fatto sinora e che quindi, rispetto all'impostazione che
era stata data di un amministratore unico con un direttore,
occorreva reimpostare un consiglio di amministrazione all'interno
del Casinò. Nonostante che i colleghi della IV Commissione per
settimane abbiano sollecitato e richiesto che lei facesse dei
passaggi in commissione, nulla è avvenuto. Per fortuna, ci sono gli
organi di informazione, dai quali abbiamo appreso che si sarebbe
andati nella direzione di sostenere e di mettere un consiglio di
amministrazione, salvo poi, per vicende sulle quali non voglio
ritornare, la sera prima capire che la scelta del consiglio di
amministrazione è stata improvvisamente accantonata ed è stata
prescelta, è stata proposta la figura dell'amministratore
unico.
Nessun cambio quindi dal punto di vista dell'impostazione,
nessun cambio tanto annunciato di discontinuità rispetto a quello
che era stato fatto finora. E cosa fa nei suoi primi passi questo
neo Amministratore unico? Crea una squadra di consulenti per ogni
cosa: un consulente per il legale, un consulente per la parte
fiscale, un consulente per la parte
marketing
, un
consulente, anzi più di uno, per la parte gioco, un consulente per
l'area hotel, uno per l'area Casinò. Ovviamente tutti di fuori
Valle, perché, in barba a quello che lei ha sempre detto in
quest'aula che bisogna privilegiare le professionalità esistenti in
Valle d'Aosta, bisogna ricercare del lavoro in Valle d'Aosta,
bisogna premiare le figure professionali che esistono qui, non
esiste un avvocato valdostano in grado di dare una consulenza in
questo senso, non esiste un commercialista valdostano in grado di
assistere, soltanto da un punto di vista dei bilanci, la società.
Bisogna ricorrere completamente e totalmente a consulenti tutti di
fuori Valle, con centinaia di migliaia di euro di parcelle, per
farci assistere nella predisposizione di questo piano. Io mi chiedo
se erano proprio necessari. Quel giorno che ho partecipato
all'audizione della commissione - è un sentimento tutto mio - era
quasi imbarazzante: c'erano più consulenti che commissari. Erano
tra tutti, con qualche organo di direzione, 12 consulenti, più
consulenti che membri della commissione. Io mi chiedo se era
veramente necessario, con il dispendio di centinaia di migliaia di
euro, andare verso un'impostazione di questo genere.
La cosa curiosa poi è che questo
mega
pool
predispone questo piano con una premessa, i colleghi ci
ritorneranno: la premessa di questo piano è che a pagina 4 questo
grandioso pool di consulenti dice: "non vi è nessuna assicurazione
che i valori determinati verranno raggiunti totalmente". Altro che
quello che lei ha detto poc'anzi che il piano assicura il rientro
nel 2019! Qui è specificato in modo molto chiaro: "non vi è nessuna
assicurazione che i valori determinati verranno raggiunti
totalmente o anche solo parzialmente". Per carità, hanno tentato,
non convincendoci, in commissione di spiegarci cosa significava
questa cosa. Ci permetta, Assessore, di dire che è un modo di
mettere le mani avanti per chi si è assunto la responsabilità di
voler dare un contributo nella direzione di chi non si vuole
assumere fino in fondo le proprie responsabilità di ciò che scrive
e di ciò che detta in un piano.
Entrando nel piano, sono 90 pagine. I piani si lasciano
scrivere. Questo piano viene presentato come una delle grandi
novità di discontinuità rispetto a prima. La relazione talebana del
relatore va in questa direzione dicendo che, per fortuna, si è
voluto rompere l'impostazione rispetto a prima, che occorreva un
segnale di discontinuità. I piani c'erano: c'erano nell'epoca
Frigerio, c'erano nell'epoca Scordato, ci sono anche in questa
fase. Non è stato prima necessario attivare tutto questo pool di
professionisti con il dispendio di centinaia di migliaia di euro,
collega Padovani. Credo che chi si assume l'onere di gestire una
società dovrebbe avere in sé anche le competenze e le
professionalità per scrivere il piano e per poterlo attuare,
facendo magari, perché no? - cosa che ci siamo sentiti rimproverare
in tutta la legislatura - magari ricorso anche alle professionalità
esistenti all'interno dell'azienda. Il piano inizia poi per un
esame direi a pagina 11, dopo aver messo le mani avanti - ed è un
leitmotiv
che si ritrova in tutte le parti che il piano
affronta - che qualunque risultato non potrà mai prescindere da una
ristrutturazione dei costi del personale: questa è una costante che
viene detta in tutte le parti. Quando si parla di
marketing
,
bisogna fare riferimento alla contrattazione che ci sarà sul
personale; quando si parla di gioco, i risultati nell'area del
gioco sono subordinati a ciò che si otterrà nella contrattazione
del personale. È sacrosanto procedere in questo senso, ma è quanto
meno singolare che, facendo uno sforzo così grande di inventiva e
di iniziativa, il tutto non può prescindere da una ristrutturazione
dei costi del personale.
Poi praticamente si arriva a quelle che sono le idee, il cuore
delle proposte per dire che, quando parliamo di piano di rilancio e
di piano di sviluppo, il piano si basa su delle cose che sono
assolutamente, anche per certi aspetti, Assessore, condivisibili,
ma mi permetta di dire che sono delle cose anche ovvie. Dire che il
piano si baserà sul rilancio dell'area giochi...lo abbiamo detto in
tanti modi. L'area giochi andrà ad individuare nuove figure, nuove
aree di clientela, tra queste viene curiosamente inserita la
Thailandia, magari poi se ci chiarisce, o altri colleghi
chiariranno il motivo per cui, ad esempio, è stata fatta questa
elencazione come possibile mercato. Io sono curioso di sapere per
il Casinò di Saint-Vincent quale sarà il riscontro sull'area
thailandese, magari se ce lo precisa, sarebbe curioso capire.
Il marketing l'abbiamo declinato in tanti modi: nel momento in
cui il piano evidenzia nuove iniziative di marketing, per carità,
ma chi può essere contrario a una frase che dice: "è necessario
fare nuove iniziative di marketing"? Purtroppo al marketing è
dedicata soltanto una pagina, non c'è un'analisi approfondita,
strutturata sull'opzione del marketing. Non c'è un ragionamento,
almeno a nostro modo di vedere, compiuto, approfondito sulla
ricerca di nuovi mercati, sulla fidelizzazione della clientela, sul
recupero della clientela che magari ha abbandonato per vari motivi
il Casinò. Da una parte si inserisce la ricerca del mercato
thailandese, dall'altra parte non c'è un ragionamento sul mercato
di prossimità, le regioni vicine, il mercato italiano. Neanche
durante le audizioni, purtroppo, non ci è stato spiegato, non è
stato approfondito cosa in concreto si immagina di fare su questo
che è uno degli aspetti fondamentali per la ricerca o il recupero
della clientela.
Vengono proposte nuove offerte di gioco. Per carità, nel momento
in cui si può immaginare di offrire, come Casinò di Saint-Vincent,
nuove offerte di gioco, chi può essere contrario? C'è però una
filosofia in questo piano e la filosofia che ci è sembrato di
scorgere è quella che, collega Chatrian, viene progressivamente
abbandonato uno di quei pilastri che hanno sempre caratterizzato il
Casino de la Vallée di Saint-Vincent: l'area dei giochi lavorati.
Se c'è un'area per la quale il Casinò di Saint-Vincent era ed è
conosciuto all'interno del panorama nazionale, è per la qualità che
ha saputo offrire, anche attraverso i suoi
employés
, sul
gioco lavorato. Il gioco lavorato viene progressivamente
abbandonato e quello che sto dicendo trova conferma laddove si va -
poi ci tornerò - a vedere la prospettiva dei ricavi. Il piano
individua una serie di crescite nell'area
slot
, mentre sui
giochi lavorati c'è una crescita sul prossimo anno e poi non c'è
più una crescita. Lo stesso piano dice che sull'area giochi
lavorati il Casinò di Saint-Vincent non crescerà più. È vero, lei
ha precisato che bisogna avere degli approcci ottimistici. Io
capisco la filosofia, ma sarebbe anche stato bene che con il pool
di persone che si sono scomodate, Assessore Chatrian, con le
centinaia di migliaia di euro di parcelle, che qualcuno avesse
fatto lo sforzo per dirci: "anche sul gioco lavorato si immagina
una timida crescita". Qui si mette già le mani avanti e si dice che
il mercato del gioco lavorato non crescerà più. Per quattro anni di
fila gli incassi sono fissati alla stessa percentuale. Questa è la
prospettiva con la quale noi affrontiamo un piano di rilancio
chiedendo l'intervento dell'Amministrazione regionale anche da un
punto di vista finanziario? Questo è l'entusiasmo con il quale i
consulenti consegnano questo piano a lei, Assessore, dicendo: "si
crescerà ancora un altr'anno"? Perché, purtroppo, quest'anno è
drammatico, poi il Casinò su quell'area lì non crescerà più,
mettetevi il cuore in pace, il Casinò non crescerà più. Crescerà
sull'area slot, crescerà poco sul Billia, non immaginando nulla di
più perché segue assolutamente il
trend
che si è avuto in
questi anni, il che porta a quella crescita timida, condivisibile
ma timida, che lei ha annunciato, ma nella parte saliente del
gioco, nella parte che ha sempre caratterizzato il Casino de la
Vallée di Saint-Vincent è detto sin da ora nel piano che il Casinò
non crescerà più.
Sul
marketing
trovo davvero singolare che si sia
praticamente dedicata una pagina, è una pagina di intenzioni anche
condivisibili. Lo dico da ex praticante della boxe - e sugli
incontri sportivi che oggi trainano il mercato potrebbe dire meglio
di me il collega Marguerettaz -: se oggi noi immaginiamo di
rilanciare il Casino de la Vallée attraverso gli incontri della
boxe da un punto di vista delle manifestazioni sportive all'interno
del mondo sportivo, francamente mi sembra un po' debolino.
Poi va da sé, certo è che laddove si dice: "le iniziative sulle
quali si lavorerà sono gli inviti, sono le grandi attrazioni, sono
gli incontri sportivi, sono l'ospitalità, sono gli eventi
food
, sono la collaborazione per la ricerca di nuova
clientela", collega Chatrian, sono delle enunciazioni di principio
corrette, sulle quali sarebbe stato auspicabile avere qualcosa in
più. Mi creda, io ieri mi sono riletto con attenzione tutti i
verbali: se i consulenti auditi nelle commissioni dovevano dare man
forte a questa impostazione, questo non è assolutamente avvenuto
perché non è stato così. Le audizioni di certi esperti sono state
desolanti, mi creda, da un punto di vista dell'approccio. Se il
ricorrere a certi esperti, o
soi-disant
esperti, ha prodotto
questo contributo, questo apporto di contributo, francamente mi
sembra, davvero poco.
Lei ride, ma se vuole, ci confrontiamo anche sui ghigni...
Presidente -
Per favore, continui.
Perron (UV) -
Il piano arriva poi, dopo una serie di
premesse, al
clou
: l'intervento finanziario. L'ho già detto
una volta e lo ribadisco: questo tema è stato utilizzato
dall'autunno scorso come
clivage politique
e oggi capiamo il
perché è stato necessario far cadere una Giunta regionale, tutte le
contestazioni: per ritrovarci esattamente, o più o meno
esattamente, a riproporre, da un punto di vista dell'intervento
finanziario, ciò che si voleva proporre otto mesi fa. Sa cosa trovo
singolare, collega Chatrian, nel suo atteggiamento? Che lei ha
passato anni a gridare allo scandalo ogni qualvolta noi ci siamo
assunti la paternità di un intervento finanziario a favore del
Casinò. Ma lei si ricorda cosa ha detto non tanto ALPE, ma
soprattutto lei quando abbiamo concesso l'ultimo mutuo? Parliamo
quindi di un mutuo, neanche di un finanziamento a fondo perso, un
mutuo che poi quell'azienda, al pari di altre aziende valdostane,
doveva restituire assorbendosi anche i relativi costi e i relativi
oneri finanziari, lei ha gridato allo scandalo per delle settimane.
Lei - mi permetta di dirlo, e mi assumo la paternità di ciò che le
dico - per degli anni ha inculcato all'interno dell'opinione
pubblica valdostana un messaggio negativo nei confronti del Casinò.
È anche grazie alla sua azione delegittimatrice che lei
sapientemente negli anni ha condotto sul tema del Casinò se oggi
tutto quello che gravita intorno al Casinò ha un'opinione così
negativa all'interno della collettività. Lei ha esasperato nel
tempo ogni singola difficoltà che oggettivamente c'era, magari
anche scelte non opportune. Magari, facendo delle scelte, si può
sbagliare, ma lei scientemente ha esasperato ogni singola
difficoltà, ogni singola situazione, ogni singola scelta soltanto
ed esclusivamente al fine di un consenso politico, lei è la persona
più incoerente di questa Terra, guardi, glielo voglio dire. Lei per
anni ha gridato allo scandalo dal 2008 in poi, ogni qualvolta si
parlava di intervento di tipo finanziario, si parlava di
ristrutturazione, salvo poi i suoi consulenti dire nel piano: "per
fortuna che c'è stata la ristrutturazione". E proprio perché
abbiamo una struttura moderna, annessa tra Billia e Casinò lei ha
fatto anche su questo tema veramente un'opera di delegittimazione.
Oggi deve essersi fatto una particolare violenza nel riconoscere
che è stato fatto uno sforzo nel mantenere aperto il Casinò durante
i lavori, perché per degli anni su questo argomento ci ha
scientificamente demolito. Oggi deve essersi fatto una violenza
personale nell'ammettere che forse, tutto sommato, si è anche
ottenuto un piccolo risultato concreto nel fare due anni e mezzo di
lavori e nel non chiudere la struttura. Lei è incoerente a livello
politico - poi chiudo questa parentesi e torno sul tema - perché,
quando parla di mandati, dice: "per l'ALPE mettiamo il limite dei
mandati perché bisogna rinnovare la politica", poi quando tocca a
lei: "togliamo i mandati, così io posso ricandidarmi". Lei è una
vergogna dal punto di vista amministrativo glielo voglio dire. Ogni
qualvolta - lo ribadisco - noi abbiamo parlato di un intervento
finanziario a favore del Casinò, lei ha gridato allo scandalo e
oggi il cuore di questo piano, la parte saliente di questo piano,
con delle modalità diverse sulle quali interverremo, altro non fa
che riproporre pedissequamente il ragionamento che è stato fatto
sinora. Per calare poi oggi giù in aula, a proposito della
méthode
, quello che lei per anni ci ha rimproverato: un
emendamento praticamente di 7 milioni di euro, ma tanto l'Assemblea
cosa conta? Le commissioni non l'hanno potuto vedere, nessuno di
noi l'ha visto. "Calo giù un emendamento di 7 milioni di euro, con
il quale la garanzia viene data dalla Regione.". L'avessimo fatto
noi in quell'autunno dove lei e il suo braccio sinistro in quel
caso...saremmo stati lapidati perché in commissione ci avete
lapidati - parlo prima di tutto per me - per molto molto meno. Io
non voglio ricordare le accuse che ci avete fatto quando, a vostro
dire, non vi abbiamo sufficientemente informati su ciò che avremmo
voluto fare, e oggi ci viene calato giù all'istante un emendamento
di 7 milioni di euro, forse neanche il relatore lo sapeva, ha
dovuto arrabattarsi nello spiegare dopo leggendo quella relazione
che gli avevano preparato e che ha dovuto proprio in coda
correggere facendo finta di capire anche l'emendamento
proposto.
Vede, noi non siamo convinti della modalità con la quale lei ha
messo in piedi questo intervento finanziario, perché, a nostro modo
di vedere, è un intervento finanziario non risolutivo, che non
risolve il problema, occorreva forse più coraggio, occorreva anche
meno timore del consenso popolare forse. È difficile dimostrare che
c'era la volontà di aiutare il Casino de la Vallée, perché questa
tranche
iniziale così contenuta serve a malapena forse a
risolvere i problemi della "Fornero", e credo in tempi molto rapidi
ci ritroveremo qui a parlare nuovamente di liquidità a favore di
quest'azienda.
Noi avevamo fatto un ragionamento diverso. Voglio rievocarlo
perché, collega Padovani, lei parlava di assenza di strategia. C'è
un tema che finora - ma ci torneranno i colleghi più
dettagliatamente di me - non è stato regolato: il fatto che la
società ha fatto gli investimenti al posto della proprietà, della
Regione, che era una cosa che, a nostro modo di vedere, molto
serenamente andava regolata attraverso il trasferimento del denaro,
perché la società si era assunta un onere anche finanziario che ha
gravato pesantemente in questi anni sui bilanci della società che
competeva alla Regione, non competeva a lei, ma per diversi motivi
che abbiamo cercato di spiegare in quest'aula non era stato
possibile e il gravame, anche finanziario, è stato imputato alla
società. Questo intervento non risolve quella questione, non la
definisce, non regolamenta i rapporti tra ciò che è avvenuto in
termini di intervento finanziario e ciò che competeva, parliamo di
restituzione, anche se è un termine che forse può non piacere.
Questa impostazione che lei ha dato non mette a posto questa
questione e l'intervento che lei presuppone, a mio modo di vedere,
aumenterà ancora di più l'esposizione finanziaria che la società
avrà, perché certo viene scritto che è coerente, ma attenzione: la
coerenza alla quale si fa riferimento il pool di esperti non tiene
conto del peso finanziario che la società ha anche nei confronti di
Finaosta. Noi oggi quindi se ricorriamo al sistema bancario,
aumentiamo il peso finanziario e l'esposizione finanziaria in
termini di rate, in termini di relativi interessi di altri 15
milioni, il che non farà purtroppo che peggiorare continuamente e
costantemente la situazione finanziaria della società.
A noi questa impostazione sembra debole, non risolutiva. È un
piano che non pone nessuno sguardo, se non un accenno posto al
condizionale verso il privato. Collega Chatrian, ci piacerebbe
sapere su questa materia eventualmente qual è una possibile sua
prospettiva. Ci può essere l'intenzione di guardare al privato in
un futuro? lei la esclude? Non sarebbe male che un piano possa, o
potesse sviluppare un ragionamento anche di questo genere. Vede,
tutte le proposte del piano hanno un
fil rouge
e il tutto è
legato alla riorganizzazione del costo del lavoro. A noi questo
sembra ingiusto perché in qualche modo i lavoratori hanno già anche
dato, stanno anche dando per l'azienda, perché, a seguito della
contrattazione del 2015, si approvò quel piano che presupponeva un
taglio anche alle indennità. Io credo sia ingiusto portare avanti
questo piano con una spada di Damocle così pesante sulla testa. È
stata necessaria l'attivazione di questa procedura perché
nell'autunno si bloccò un'impostazione, questo diciamolo a chiare
lettere. Si bloccò un'impostazione che si voleva dare perché se il
finanziamento avesse avuto corso regolare, l'amministratore
dell'epoca non avrebbe dovuto attivare una procedura di riduzione
dei costi, ma poteva contare su delle entrate finanziarie, quindi
questa procedura 223 non era necessario attivarla, pur riconoscendo
la necessità di fare dei ragionamenti pacati, consensuali con i
dipendenti in un'ottica di riorganizzazione e di razionalizzazione
dei costi del lavoro. Noi crediamo che, da questo punto di vista,
lei poteva dare un
input
alla società, ce lo aveva chiesto
con forza quando sedeva in quei banchi. Ricordo la sua animosità
con la quale ci diceva: "fate quella telefonata per sbloccare le
procedure! Presidente, avete fatto quella telefonata?". Glielo
abbiamo chiesto già una volta: ma perché lei oggi, che c'è tutto il
management
con tanto di consulenti che dipendono da lei, non
dice: "togliamo questa spada di Damocle sulla testa dei lavoratori,
ragioniamo su questo piano e facciamo tutte le azioni di
risanamento di costo del personale", senza avere questo ricatto
sulla testa dei lavoratori, che credo vizi pesantemente un
confronto sereno, anche in prospettiva, sull'approvazione di questo
piano?
Io al momento mi fermerei qui, nel senso che sarei curioso anche
di sentire delle valutazioni anche da parte della maggioranza. È un
piano, a mio modo di vedere, che non risolve le problematiche,
quindi il nostro giudizio è certamente un giudizio insufficiente su
ciò che è stato fatto, nonostante le centinaia di migliaia di euro
spese per consulenze e credo che durante il dibattito, entrando
ancor più nello specifico e del piano e del disegno di legge,
avremo modo di dimostrarle quello che le sto dicendo.
Presidente -
Ha chiesto la parola la Consigliera Morelli,
ne ha facoltà.
Morelli (ALPE) -
Chers collègues, l'argument que nous
abordons aujourd'hui est un argument capital, qui va bien au-delà
de la portée réelle, parce qu'il s'agit presque d'un argument
symbolique à l'intérieur de ce Conseil et dans le panorama
politique de notre Région. La véhémence avec laquelle le collègue
Perron est intervenu est bien compréhensible car il ne faut pas
oublier que le collègue est l'ancien Assesseur au bilan et donc au
Casino; il est compréhensible que de sa part il y ait aujourd'hui
l'impuissance, dirais-je même la frustration, de voir présenter des
solutions dans ce Conseil qui pourraient pour une fois aboutir à
des résultats qui dans le passé, pour des raisons différentes,
n'ont pas pu être rejoints. Je ne veux pas me faire prendre par
cette véhémence, mais je veux essayer de garder une modération des
tons, qui, de mon point de vue, est toujours utile au débat et, en
tant que Présidente de la IV
e
Commission, je veux
d'abord remercier les commissaires de majorité et d'opposition pour
la contribution qui a été donnée au débat à l'intérieur de la
commission. Le collègue Perron, malheureusement, n'a pas pu
participer toujours, mais je dois dire que ces collègues ont
participé activement au débat en commission et leur contribution,
différemment motivée, selon les points de vue et les rôles
respectifs, a toujours été pertinente et jamais formelle. Je veux
dire cela parce qu'évidemment nous sommes tous conscients que les
temps de discussion de ce plan et de ce dessein de loi ont été trop
limités, je serais hypocrite de ne pas le reconnaître ; il faut
également reconnaître qu'à l'intérieur de la commission on ne s'est
pas perdus dans ce genre de polémique, mais on a abordé la question
dans le fond, "nel merito".
Je veux également remercier les organisations syndicales. Jeudi
passé on a eu, à l'intérieur de cette salle du Conseil, une
audition avec un grand nombre de représentants des travailleurs. Il
faut dire que les critiques à la politique n'ont pas été épargnées,
que ce soit le Gouvernement actuel ou précédent, les tons ont été
durs, mais toujours respectueux et l'impression générale que l'on a
tirée de cette audition a été d'une grande attention, d'une grande
attente, une attente chargée d'espoir pour un plan de
réorganisation qui a l'objectif, sûrement engageant, de réussir là
où d'autres, pour des raisons différentes, ont échoués.
È per dare risposte ai lavoratori, a quei lavoratori ma anche al
territorio, anche alla comunità valdostana che questa maggioranza
si è fatta carico di un'impresa difficile, impegnativa con uno
spazio-temporale a disposizione molto, molto limitato.
Il collega Perron ha fatto un'analisi rispetto a questa
maggioranza, parte di questa maggioranza, in particolare ALPE, il
movimento a cui apparteniamo, a cui appartiene anche l'Assessore
Chatrian; secondo lui, avrebbe fatto una specie di giravolta. Io
credo che ALPE abbia sempre sottolineato l'importanza della Casa da
gioco per il territorio sociale, per il tessuto economico della
nostra regione e se critiche ci sono state, sicuramente critiche
anche molto forti, sono sempre state improntate ad una volontà di
vedere risolvere i problemi che hanno minato la Casa da gioco. In
questo senso io credo che l'atteggiamento, anche della maggioranza,
di questo nuovo ruolo che ricopriamo sia stato quello. Dicevo, è
per cercare di dare risposte all'attesa dei lavoratori e del
territorio. È vero, i tempi sono stati ristretti, bisogna
riconoscere sia il tempo di redazione del piano che il tempo di
esame, così come l'iter istituzionale e quindi io voglio apprezzare
lo sforzo anche che è stato fatto
in primis
dai
professionisti - professionisti che lei dice essere lautamente
pagati, sicuramente, i professionisti lo sappiamo che si pagano -
che hanno avuto tre settimane per redigerlo, ma anche dalla
politica, dalle parti sociali a cui è stato imposto un
cronoprogramma molto severo. Tutto questo per riuscire a portare in
questa seduta del Consiglio regionale nei tempi prefissati, non
decisi da questa maggioranza, che in un certo senso li ha subiti,
esattamente come tutti gli altri, ma conseguenti alle decisioni che
sono state assunte precedentemente anche attraverso una legge
votata in modo unanime (la n. 2/2017), che afferma testualmente:
"entro 60 giorni dalla sua entrata in vigore, l'organo di
amministrazione della Casino de la Vallée predispone un piano di
ristrutturazione aziendale finalizzato alla valorizzazione degli
investimenti, alla riduzione dei costi che assicuri il
raggiungimento dell'equilibrio economico-finanziario".
Va poi ricordato che il 20 febbraio 2017 - è già stato detto, ma
forse è opportuno ricordarlo - l'Amministratore unico uscente ha
avviato una procedura di licenziamento collettivo per la riduzione
del personale, ai sensi della legge n. 223/1991, motivata dalla
necessità di intervenire sul costo del personale diventato
percentualmente troppo alto rispetto ai ricavi, e questo è un altro
elemento che ha a sua volta dettato l'agenda. Così come non è
superfluo ricordare che questa maggioranza si è insediata il 10
marzo, ha nominato la nuova Giunta in sostituzione di una Giunta
dimissionaria, e il 24 marzo (due mesi fa) ha incaricato l'avvocato
Giulio Di Matteo come nuovo Amministratore unico e oggi il
Consiglio regionale affronta il piano di riorganizzazione del
Casinò e la legge di finanziamento. Credo quindi che le
ristrettezze dei tempi siano spiegabili e giustificate.
Il 10 marzo quando questa Giunta si è insediata, aveva davanti a
sé tre possibili vie: lasciar precipitare una situazione gravissima
con dei licenziamenti certi, una situazione scottante, ereditata da
chi precedentemente aveva operato altre scelte; oppure poteva
sposare e adottare la soluzione che era stata ipotizzata
precedentemente: la ricapitalizzazione, iniettare 48 milioni per
tamponare l'emorragia e poi rinviare il problema della
riorganizzazione; oppure ancora la soluzione del rispetto della
legge n. 2/2017, quella che tutto questo Consiglio ha votato, che
prevede il piano di riorganizzazione e conseguentemente il
finanziamento mirato. Si è scelta questa terza via. Sicuramente una
via difficile e da lì è partito il conto alla rovescia in una lotta
contro il tempo e contro le tante avversità che si sono frapposte
su questo cammino, non ultime forse anche quelle create da coloro
che non hanno mai voluto che per il Casinò si trovassero delle
soluzioni strutturali, vere, durature. Comunque oggi, questo è un
fatto, c'è un piano che viene presentato al Consiglio regionale,
che viene presentato alla comunità, che viene presentato ai
lavoratori, un piano che noi reputiamo credibile, realistico,
improntato alla prudenza, da quando in qua la prudenza è diventata
un difetto forse dovete spiegarmelo, noi crediamo che di illusioni
attorno al Casinò ne siano state create troppe forse in questi
anni.
È un piano perfetto? Sicuramente no. È un piano che nasce già
condizionato da una serie di elementi fissi antecedenti,
assolutamente stringenti, è un piano che soffre di certe
ineluttabilità, è un piano un po' come
une dernière chance
che è concessa a tutti per salvare
in primis
, ma non solo,
anche per rilanciare un'azienda che ha dato molto in passato a
questa Regione e che, per ragioni e responsabilità diverse, oggi
sembra essersi trasformata in un peso percepito, ahimè, da tutta la
comunità. Noi crediamo che non offrire una chance a quell'azienda,
ai lavoratori e anche alla nostra Regione sarebbe uno spreco di
denaro per tutte le risorse che sono state precedentemente
investite, su cui abbiamo avuto critiche e riserve sicuramente e
continuiamo ad averle, collega Perron, non dubiti, ma sono state
fatte delle scelte, nostro malgrado. La situazione attuale è
questa, di questo dobbiamo tenere conto e sarebbe uno spreco -
ripeto - per tutte le risorse investite e spese in questi anni,
sarebbe uno spreco in termini di competenze professionali.
Continuate ad evocare il valore che rappresentano i giochi
lavorati del nostro Casinò. Credo che tutti ne siamo coscienti, ma
forse - non sono una specialista e francamente non mi attirano in
modo particolare le case da gioco - c'è un'evoluzione anche
all'interno delle case da gioco del modo di giocare, dei giochi,
che hanno un
appeal
diverso rispetto al passato e poi
sarebbe uno spreco in termini di immagine e di un marchio, che,
nonostante abbia perso smalto, continua ad avere un suo perché.
Noi riteniamo che sia un piano praticabile ed è giusto precisare
che questa maggioranza, che ha ricevuto in eredità un dossier
scottante e urgente, non ha mai avuto dubbi sulla necessità di
tentare il possibile per sanare una situazione che a molti
osservatori esterni pare irrecuperabile. Io immagino che anche voi
abbiate avuto osservazioni, pensieri, riflessioni da parte di
persone, anche di un certo spessore, che considerano la Casa da
gioco di Saint-Vincent una battaglia persa. Noi crediamo invece, e
non vi sono mai stati dubbi, che questa sia un'operazione di
salvataggio e di rilancio necessaria, ma non a tutti i costi:
questo è giusto dirlo, non senza porre delle condizioni sensate e
giudiziose, perché la comunità che ci osserva e a cui dobbiamo
rendere conto delle scelte non lo capirebbe. Se con la proposta del
Governo Rollandin si pensava di iniettare
tout court
oltre
40 milioni di euro per garantire il mantenimento dello
status
quo
, perché io ricordo che c'era stato un ordine del giorno
votato all'unanimità in questo Consiglio, che prevedeva un piano di
rilancio da presentare entro il 31 gennaio e a cui non si è dato
corso...dicevo, se si pensava di iniettare tout court una somma
importante, rimandando poi a tempi successivi la riorganizzazione
necessaria del Casinò, il Governo Marquis ha deciso di
intraprendere una strada diversa, sicuramente più complicata, ma
più equa, perché ogni soldo che si riesce a risparmiare è un soldo
che si può riutilizzare per soddisfare altre necessità, per
garantire dei servizi, per creare altre opportunità alla comunità
valdostana. Si è lavorato quindi in questo senso per quantificare
il più possibile il reale fabbisogno finanziario, suddiviso in
tranche e a fronte di risultati che dimostrino che i soldi spesi
sono ben spesi, perché producono risultati misurabili e
valutabili.
Certo, non è facile cambiare paradigma, non è facile - come
spesso si è ripetuto - dire: "fuori la politica dal Casinò", perché
è un'azienda che è sempre stata fortemente condizionata dalla
politica. Direi che è quasi sempre stata ostaggio della politica,
su cui si è spesso misurata la tenuta delle maggioranze e non è
certo facile immaginare che su un terreno così insidioso - qualcuno
lo ha definito "una palude" - tutti i soggetti coinvolti
collaborino alla riuscita del progetto. Noi riteniamo sia quello
che bisognerà fare, andando anche a rimotivare chi ormai è
rassegnato, intervenendo per andare a riequilibrare squilibri
interni e consolidati, procedendo in un'opera di risanamento
inevitabile ma necessaria, perché, nonostante le posizioni diverse,
le storie, i percorsi diversi, voglio pensare che sia condiviso da
tutti l'obiettivo di riportare il Casinò ad essere nuovamente un
polo d'attrazione importante per la nostra Regione, parte di
un'offerta turistica complessiva, che, oltre a garantire posti di
lavoro diretti, ha anche una ricaduta importante - e speriamo
sempre più importante - sul territorio circostante. Noi pensiamo
che questo sia un obiettivo che tutti condividiamo.
Presidente -
Ha chiesto la parola il Consigliere
Rollandin, ne ha facoltà.
Rollandin (UV) -
Je crois que les interventions qui ont
déjà été faites sur le problème de la Maison de jeu nous disent
encore une fois ce qui est l'engagement de toutes les forces
politiques face à ce thème, difficile et délicat sans doute, mais
aussi lié à des stratégies différentes qu'aujourd'hui finalement
l'on comprend. Tout ce qui a été fait pour essayer de nous dire
qu'il fallait arriver à un plan qui pouvait être à même de résoudre
le problème...je crois que l'analyse spécifique de ce qui a été
écrit dans ces dernières 30 pages, car les premières 70 pages sont
un résumé de ce qui est le Casino...on n'a rien ajouté à ce qu'on
connaissait. Il n'y a pas une solution nouvelle, on dit des jeux
qui sont en train d'inventer pour ce qui qu'on pourrait faire, mais
il y a toute une série de "mais" qu'on ne sait pas comment on
pourrait aller de l'avant, et cetera. Je crois que, pour ce qui
concerne ce thème, quelqu'un a sous-évalué la difficulté qu'on
connaissait ou, mieux, n'as pas voulu voir ce qui était l'enjeu de
la Maison. À ce propos, déjà ce matin j'avais cité le "parere
pro veritate
". Je crois qu'il y a toute une série de
considérations très importantes sur ce qui est l'enjeu, de ce qui
était...et je veux reprendre ce thème.
Nella parte principale si dice: "le ipotesi specifiche
sottoposte alla nostra attenzione sono due: la prima fonte è
autorizzare la Regione a sostenere la società Casino, rimborsando
alla medesima i costi già sostenuti per la realizzazione del piano
di investimenti finalizzato alla ristrutturazione della Casa da
gioco, pari a 103 milioni di euro, mediante trasferimento in conto
capitale di 43 milioni di euro e 60 milioni erano già stati
assegnati nel 2014 e disporre dei 43 milioni di euro con 20 milioni
di euro che abbiano destinazione vincolata ad estinzione". Je
souligne ce particulier: "dispone altresì che, entro tre mesi
dall'entrata in vigore della legge, la società predisponga un piano
di ristrutturazione aziendale che assicuri, tra l'altro, il
raggiungimento dell'equilibrio economico-finanziario anche
funzionale all'affidamento a terzi della gestione del complesso
aziendale" et il est le même article qu'on trouve dans la loi n°
2...piano di ristrutturazione aziendale. Alors, on se demande
comment on peut dire que, par rapport à ce qui s'est passé avant,
aujourd'hui finalement on a imaginé d'avoir un plan...la loi n° 2
était la première fois qu'on parlait d'un plan de
restructuration...est le même article: le point 3 est le même de
l'alinéa de la loi n° 2.
Io credo che o si vuole dare una lettura corretta di quello che
è stato chiesto e fatto, oppure effettivamente ci parliamo addosso
senza voler trovare la vera soluzione che c'era già, la seconda che
interviene..."nelle more del piano di ristrutturazione aziendale
con la legge 2...", alors, pourquoi je parle de cela? Pour dire que
dans cette période on a fait toute une série de considérations,
chaque fois qu'on parlait du Casino, du financement, on allait dire
qu'il fallait faire attention...la raison pour laquelle on n'avait
pas alloué à la Maison de jeu les fonds qui étaient dus pour celle
qui a été la restructuration faite de la part du Casino.
Credo che questo sia un po' il punto dolente della situazione:
guarda caso, nella relazione di questo non si fa menzione. Allora,
io vorrei chiedere se si pensa, com'è detto qui, che la Regione
autorizzi i medesimi costi già sostenuti per...la prima fonte,
parere
pro veritate
: "la Regione autorizza a sostenere la
società, rimborsando alla medesima i costi già sostenuti per la
realizzazione del piano degli investimenti finalizzati".
Alors, qu'est-ce qu'on fait de cela? Pourquoi on ne reconnaît
pas ce qui a été fait de la part du Casino, il n'y a pas un
document dans ce projet grâce auquel on puisse dire ce qu'on fait
par rapport à cette dette qu'il y a envers la Maison de jeu?
Reconnue par le parere pro veritate, et même là de quelque
sorte...
qualcuno ha detto: "ma non c'era stata la richiesta",
la
richiesta
était du 2016, quand elle avait été faite à
la Région et, par conséquent, on avait pris l'enjeu de la mettre
dans la
finanziaria
. Noi avevamo previsto puntualmente, come
detto, il rimborso di queste spese di cui - ripeto per l'ennesima
volta - non c'è menzione. Nello stesso parere pro veritate si dice
chiaramente come doveva essere fatto, perché doveva essere
riconosciuto e non è stato chiesto...qualcuno diceva che così si è
evitato di metterlo nel bilancio e quindi si è eluso il Patto di
stabilità. Non è vero, è scritto qui a chiare lettere che non è
vero, nelle pagine specifiche: non è vero che è stato eluso il
Patto di stabilità, anche questo detto in modo chiaro, che non era
quella la situazione.
Tutto questo per dire che nell'insieme questo modo di procedere,
che di fatto fa finta di non riconoscere, o non vuole riconoscere i
soldi che risolverebbero i problemi della Casino, perché, come
abbiamo detto la volta precedente, vi è il discorso del personale,
vi è il discorso della disponibilità di fondi, vi è il discorso di
una collaborazione che permetta di trovare le modalità con cui di
fatto ridurre anche eventualmente le opzioni oggi esistenti. Questo
puntualmente dice che si deve andare su quella strada, non si può
che andare su quella strada. Qual è la ragione per cui su questo
tema, di cui si parla in modo chiaro, non si vuole prendere atto e
non si vogliono dare questi finanziamenti? Questo io non l'ho mai
capito. Per una questione di principio, per una questione che non
lo so dov'è...nel Patto di stabilità, quante volte è stato ripreso?
Mentre si dice in modo chiaro: "pertanto, proprio in virtù della
netta distinzione delle società partecipate, l'incidenza
dell'operazione di ricapitalizzazione...non può essere adottato nel
momento in cui sorge la sofferenza economica...bensì solamente
quando l'ente proprietario decide di ripianare le perdite",
chose qui a été faite en 2016
, e che evidentemente ha questo
effetto. In altri termini la scelta della Regione di ripianare le
perdite quando qualcuno poteva intenderla come violazione del Patto
di stabilità interno, soprattutto la disciplina di
riferimento...oggi il pareggio di bilancio non c'è più, c'è il
Patto di stabilità. "In realtà, il passaggio senza obblighi dal
Patto di stabilità a quello del pareggio di bilancio non ha
comportato possibilità di agire al di fuori delle regole, che già
permettevano questa contabilità". Io credo che questi aspetti che
ci sono stati rimproverati puntualmente come se fosse stato un modo
di eludere alcune regole...sono regole che sono state perfettamente
riconosciute e riprese puntualmente.
Non credo sia possibile che su tutti questi aspetti...si dice:
"sul punto la Suprema Corte di cassazione è granitica nel ritenere
non sussistente un rapporto di unicità tra la società partecipata e
la partecipante, poiché la prima è a tutti gli effetti un soggetto
di diritto privato",
et, par conséquent, on peut agir en ce
système
.
Io credo che su questo parere pro veritate noi abbiamo la
possibilità di verificare come nel merito quello che era stato
detto allora è perfettamente valido, anzi si è indicato che se non
lo avessimo fatto, noi saremmo andati a creare un danno alla
società ed è quello che rischiamo di fare oggi, perché, nel momento
in cui continuiamo a indebitarla quando potrebbe avere i soldi
suoi, i soldi che gli spettano...perché non le vengono dati? Questa
è la vera ragione di non riuscire a capire come se ne vuole uscire
dicendo che invece i piani fantasmagorici sono la soluzione:
l'
on line
o roba del genere, quando si sa benissimo che
hanno un'incidenza minimale sugli interventi?
Su tutto questo credo che la valutazione dei profili economici,
la valutazione della compatibilità economico-contabile sono state
fatte in modo da legittimare tutto quello che è stato previsto. In
più ci sono i vari elementi che sono stati esaminati e disposti,
che danno con chiarezza quali sono le vie di uscita. Sono detti i
cinque punti che sono ricordati: "la società presenta le difficoltà
che possono essere superate, l'interruzione della gestione comporta
un serio detrimento patrimoniale - per cui anche questa sarebbe una
ricaduta negativa sulla società - le attuali criticità finanziarie
sono riconducibili in buona parte ai provvedimenti regionali. Il
riferimento è evidente alla legge n. 49/2009, con cui è stato
affidato l'onere della realizzazione degli interventi. Le perdite
risultanti dal documento contabile chiaramente non sono
esclusivamente riconducibili a questo investimento, ma non si può
negare che il medesimo abbia un peso significativo, forse
determinante". Non l'ho scritto io, è nel parere pro veritate. Su
questo io credo che o il documento ha un senso, ed è la ragione per
cui noi chiediamo che abbia un suo sviluppo, oppure francamente non
avrebbe più nemmeno senso discutere di che cosa vogliamo fare della
società.
Su tutta questa discussione rimane sicuramente forte
l'impressione che la possibilità oggi di incidere che ci
sarebbe...le stesse posizioni che potrebbero essere prese in
confronto alla disponibilità di fondi della società, che poi oggi
vediamo nel turbinio con il nuovo emendamento ancora modificato,
quello che era un primo approccio, questo la dice lunga su come ci
si intende avvicinare ad un problema finanziario di questa portata.
Tutte queste situazioni non possono essere viste o vissute come se
fosse evidentemente solo un discorso di dire: "non è stato detto da
me, è stato detto da te, non lo voglio fare", non è così! Per parte
nostra, la valutazione negativa di questo documento, è che non
porta nulla di nuovo rispetto a quello che c'era già nei programmi.
Nulla di nuovo, se non la giusta osservazione che bisognerà mettere
dei fondi a disposizione, com'è stato fatto anche con questo
emendamento, e per che cosa? Perché mancano quelle disponibilità
che allora c'erano e che potrebbero essere ridate. C'era la
difficoltà di voler dimostrare che si davano dei soldi al Casinò?
Ma non si danno dei soldi, si restituiscono. Mi sembra che sia un
concetto molto diverso, ma lo dice qui, è detto qui che...questa
situazione diventa determinante. Ora, non possiamo leggere solo un
rigo sì e un rigo no.
Poi le conclusioni. Non voglio farla troppo lunga, ma le
conclusioni a cui si arriva credo siano molto eloquenti, perché "in
sintesi la valutazione in merito al piano di cui si tratta non
dovrebbe giustamente riguardare solo la razionalizzazione, ma
l'aspetto complessivo delle modalità di intervento regionale nel
settore del gioco e delle attività di animazione alle stesse
collegate", cosa che avevamo detto in modo chiaro.
Per quanto ci riguarda, quindi noi riteniamo che questo
approccio sia di fatto ininfluente e sarà inefficace. Il vero
aspetto da chiudere oggi è il modo con cui ci si approccia al
famoso problema del personale, dove sicuramente il discorso della
"Fornero" è un discorso molto oneroso, però o si cambia, ma per
quelli che hanno iniziato (i 41) evidentemente non si può cambiare.
Se per gli altri si trova una modalità diversa sulla mobilità o
altro...è un aspetto in qualche modo da approfondire. L'aspetto
principale è quello di togliere il cappio del licenziamento, e in
quel momento l'Amministratore aveva dovuto sottoscrivere tenendo
conto della società, del non avanzamento del progetto di legge che
prevedeva il finanziamento, quindi, non essendoci i soldi, si
doveva prevedere una riduzione del personale e nella responsabilità
dell'amministratore c'era solo quella via d'uscita, ma poi di
questo abbiamo discusso e questo va tolto: questo è un aspetto che
va tolto al di là delle modalità un po' abbreviate con cui si
pensava di farlo in questo Consiglio. Credo che questo vada tolto
per arrivare ad una definizione delle modalità con cui ci sia
questa corretta utilizzazione del personale con l'accordo delle
forze sindacali, altrimenti non se ne esce. Il discorso possiamo
dircelo in mille lingue, ma la sostanza è questa che avevamo detto
già due mesi fa, che abbiamo ripetuto un mese fa. Questi sono i tre
punti cardinali su cui comunque ci si troverà a confrontarsi, al di
là del fatto che questo piano l'abbiano fatto in 10-12, quello che
è. Ho visto anche i resoconti. Qual è la forza di questo piano? È
prevedere qualcosa di nuovo che...a livello di entrate, è quasi
ininfluente rispetto ai giochi tradizionali, lo dice, volete che
leggo la parte dove dice: "quasi ininfluente"? On line.
Marginale.
Pensiamo di risolvere i problemi così? Assolutamente no. È in
qualche modo difficile immaginare che con questo piano, che avevamo
previsto anche noi, si risolva tutto. Il piano aiuta sicuramente ad
indirizzare in un certo modo, ma non lo risolve perché sono
esattamente le stesse cose che conoscevamo già dai piani
precedenti. Ditemi un piano in cui non ci fossero questi temi: del
gioco nuovo, dei giochi tradizionali. Adesso non si chiamano più
porteur
, ma si chiamano facilitatori. Chiamateli come
volete, anche lì è tutta una bella discussione per dire: "cambiamo
i termini", non è più così, lo chiamiamo in modo diverso per non
confonderci, ma la sostanza è quella. È come i responsabili che noi
abbiamo oggi qui a Saint-Vincent, gente che è stata negli altri
casinò, come quelli che sono passati di qui, sono in altri casinò,
ci sono quattro casinò in Italia dove girano.
Io non credo che si debbano fare valutazioni su A piuttosto che
B, mi astengo da questo, però capite, se quello era un mago a
Venezia, mi chiedo perché Venezia l'abbia lasciato venire da noi.
Se questo era un mago a Sanremo, come mai è venuto via? Queste sono
le domande che ogni tanto uno si fa. Senza risposte, perché ognuno
dice: volevo cambiare aria, ero al mare, volevo andare in montagna,
ero di là, volevo cambiare, però questo nel sottofondo rimane un
po', perché sono sempre gli stessi. Ora, credo che nessuno voleva
immaginare o pensare ai miracoli, nessuno pensa questo, però
nemmeno venderci come qualcosa di innovativo, di fantasmagorico, di
cambiamento qualcosa che non ha niente. Allora, scusate, noi siamo
costretti a dire queste cose, perché altrimenti di nuovo facciamo
delle illusioni o ci facciamo delle illusioni che difficilmente
verranno mantenute, rimarranno delle illusioni perché su questo,
sul Casinò ci siamo già detti tutto. Anche il discorso
dell'articolo che abbiamo messo per la privatizzazione: l'articolo
27.3, non è che volevamo dire: "l'albergo lo privatizziamo".
Almeno, io adesso non so se voi avete questa idea, ma sul discorso
della privatizzazione abbiamo detto: mantenendo la proprietà, il
che voleva dire impegnare una gestione eventualmente fatta da
qualcuno che potesse avere delle intenzioni di sviluppo, che meglio
volesse investire anche nella nostra Casa da gioco. Queste sono le
premesse che noi avevamo messo a questa risoluzione che è stata
votata, quindi questo c'è.
Nell'insieme noi riteniamo - poi riprenderemo le tematiche - che
soprattutto la lettura del parere pro veritate e le conseguenze,
l'ultimo capitolo (le conclusioni) debbano essere utilizzate tutte
senza distinguo, perché a questo punto...e non voglio leggerle in
quanto sono di tutti i Consiglieri. Credo che questa parte sia
effettivamente sinteticamente molto efficace perché dice quello che
non solo possiamo, ma dobbiamo fare per cercare di evitare di
ritrovarci a breve di nuovo con la stessa situazione.
Presidente -
Ha chiesto la parola il Consigliere
Marguerettaz, ne ha facoltà.
Marguerettaz (UV) -
Era solo una gentilezza, chiedevo al
"salva-maggioranza" Gerandin se voleva intervenire nella sua
posizione privilegiata di battitore libero, di dodicesimo uomo
parlando di calcio.
Scusatemi queste battute perché l'argomento è sicuramente molto
impegnativo, molto serio, c'è una grande tensione. Ho ascoltato con
attenzione i vari interventi, ho ascoltato e letto con attenzione
la relazione del collega Padovani, ho ascoltato con attenzione
l'intervento dell'Assessore Chatrian. Mi chiedo se hanno passato la
serata nell'osteria della Gaia Scienza, perché faccio riferimento a
Nietzsche, e hanno sviluppato una sensazione di essere dei super
uomini, perché sono riusciti a dire delle cose con un
convincimento, con una forza che è surreale. I temi...più che i
temi, i sostantivi e gli aggettivi che sono stati utilizzati sono
veramente altisonanti: "piano robusto", "realistico", "credibile",
"misurabile", "chiarezza", "prudenza", "concreto" o "concretezza",
questo è il messaggio che la Giunta Marquis vuole mandare
all'esterno. Se riconosco un merito alla Giunta Marquis rispetto
alla Giunta precedente, è quello di sapersi vendere non bene,
benissimo. Ogni piccola cosa che viene fatta siamo bombardati di
tweet
, siamo bombardati di comunicati stampa, sembra che si
muova il mondo. In realtà, salvo poche eccezioni, la Giunta Marquis
sta facendo né più, né meno...sta portando avanti le cose che sono
state preparate da noi, però l'abilità del cuculo che si infila nel
nido, mangia le uova, mette le sue e poi le promuove in tutti i
modi.
Questa ovviamente è la parte introduttiva, però vorrei fare con
voi un lavoro un poco più noioso, cercando di leggere assieme,
scorrere assieme velocemente questo piano, in modo da poter
sostenere le affermazioni perché, in caso contrario, collega
Morelli, io capisco bene il gioco delle parti, dice:" io ho fatto
un buon lavoro, tu l'hai fatto cattivo" e viceversa, però proviamo,
rimanendo nell'ambito del gioco, e rimanendo nell'ambito del poter
dire: "vedo"? Evitiamo i
bluff
. Vedo. Primo bluff: la
trasparenza. Collega Chatrian, ci avete massacrato con l'articolo
116 del Regolamento e ovviamente c'erano delle letture diverse,
c'era un approccio aziendale che portava una certa riservatezza. Il
Consiglio di Stato alla fine è stato
tranchant
, il Consiglio
di Stato ha detto: "ma che riservatezza! Siete pubblici ufficiali,
avete diritto ad avere tutte le informazioni". Sicché, forti di
questa interpretazione della Corte, abbiamo chiesto con l'articolo
116 all'avvocato Di Matteo o, meglio, a Chatrian e all'avvocato Di
Matteo, di avere tutta una serie di informazioni e qua abbiamo
avuto una sorpresa direi amara. Di Matteo ci scrive candidamente,
già l'ho detto a lei in commissione, Assessore Chatrian, l'ho detto
a Di Matteo quando è stato audito il 15 maggio, ovviamente eravamo
occupati in questa sessione di lavoro e quindi non ho avuto il
tempo di preparare la lettera. Presidente Rosset, le manderò una
lettera dove le chiederò di verificare se l'avvocato Di Matteo si è
reso responsabile di un'omissione d'atti d'ufficio, reato
ovviamente penale, perché, a fronte di una richiesta di una
sentenza del Consiglio di Stato, ci ha fatto una serie di
dichiarazioni assolutamente, da parte mia, non condivisibili. Io
non ho certezze, lo verificherà lei con i suoi uffici se l'avvocato
Di Matteo si è reso responsabile di un'omissione d'atti d'ufficio o
meno. E che cosa gli ho chiesto? Gli ho chiesto di avere i
curricula
dei professionisti, gli ho chiesto di avere le
informazioni su quanto costano questi professionisti. Lei si sarà
accorto, Presidente Rosset, ma anche Assessore Chatrian, che
continuiamo a dire che questi professionisti costano centinaia di
migliaia di euro, ma nessuno dice un numero, perché nessuno lo sa,
anzi ci sono state delle indiscrezioni giornalistiche, ma noi non
sappiamo quanto costano. La collega Morelli dice una cosa
sacrosanta, dice: "cosa volete, i professionisti costano!". E dice
una cosa ovvia, talmente ovvia che l'avvocato Di Matteo, quando per
qualche settimana ha fatto lavorare una serie di professionisti al
Casinò, è venuto serenamente in commissione a dirci: "questi
professionisti vengono qua gratis", per cui nel 116 gli abbiamo
chiesto di farci vedere quel contratto per il quale questi
professionisti verrebbero a lavorare gratis, perché magari, non
come Aurelio Marguerettaz Consigliere regionale, in futuro, quando
farò di nuovo la professione, se c'è da chiedere una consulenza
gratis, la chiederò anch'io a questi, perché è un po' strano,
dopodiché è talmente strano che l'unica cosa, una delle poche cose
che mi sono state date sono i verbali del collegio sindacale, e
avete visto cos'è successo nel verbale del collegio sindacale? Nel
verbale del collegio sindacale si cita che è stata recapitata al
Casino de la Vallée una proposta economica professionale di una
consulente che l'avvocato Di Matteo ha detto che lavorava gratis.
Allora diciamo delle verità o diciamo delle bugie? Quindi delle due
l'una: o ha detto una bugia Di Matteo, o ha scritto una bugia il
collegio sindacale nel verbale, perché dice: "è arrivata una
proposta economico-finanziaria per una consulenza". E sa, Chatrian,
qual è la cosa ridicola? Che è arrivata prima dei bandi. Questa non
solo è una professionista, ma ha anche la bolla di cristallo.
Stiamo parlando di illeciti. Da questo punto di vista, io direi che
non c'è accanimento, ma lei per tanti mesi ci ha bombardato con la
trasparenza, poi adesso ho la fortuna di avere Bertin davanti e lui
continua ovviamente ad essere duro e puro, e allora cerco di
aiutarlo anch'io.
Torniamo però al nostro benedetto piano. Non ritorno sulla
benedetta pagina 4, perché lo ha fatto egregiamente il mio collega
frustrato, perché è una cosa simpatica: nel momento in cui noi
facciamo le nostre considerazioni, che non necessariamente
collimano con le vostre, siamo frustrati. Ci sono modi e modi, ma
Perron è di Fénis, però devo dire la verità: io non ho trovato
niente di particolare. Ovviamente uno che conosce il dossier dà una
rappresentazione, ma non solo abbiamo l'ultima frase di pagina 4,
ma abbiamo anche la seconda, perché dice: "gli elementi riportati
nel documento sono tratti da informazioni rese disponibili da parte
del
management
aziendale che in questa fase di lavorazione
non sono state oggetto di autonoma verifica e della correttezza",
quindi se ti dicevano una fesseria, la prendevi per buona.
Io non sono un grande professionista, però le posso dire che
nella mia piccola esperienza ho visto che, quando c'è un dossier
particolarmente difficile e quando si vogliono dire delle cose che
non sarebbero credibili all'uomo comune, si prende un gruppo di
professionisti spacchettati, ad ognuno si dà il suo compitino,
ovviamente senza guardare il compitino che fa l'altro, in modo tale
che alla fine non c'è un responsabile, perché alla fine della fiera
dici: "ma tu perché hai scritto questo?". "Io sono partito dai dati
che mi ha fornito Tizio, io ho guardato solo qua". E poi lo
rivedremo. Andiamo a vedere i verbali, perché entro anche nel
concreto, altrimenti rimangono delle dichiarazioni così per aria.
Collega Chatrian, si vada a leggere i verbali delle audizioni. Ad
un certo punto abbiamo fatto una domanda all'ingegner Marino, che è
esperto di giochi
on line
- adesso non entro nel dettaglio
ma c'era un gioco in remoto, per cui a parte che noi non abbiamo
una concessione governativa, quindi in buona sostanza dobbiamo
appoggiarci a dei
provider
e pertanto probabilmente il
business
non lo facciamo noi, ma lo farà chi ha la
concessione, e probabilmente i nomi che ci avevano segnalato i
giornali ci avevano messo un po' sulla strada e vi avevamo anche
detto che forse stavate pensando molto ai giochi on line a
discapito dei giochi lavorati... -: abbiamo chiesto all'ingegner
Marino se questa cosa era realizzabile e, da persona seria, ha
detto di essere un tecnico e di aver verificato queste cose dal
punto di vista tecnologico e che le verifiche della fattibilità
sono demandate all'azienda. Io gli avevo fatto una domanda: se ad
un certo punto tu immagini di far giocare i clienti del Casinò
anche nelle stanze del Billia, anche nelle stanze da bagno, tutti i
limiti che noi abbiamo (l'identificazione del giocatore, le norme
antiriciclaggio) come vengono affrontati? Nel momento in cui tu
entri nella Casa da gioco sei identificato e, quando giochi, il
croupier
sa che sei tu che giochi. Dal momento in cui tu
metti delle persone nella sala da bagno a giocare, non sai più se
gioca il papà, la mamma o il minore. Io gli ho posto questa domanda
perché era una curiosità, non perché avessi la risposta, e Marino
mi ha risposto di aver fatto una valutazione dal punto di vista
tecnologico. Quando qualcuno mi dice serio, concreto, verificato:
"ma che film ha visto? Non è stato a sentire le audizioni, come le
ho sentite io".
Dal punto di vista della costruzione filosofica di questo piano,
torno a dire che ognuno ha fatto un piccolo compitino. Qualcuno
potrebbe fare uno sforzo con me e andare a vedere il verbale del 15
maggio, quando è arrivato l'esperto dell'hotellerie e, da un lato,
ci ha detto una cosa interessante ma che fa il paio con quello che
aveva già detto Di Matteo, il quale aveva definito il Casinò una
Ferrari: "in questo momento un po' fuoristrada, ma è una Ferrari,
quindi è qualcosa di straordinario, anzi una cosa bellissima". Il
dottor Botta, che è il consulente sull'hotellerie, ha detto:
"adesso stiamo parlando di un albergo che è un gioiello.
Quell'albergo è stupendo e dovrebbe fare delle occupazioni
incredibili". Poi ci ha detto due o tre cose, ma ad un certo punto
ci ha svelato un segreto, un concetto che ci ha fatto rimanere a
bocca aperta. Chatrian, sa cosa ci ha detto il vostro esperto?
"Riempiamo l'albergo, poi tutte le altre problematiche, con
l'aumento dei ricavi, si risolvono piano piano". Quando abbiamo
sentito questo, mi sono chiesto perché non ci avessimo mai pensato,
una botta di genio! Ha detto: "riempiamo l'albergo e poi tutto
questo è risolto". Dopodiché abbiamo chiesto a Giovannini, che era
lì: qua si sta parlando di utilizzare, di dare tutta una serie di
stanze per i clienti, che puoi reperire su
Booking
.
Giovannini ha detto: "piano, gli ho già detto che troverà lungo, ma
d'altra parte cosa può pensare? Che nel weekend di Pasqua,
piuttosto che nel Carnevale, piuttosto che nelle vacanze natalizie,
sacrifichiamo i clienti del Casinò per lasciare i clienti che ti
pagano una notte, due notti, tre notti? Da sempre la dualità tra la
clientela del Casinò e la clientela ordinaria è stata motivo e
oggetto di contrasto".
Andando avanti sul nostro piano, che, continuo a dire, viene
dichiarato credibile, solido, robusto, andiamo a vedere.
Nell'analisi di SWOT area giochi più o meno troviamo delle cose
ragionevoli, anche se qualche dubbio possiamo averlo. Viene
considerata un punto di debolezza la lontananza da Milano e da
Torino, quando in tutta una serie di piani e di valutazioni hanno
considerato che due aree importanti come l'area milanese e l'area
torinese, collegate da un'autostrada in un'ora-un'ora e mezza...e
questo lo definiscono un punto di debolezza: la lontananza. Io non
so che valutazione sia stata fatta, ma per la clientela del Casinò
quello era il punto di forza, anzi si ricorderanno coloro che hanno
un po' di memoria il nostro malumore sui lavori della
Torino/Milano, che per anni hanno creato dei limiti al collegamento
e finalmente con una Torino/Milano più scorrevole sicuramente
questo problema è stato superato.
Ci sono poi delle opportunità che fanno parte della letteratura,
perché la proposta di legge per la riduzione delle
slot
...mi
perdonerà, poi io immagino il collega Marquis conosca i bilanci
dello Stato, immaginare che lo Stato vada pesantemente a ridurre i
proventi da
slot
...ho dei forti dubbi, che voglia
riorganizzarlo sì, con delle licenze, con dei luoghi e con delle
regole, anzi se poi fanno delle concentrazioni, più che
un'opportunità diventa un problema.
Sull'aspetto fiscale avrei qualche dubbio anche lì, perché se
poi andiamo a vedere l'esenzione IVA che c'è a Campione...ma
soprattutto vado a vedere l'analisi SWOT che troviamo a pagina 10
per l'area
resort
. E glielo ho già detto, collega Marquis,
troviamo che nelle minacce c'è: "la presenza di struttura termale
nella zona", in totale contraddizione con quello che abbiamo, avete
detto, ovvero il Casinò deve riuscire a fare sinergia con il
territorio. Immaginare quindi che la presenza di una struttura
termale nella zona sia una minaccia è veramente un lavoro malfatto:
è un lavoro malfatto detto dai commissari, perché tutti abbiamo
visto questo svarione, ma lo ha detto anche il Sindaco di
Saint-Vincent. Ma sa cosa ha detto il Sindaco di Saint-Vincent? Mi
ha fatto anche sorridere. Ha detto: "cosa vuole, questi
professionisti sono venuti da fuori, non conoscono niente". Non
avevamo bisogno del Sindaco per dirlo, è chiaro che sono venuti qua
e hanno abborracciato un piano con una serie di limiti, perché
scrivere che la struttura termale della zona, anziché essere un
punto di forza...siamo in un punto di super debolezza.
Credo che anche l'opportunità, la possibilità di collaborare con
strutture alberghiere del territorio, queste sono sempre state
oggetto di un'interlocuzione. Quando il Casinò utilizzava
pesantemente l'ospitalità, le strutture erano contente. Quando
l'ospitalità veniva utilizzata di meno, erano ovviamente meno
contente e negli anni abbiamo visto degli andamenti non sempre
coerenti. È chiaro che - e lo troverete nel piano - giustamente si
parla di valorizzare le strutture che fanno parte del resort,
quindi se voi andate nelle ultime pagine, troverete degli aumenti
importanti del risultato degli alberghi. C'è una cosa che voglio
segnalare: gli incrementi dei ricavi della struttura alberghiera
nel suo complesso sono molto più importanti nel quattro stelle
rispetto al cinque stelle. Se vado a memoria, il quattro stelle
aumenta di 1,8 milione e il cinque stelle di 700-800 mila. Ma,
Chatrian, non era uno scandalo aver fatto due alberghi, un quattro
e un cinque stelle? Non era una scelta sciagurata quella di aver
sdoppiato questa proposta alberghiera? Oggi addirittura
l'incremento più importante lo vediamo nel quattro stelle!
Non mi concentro sulla pagina 11, perché tale pagina è
esemplificativa, si dice "non è un piano di ristrutturazione
aziendale, è un piano di rilancio e sviluppo delle attività del
Casinò che non può prescindere da una ristrutturazione dei costi",
e allora torniamo all'altro argomento sulla credibilità, sulla
prudenza. Sono assolutamente d'accordo sul fatto che le previsioni
di crescita siano state prudenti. Sono talmente prudenti che si
ipotizzano dei ricavi, che sono più o meno nell'ordine dei ricavi
del 2015, quindi niente di straordinario se non fosse che il 2015
chi si è occupato di Casinò è stato messo in croce perché i
risultati erano sciagurati, però adesso, oltre al piano, oltre a
queste cose, il 2015 è un punto d'arrivo. Il problema delle
previsioni non è solo su ricavi, quindi la prudenza non è solo su
ricavi, la prudenza è venuta meno sulla parte costi, perché sulla
parte costi con
nonchalance
si indicano dei tagli sul costo
del personale di decine di milioni, perché si prende come base il
costo del personale attuale, ma i sindacati potrebbero dirci che il
costo del personale attuale è già figlio di un taglio di 4-5
milioni in virtù dell'accordo fatto. In realtà, quindi il taglio
del costo del personale è molto più alto: supera abbondantemente i
10 milioni, arriviamo quasi a 20, perché arriviamo a 35-36 milioni.
La prudenza per la parte ricavi quindi la possiamo anche passare,
ma sulla parte costi no.
Quando si ragiona in termini di modalità, collega Chatrian,
abbiamo delle sorprese, perché, quando si parla del costo del
personale, a pagina 62 addirittura si dice - semplifico - che i
dipendenti devono lavorare di più e devono guadagnare di meno,
tutto fatto in accordo. Per carità, bel concetto, però immaginare
che questo sia un accordo la vedo un po' complicata, non la vedo
dietro la porta, mentre il risparmio è stato inserito come certo.
Si parla anche di demansionamento e si cita l'articolo 2103. La
collega Morelli potrà dirci che i sindacati sono venuti qua e ci
hanno detto che queste prestazioni non sono collettive, il
demansionamento è gestito uno per uno, nel senso che il
demansionamento è negoziato individualmente; non è che tu fai un
accordo sindacale, c'è il demansionamento di tutti: c'è il
demansionamento uno su uno. Vedete che questo tipo di ragionamento
può avere una logica, ma sul fatto che sia realistico ho dei dubbi.
Vengono messe anche delle date: "entro il 20 giugno". In meno di un
mese bisogna che "le persone interessate comunichino per iscritto,
entro 20 giorni, la propria disponibilità all'uscita il 1° luglio".
Le botte di ottimismo qua si sprecano! Io me lo auguro per tutti,
perché una cosa su cui siamo assolutamente tutti d'accordo - è
stato detto prima - è che riteniamo tutti che il Casinò sia una
risorsa e nessuno ha mai messo in discussione il fatto che ci
debbano essere dei piani di riorganizzazione. Se andate a vedere il
disegno di legge che è stato dato ai professionisti per il parere
pro veritate
, troverete questa cosa, perché è scritto che
verranno stabiliti 43 milioni, ma non c'è scritto che verranno
versati tutti, che ci sarà, entro tre mesi, un piano di
riorganizzazione. Ora, la collega Morelli dice che abbiamo cambiato
tutto. Non è vero, collega Morelli, voi oggi date 8 milioni al
buio, anzi 8 più 7,2 e poi il piano a venire. Se volete, quindi,
l'abbiamo detto in modo diverso, ma è la stessa cosa. Voi oggi
avete un disegno di legge dove date 8 milioni al buio, perché il
piano di ristrutturazione non entra assolutamente nel merito di
nulla.
È già stato detto che, quando si entra nel piano, si fanno dei
ragionamenti sui mercati e sui prodotti. Il collega Perron prima ha
citato la Thailandia, ma non è che l'ha citata perché è
particolarmente amante di quei luoghi dove va a fare vacanza, ma
perché il piano lo scrive in ben due pagine: "introduzione nuovi
giochi per specifici
target
di clientela russi, cinesi e
thailandesi". Poi da un'altra parte di nuovo si parla della
Thailandia. Ci è venuta un po' una curiosità, l'abbiamo chiesto al
vostro esperto di giochi in commissione e sa cosa ci ha detto? "Io
ho scritto: "Thailandia" ma potevo scrivere qualsiasi altro Paese".
Da questo punto di vista, ci siamo tenuti alla sedia, perché se
queste sono le cose certe, credibili, affidabili, ho dei dubbi.
Così come ho dei dubbi qua per le attività: "nuove iniziative di
marketing
: eventi legati al lusso, incontri sportivi, eventi
food
, degustazioni, collaborazione con i
porteur
". Ci
siamo chiesti: questa collaborazione con i porteur è una cosa
nuova? No, è una cosa che conosciamo da sempre. Ci è stato detto di
non chiamarli porteur - l'avete scritto voi - perché scrivere
"porteur" vuol dire avere la pelle d'oca; andate a vedervi il
verbale, è stato scritto nel piano: "porteur"!
Ovviamente poi il ragionamento dei porteur fa il paio con le
ultime pagine, collega Chatrian, che lei non ha particolarmente
sviluppato delle possibili modifiche del regolamento. Le modifiche
del regolamento sono pesanti, e sono a pagina 88 per coloro che ci
seguono e magari hanno il testo sottomano. A pagina 88 si parla di
cambiare l'articolo 5, che è il cambio assegni, un argomento
spinoso, molte volte, collega Bertin, oggetto di verifiche da parte
della Direzione Antimafia nel nostro Casinò, come in altri. Non
sappiamo quindi cosa voglia dire la regola del cambio assegni, ma
ci ha fatto particolare impressione sempre quello che ci ha detto
un vostro rappresentante esperto in giochi, che in modo granitico
il 15 maggio ci ha detto: "voi pensate che la gente venga
spontaneamente al Casinò? Sbagliate. La gente viene al Casinò se è
portata". Andate a leggervi quello che è scritto e viene detto, e
ovviamente l'abbiamo preso per buono, proprio testuale: "voi
credete ancora che le persone vengano al Casinò spontaneamente? No,
non ci vengono più spontaneamente, se non in minima parte, i buoni
clienti al Casinò ce li devo portare. Se li devo portare, quindi
devo per forza appoggiarmi a chi il giocatore me lo porta". Quando
abbiamo avuto modo di avere un incontro puntuale con il
responsabile dei giochi, lui ci ha detto che assolutamente non è
così, ci ha detto l'esatto contrario. Se ci ha detto l'esatto
contrario - torno a guardare Padovani -, la verità, la concretezza,
la credibilità dov'è?
Vedete, noi siamo assolutamente convinti che il Casinò sia
un'opportunità, quindi le uniche cose che condivido con il collega
Padovani sono quelle tre o quattro parole che ha detto all'inizio,
dove si ritiene che questa sia un'opportunità per tutti, ma sulle
modalità noi riteniamo che questo piano non dia delle risposte,
assolva semplicemente come la foglia di fico per dire che siamo
vestiti, ma è una foglia di fico. Voi avete giustificato un
ribaltone, lei in particolare, collega Chatrian, ha utilizzato come
una clava l'argomento del Casinò dicendo che noi abbiamo
amministrato in modo superficiale e oggi viene a proporci un piano
che non dice nulla.
Una cosa voglio riportare di pagina 29, dove c'è il valore di
libro degli investimenti degli immobili, si dice che valgono 108
milioni, investimenti che abbiamo fatto. Accanto c'è una colonna
dove c'è scritto: "valore di perizia", se vado a vedere il valore
di perizia, dico con le fesserie che abbiamo fatto sarà un valore
inferiore al valore di libro: nella colonna c'è scritto che il
valore di perizia è 139 milioni. Attenzione, è ovvio che dice che
sono 139 milioni in continuità aziendale, è chiaro che se tutto
precipita, non valgono più 139 milioni, ma questo in tutte le
aziende. Guardo Grosjean, è chiaro che se l'azienda funziona, ci
sono tutte le attività, se ad un certo punto l'azienda termina,
devo svendere tutto, il valore non è più quello. Era per dire che
questo valore di perizia ci conforta, probabilmente non abbiamo
buttato i quattrini dalla finestra.
C'è una questione poi che abbiamo cercato anche lì di
approfondire sui giochi. Ha detto che dobbiamo far rendere di più
le slot machine e ci è stato proposto di togliere delle slot
machine per aumentare la produttività della singola slot. Io ho
semplicemente chiesto se sabato e domenica le slot sono tutte
occupate, non mi è stato risposto, può darsi di sì, può darsi di
no, ma se le slot sono tutte occupate, è chiaro che se io
diminuisco le slot, poi il sabato e la domenica non soddisfo tutta
la domanda. È vero che sulla settimana ho meno slot vuote, perché
sono in gran parte vuote, ma faccio un'azione corretta o meno?
Qualcuno ha fatto il parallelo con gli impianti di sci. Se noi
dovessimo costruire degli impianti di sci con delle portate
coerenti con la media settimanale, faremmo degli impianti di sci
che sono poco efficienti. Noi strutturiamo gli impianti di sci per
soddisfare le punte, che sono quelle del fine settimana, e anche
qui risposte ne abbiamo viste pochine.
Tutto il ragionamento e le cose che ci sono state raccontate,
oltre a questo taglio del personale che è l'unico argomento che
troviamo in questo piano, quindi vengono riportati su questi due
concetti: sul gioco on line e sul gioco virtuale. Oltre a dirvi che
l'ingegner Marino ci ha detto di aver affrontato le cose dal punto
di vista tecnico, ma, oltre che dire queste cose dal punto di vista
tecnico, l'ingegner Marino ha detto più volte, perché ovviamente è
una persona prudente: "proviamo e vediamo". Oltre poi a capire le
ricadute, perché il gioco virtuale è di 129 mila euro all'anno a
regime, il gioco on line è di 1-1,1 milioni; ovviamente, rispetto
ai numeri in gioco, è modesto, quindi immaginare che quello possa
risolvere i problemi del Casinò...poi se ci sono 100 mila-1
milione, vivaddio! Non è che siamo noi a dire: "no", l'unica
attenzione che facciamo è che noi non abbiamo una concessione
governativa, il grosso
business
probabilmente lo faranno i
grandi
provider
, che sono, a detta dell'ingegner Marino, dei
colossi. Noi lo vediamo in altre attività: coloro che si lanciano
sull'on line, che si lanciano su internet sono dei colossi. Vedete
la difficoltà che abbiamo sul nostro
booking
e sul
booking.com, su
Expedia
. Sono dei colossi che mettono
milioni e milioni in
marketing
aggressivo, forte. Immaginare
di entrare in un business dove siamo un po' una cenerentola o siamo
degli apripista, quindi può essere suggestivo, ma è tutt'altro che
certo. Ho già detto quello che ha detto Botta prima, e a pagina 61
troverete una serie di ovvietà.
Ora, collega Chatrian, noi non siamo per niente contenti di
questo lavoro, noi siamo convinti che il Casinò sia un'opzione, ma
non vorremmo che, per avvalorare un progetto politico
inconfessabile, si facciano dei danni irreparabili. Io mi sono
preoccupato anche di pagina 73, perché fino ad oggi noi abbiamo un
Casinò che è proprietario di immobili, che sono liberi da ogni
ipoteca; volutamente nel disciplinare c'è scritto che è vietata la
cessione degli immobili, perché tanto abbiamo fatto per rompere
l'accerchiamento, e non vorremmo che qualcuno si inventasse la
vendita. Ipotecare un immobile non è esattamente dal punto di vista
giuridico una vendita, ma è un primo passo, perché le parlo di
pagina 73? Perché dice: "così facendo la società potrà raggiungere
rapidamente i globali per 33 milioni circa, il cui importo risulta
essere coerente con il fatturato della società con i mezzi propri e
con il valore degli immobili posti in garanzia". Colpo di scena, in
questo piano si parla di mettere gli immobili a garanzia di questi
nostri presunti prestiti. Io penso che sia un refuso, che sia una
scorciatoia che dei professionisti, che sono stati chiamati in
fretta e furia a preparare un piano, ognuno per la sua parte, ha
visto. Ma lì qualsiasi professionista, anche di modesta levatura,
vede degli immobili importanti, prestigiosi e dice: "perché non
mettiamo un'ipoteca? Qui ci possono dare dei prestiti." È chiaro,
ma noi non l'abbiamo mai voluto fare, tant'è che giustamente io poi
ho sentito parlare di finanziamenti chirografari. Se è vero che
avete detto: "finanziamenti chirografari", vuol dire che di nuovo i
vostri professionisti hanno scritto qualcosa di poco credibile, di
poco affidabile, di poco robusto.
Ora, penso che un futuro per il Casinò ci sia. Riteniamo che,
come hanno detto in alcuni punti, questa struttura sia una
struttura che deve essere salvaguardata. Questo piano per noi ha un
profilo che è esattamente contrario a quello che ci avete detto,
per cui è un piano che da un lato, dal vostro punto di vista, vi
permette di mettere delle risorse. Noi l'abbiamo già detto: le
modalità per mettere le risorse c'erano, coerenti con la
legislazione vigente, un finanziamento coerente con gli
investimenti immobiliari che sono stati fatti. Quella era la
soluzione, dopodiché si entra nello specifico, si fa un piano che
sia veramente un piano, una contrattazione con le organizzazioni
sindacali, dove si capiscono gli esuberi, si capiscono quelle che
possono essere le uscite, le agevolazioni. Qualcuno lo ha detto
prima: la "Fornero" è molto costosa.
Lei, quando ci ha presentato l'ultimo emendamento - e poi smetto
di tediarvi -, ci ha detto: "lo mettiamo come paracadute perché
riteniamo che prossimamente possa esserci concessa la
fideiussione", se ho capito bene, senza la provvista e il vincolo
di 7,2 milioni, perché se non vincolo, ho la liquidità necessaria.
Faccio un inciso: lei, anziché ringraziare il collegio sindacale,
adombra dei sospetti, quasi che il collegio sindacale sia...ma
probabilmente è condizionato da Di Matteo, che probabilmente adesso
ha paura dei fantasmi, quindi ci dice che noi, come opposizione,
lavoriamo contro, una cosa inascoltabile: che un rappresentante di
una società partecipata si metta a giudicare il lavoro
dell'opposizione, o comunque si metta a giudicare l'attività del
Consiglio regionale...apriti cielo se fosse accaduto a parti
inverse, se qualche amministratore - immaginate di CVA, piuttosto
che altre società - avesse avuto qualcosa da dire su di lei quando
faceva le sue interpellanze!
Torniamo però al problema sollevato dai sindaci nel dire:
"guarda che tu hai 8 milioni, siccome ci sono degli "scaduti" che
sono importanti, ci sono una serie di debiti, quegli 8 milioni
verrebbero quasi assorbiti dalla "Fornero", quindi a fine maggio o
a giugno non abbiamo più liquidità". Anzi è stato detto dai
sindacati in quest'aula che i dirigenti hanno paura di avere dei
clienti importanti in sala, perché se ci sono dei clienti
importanti in sala, se dovessero vincere, non ci sono i soldi per
pagare le vincite, l'abbiamo sentito qua. Immaginatevi quindi se
abbiamo un po' di sfortuna...a volte la fortuna è cieca, ma la
sfortuna ci vede benissimo. Se è vero quello che ci ha detto, io
vado a prendere sempre questo benedetto verbale del 15 maggio in
cui l'avvocato Di Matteo ci dice: "venerdì - quindi il 19 - c'è
un'istruttoria in fase molto avanzata. Ci sarà una delibera il
prossimo venerdì - cioè di questa settimana - per la concessione
della fideiussione di 7,2 milioni". Ce lo ha detto il 15, il 19 è
passato, la fideiussione non c'è stata, quindi come facciamo a
credere alle cose che dite e alle cose che dice Di Matteo? Noi, ci
perdoni, non vi crediamo. Mettetevi il cuore in pace, quindi non è
credibile, non è concreto, non è robusto, ma è un documento che
avete fatto per lavarvi la coscienza.
Presidente -
Ha chiesto la parola il collega Fosson, ne
ha facoltà.
Fosson (PNV) -
Ha ragione la Consigliera Morelli quando
parla di un argomento simbolico che è un po' al centro del
confronto politico da tanti anni. Forse proprio perché la politica
ha sempre voluto interferire nella gestione della Casa da gioco. Mi
stupisco leggendo quanto Rollandin il 5 aprile ha detto sui
dipendenti: "le dita nella marmellata le hanno messe tutti, chi più
chi meno". È una cosa che va spiegata comunque, che è
significativa. Il 5 aprile 2017 alle ore 15:35.
Io vorrei evitare di fare polemiche, non ho sicuramente il
livello del commercialista Marguerettaz, che ha provato ad
analizzare pagina per pagina. L'aspetto patetico e paradossale di
tutto questo - lo dico in modo molto razionale - è che quelli che
hanno portato il Casinò in questa situazione non ammettono nessun
errore, nessuna difficoltà di conduzione, di scelte. Magari sono i
primi a dare la colpa al personale - e non è vero perché il
personale è il primo che ha subito queste cose -, loro non hanno
mai sbagliato. Marguerettaz, io vorrei sapere a quale pagina del
documento che lei ha sicuramente preparato ci sia scritto come
fare, perché con la lezione che ci ha fatto...poi lei sa che io la
stimo, credo che sicuramente lei in questi anni abbia preparato un
documento in cui ci spiega come far sì che il Casinò, che è una
risorsa, non perda 1,2 milioni di euro tutti i mesi, perché questa
è la realtà. Lei ci ha provato, infatti parlano i vecchi
Assessori...lei nel 2003, noi eravamo giovani, lei era già molto
più esperto, quando è arrivato, ha preso il Direttore generale che
c'era e l'ha tolto in due minuti. Poi gli abbiamo dovuto pagare una
buonuscita notevole e in quegli anni ha poi nominato dei consigli
d'amministrazione subentranti, di cui - mi permetta, in amicizia -
l'altro giorno non si ricordava neanche tutti quelli che aveva
nominato. Se si ricorda, ha anche perso una cena, ma va bene così e
gli universitari, i fenomeni, gli universitari che venivano come
mercenari in Valle d'Aosta c'erano anche in quei consigli
d'amministrazione. Non andò molto bene, perché si ricorda un'estate
fu anche congelata la sua competenza sul Casinò, io ero con
lei...
(interruzione del Consigliere Marguerettaz, fuori
microfono)
...sulla GS, va bene, comunque fu congelata.
Lei, per esempio, parla dei soldi. Io conosco poco del Casinò,
lei ha detto che il rischio è che se uno gioca tanto, non ci sono i
soldi, ma questo l'aveva già detto il Presidente Rollandin sui
cinesi un anno fa quando diceva di aver paura che venissero i
cinesi quelli importanti, quindi i problemi c'erano già. Il
paradosso è che chi ha gestito - poi io ero in Giunta, ma non mi
potete dire di aver gestito molto, di esserci stato a pranzo con
Frigerio ogni 15 giorni come faceva qualcuno, eccetera - questa
cosa e chi ha portato a questa situazione ora viene a spiegarci e
ad indicarci, con cose anche magari giuste pagina per pagina, che
cosa dobbiamo fare per risolvere questa situazione che è drammatica
soprattutto per i lavoratori.
Consigliere Perron, che lei ci venga a raccontare come dobbiamo
fare, quando l'ultimo anno, il peggiore della storia del Casinò, è
stato gestito da lei...mi permetta, lei poi fa degli attacchi
sempre personali: una volta a me...
(interruzione del Consigliere Perron, fuori
microfono)
...l'altra volta mi ha dato dell'avvocato. Lei sa che io sono
laureato in medicina con 110 e lode se vuole, forse ci può essere
una frustrazione in questo. Io non sono avvocato, sono laureato in
medicina e chirurgia con 110 e lode.
Comunque questa volta il confuso è l'Assessore Chatrian. Mi
permetta, a proposito di confusione: in quest'ultimo anno di
gestione...non sono io che ho cercato Scordato, era la meraviglia,
l'abbiamo trovato. Poi a novembre ci viene a dire che Scordato se
ne va, che ha nostalgia di Malta, che vuole tornare a Malta,
eccetera. Poi un mese dopo ci viene a dire che, invece, se n'è
andato via per contrasti con la proprietà, è emerso questo. E gli
abbiamo poi dato una liquidazione che è forse superiore a quanto
tutti i sette-otto "magnifici consulenti" prendono adesso.
Lì forse c'è stata un po' di confusione, perché nominare uno e
dopo un anno ritenere che questo non sia idoneo a svolgere quello
per cui lui era stato chiamato, probabilmente, mi permetta, c'è
stata una difficoltà o un errore nella scelta: questo non era
l'uomo corretto per completare questo quadro e questa nuova
rigenerazione del Casinò. Poi, mi scusi, Chatrian sarà confuso, ma
lei nel mese di novembre 2016 è venuto a dire, citato spesso: "il
n'y a pas la nécessité de recourir à des financements
extraordinaires", ossia non c'è bisogno di finanziamenti
straordinari, settembre 2016, dopo due mesi...
(interruzione del Consigliere Perron, fuori
microfono)
Presidente -
Collega Perron, per cortesia, lei
riprenderà...
Fosson (PNV) -
..."il n'y a aucune intention de recourir
à des financements extraordinaires en plus de ceux qui ont été
adressés dans le temps à la Maison de jeu". Ma questo non l'ha
detto?
(nuova interruzione del Consigliere Perron, fuori
microfono)
...questo mi sembra significativo...cosa ha detto? Non ho
capito. Glielo leggo tutto. Collega Perron, a proposito di
affidabilità, nel mese di febbraio o gennaio, quando qui si parlava
di Casinò, lei non c'era, era andato in vacanza, forse non se lo
ricorda. L'Assessore Chatrian sarà confuso, ma qui è un paradosso,
mi permetta, è patetico che lei venga a difendere una situazione
drammatica in cui sicuramente lei ha delle responsabilità.
Vorrei cercare di costruire qualcosa su un argomento che il
Consigliere Rollandin cita spesso e con una certa logica, poi
abbiamo sentito che nell'ambito sindacale anche un sindacalista lo
cita sovente. Ha detto - ma l'ha detto anche lei, Perron -: "il
Casinò ha prestato dei soldi alla proprietà", la
ristrutturazione... Lei poi, Presidente, ha detto: "i soldi che gli
spettano", l'ho citato, forse l'ho scritto male, comunque lei ha
detto che la ristrutturazione del Billia è stata fatta con i soldi
del Casino e noi dobbiamo restituirglieli. Questo l'ha detto, è un
po' al centro di tutto un discorso. La legge n. 49 dice: "può".
Scusi un attimo, perché io non ho partecipato a queste ultime
commissioni, ma ho assistito con tutta la II Commissione a quanto
ha detto l'architetto Occhiolini quando è venuto. Peccato, perché
il parere
pro veritate
l'avessimo chiesto sui 60 milioni di
ricapitalizzazione, perché non è mai stato chiesto quando abbiamo
dato 60 milioni per la ricapitalizzazione al Casinò? Non è mai
stato chiesto un parere pro veritate, mi permetta e doveva essere
fatta anche una norma di legge, che poi non è stata fatta e quella
mattina in Giunta non c'eravamo tutti. Comunque cosa ha detto il
consulente Occhiolini quando è venuto in II Commissione nel mese di
gennaio di quest'anno? Ha detto che il preventivo era di 30-33
milioni, la ristrutturazione è costata 57 milioni: ecco dove sono i
20 milioni di differenza. Noi dovevamo comunque ripianare tutti i
loro costi? Se loro spendevano 100 milioni, noi dovevamo restituire
100 milioni?
(interruzione di un Consigliere, fuori microfono)
...così è stato, c'è una deliberazione del Consiglio regionale
e, per fortuna, che ad un certo punto a Frigerio, che voleva fare
un albergo all'ultimo piano, gli hanno detto che forse non era il
caso di farlo, perché lui lo voleva fare, ma qui è tutto scritto.
Se vuole, glielo posso dare, come tutta l'altra documentazione.
Occhiolini - grande personalità, Presidente del Billia nel 1998,
poi ha avuto...
Presidente -
Chiedo ai colleghi per gentilezza un po' di
silenzio.
Fosson (PNV) -
...una consulenza, l'anno non me lo
ricordo, mi sembra nel 2009 - è venuto e ha detto -: "ho iniziato
un'attività su richiesta del Presidente Rollandin, un'attività che
prevedeva un percorso: seguire la ristrutturazione del Grand Hotel
Billia". Poi ha detto: "avevamo fatto una serie di ragionamenti con
il Presidente sia a Roma che ad Aosta". Occhiolini viene messo per
seguire i lavori del Billia, gli viene data una consulenza
importante, rinnovata per due volte, fino a che poi non è più stata
rinnovata, e qui poi dà un giudizio del lavoro che doveva fare:
"perché è stata fatta una stima di 35 ed era già esagerata,
dopodiché loro hanno fatto quello che volevano - c'è scritto, leggo
Presidente -: hanno buttato tutto e rifatto tutto nuovo". Gli
dobbiamo restituire quanto hanno messo per il Billia, ma se il
progetto era di spendere 32-33 milioni, perché ne hanno spesi
57-58? Chi ha autorizzato? Qui c'è già la risposta, dice: "sarà la
stima", però la stima da 33 ad arrivare a 58 mi sembra un grande
cambiamento, sono quei 20 milioni che mancano. Io le cito solo
quello che ha detto Occhiolini in audizione alla seconda
Commissione, e questo mi sembra al centro del ragionamento. Noi
dobbiamo restituire i soldi alla Casa da gioco che ne ha spesi
molti di più di quanto era previsto...
(nuova interruzione di un Consigliere, fuori
microfono)
...non è vero...è giusto quello che ha detto Occhiolini: parla
di prese in una stanza che dovevano essere cinque per stanza, ne
bastavano due.
Dice del ristorante che doveva essere fatto all'ultimo piano del
Billia, che sarebbe costato molto di più, quindi mettiamoci
d'accordo. Quando il Consiglio Valle ha autorizzato una spesa
maggiore per la ristrutturazione del Billia? Chi ha fatto questo?
Non lo citano perché questo è un fatto grave, quest'audizione è
stata molto grave. Chi ha autorizzato il cambio di tutto e il
buttar via quello che c'era per mettere tutto nuovo? Per costruire
una struttura, mi permetta...che adesso c'è il grande problema
della struttura: ha il 36 percento di camere occupate e le altre
camere sono vuote. Questi sono degli errori enormi di
progettazione, di innovazione, di
marketing
e queste sono
tutte sulle spalle dei dipendenti che hanno subito per primi questa
cosa qui.
Io comunque concludo dicendo che noi vogliamo veramente con
serietà cercare di affrontare questo
cadeau empoisonné
,
questo regalo avvelenato, perché è difficilissimo affrontare questo
problema. Non è vero che tutto il gioco sia penalizzato in Italia.
Noi vogliamo che il Casinò di Saint-Vincent e i suoi dipendenti,
che riteniamo una risorsa, possano, attraverso questa
riorganizzazione, continuare ad esistere e lavorare. Non solo, ma
con dei meccanismi premiali che chi lavora bene possa anche avere
delle aggiunte di retribuzione. Il paradosso però è: non venite qui
oggi a dirci che abbiamo sbagliato tutto e voi non avete mai
sbagliato niente.
Presidente -
Ha chiesto la parola il collega Guichardaz,
ne ha facoltà. Prima di dare la parola, voglio dire che capisco la
situazione, l'ambiente, ma eviterei questo continuo batti e
ribatti. Non cito specificatamente chi, dico in generale: c'è un
ronzio che è difficile da sostenere. Lascerei parlare
tranquillamente chi deve parlare. Prego, Consigliere
Guichardaz.
Guichardaz (PD-SIN.VDA) -
Ci sarebbe poco da aggiungere
alle cose dette dai colleghi, poi farò una piccola analisi del
"caso Fosson", delle cose che ha detto lui, quello sì, perché è
bene ricomporre anche alcune questioni. Forse si può ribadire per
l'ennesima volta che sul tema del Casinò si è fatta una battaglia
politica senza esclusione di colpi, usandolo come un grimaldello -
questo è bene ribadirlo - per far saltare l'ex maggioranza, un uso
politico del Casinò che oggi lascia disorientati, perché su questo
e non su altro, colleghi, la nuova compagine di governo si è
giocata totalmente la sua credibilità e il proprio futuro
politico.
Ricordo bene quando il collega Chatrian faceva le sue
interminabili filippiche sulla Casa da gioco, quando ripeteva a
sfinimento come un mantra numeri, dati per far vedere che lui
conosceva alla perfezione il problema, ma soprattutto che conosceva
e che aveva nel taschino, nel cappello la soluzione al problema.
Ricordo le manfrine sui finanziamenti pubblici, sul fatto che
bisognasse privatizzare la Casa da gioco e ricordo quando lei,
Assessore, si faceva capo popolo davanti ai lavoratori per
istigarli ad una reazione contro "l'uomo solo al comando" e contro
l'alleanza tutta. Si ricorda che lei, rivolgendosi ai lavoratori,
diceva: "ma perché non prende questo telefono, non alza questo
telefono? Basta una parola per risolvere i problemi". Oggi siete
qua, dopo averci fatto passare mesi in commissione in
approfondimenti del tutto superflui, hanno detto un sacco di cose
che già sapevamo, con gli ex amministratori del Casinò naturalmente
arrabbiati per essere stati negli anni sostituiti. Facevate,
colleghi - questo lo voglio dire - voi dell'ex minoranza più parte
della maggioranza, i sorrisini d'intesa davanti a Frigerio prima e
a Scordato dopo. E lo dica, Assessore, all'Amministratore unico del
Casinò, il dottor Di Matteo che anche voi Politici con la "P"
maiuscola, come vi ha definito in una storica intervista Gioconews,
vi facevate delle sonore risate quando coglievate in fallo i vostri
predecessori. Peraltro apro una parentesi sull'improvvida
intervista, direi anche sgradevole, oltre che improvvida, sia nei
toni che nei contenuti mi pare su Gioconews, o Gioconews.it, adesso
non so bene come si arriva, di questo Signor Di Matteo, questo
avvocato...nella quale si spinge a fare delle classifiche. Qualcuno
ha accennato senza specificare, forse la gente è bene che sappia,
forse non tutti hanno letto questa intervista...si spinge a fare
delle classifiche lui che è un tecnico nominato credo...adesso poi
mi sono perso addirittura con una manifestazione di interesse, tra
Politici di serie A, politici con la "P" maiuscola, naturalmente
quelli che l'hanno nominato, perché lascia intendere che sono
quelli che lo lasciano lavorare, e i politichini, cioè noi, quelli
con la "p" minuscola, quelli che osano ostacolare il suo lavoro e
quello della sua pletora di super consulenti, i famosi 12, la
squadra dei 12, dei 10...io mi sono perso.
Dicevo che ho trovato di cattivo gusto, e anche piuttosto
sgradevole, l'arroganza e la spocchia di questo personaggio, che
peraltro non è proprio noto per le sue capacità manageriali e per
la sua lungimiranza progettuale. Un giorno poi, colleghi, mi direte
come siete passati dal super manager sloveno, di cui tanto si
diceva, all'avvocato Di Matteo, sono proprio curioso.
Torniamo al piano per ribadire, come dicevo, che su questo
documento avete scommesso la tenuta della vostra maggioranza. Su
questo piano avete investito la vostra credibilità costruendolo,
confezionandolo, come direbbe l'Assessore Chatrian, in antitesi
rispetto a quello e anche a quelli della precedente maggioranza o
dei precedenti amministratori unici, avete così raccontato ai
valdostani. L'avete decantato come un piano di rilancio, di
sviluppo, di ristrutturazione e oggi ci accorgiamo, colleghi, che
non è altro che la brutta copia, scialba e costosa, che è costata
più di 3 mila euro a pagina, comprese le immaginette della prima
pagina, la fotografia del Casinò: 3 mila euro. Dei piani che voi
avete criticato tanto, ma che almeno contenevano dati,
step
,
analisi di contesto. Leggetevi il piano del 2013, lo so, è un piano
che ha trovato evidentemente una scarsa realizzazione, ma quanto
meno era un piano che conteneva dei dati, delle analisi di
contesto, prendeva in considerazione la propensione al gioco in
Italia, il confronto con i casinò italiani ed europei, il turismo
in tempi di crisi, il posizionamento competitivo del Casinò di
Saint-Vincent, le politiche promozionali in Valle d'Aosta, una
parte del
marketing
, l'organizzazione del personale.
Analizzava nel dettaglio questo piano, che non ci è costato 300
mila euro! Era un piano che faceva parte degli incarichi che erano
stati dati al precedente Amministratore unico, che peraltro ha
fallito ed è stato oggetto anche lì di accompagnamento fuori dal
Casinò. Per dire: non è che noi rivalutiamo il lavoro del passato
senza criticare. Dicevo quindi che almeno conteneva delle analisi e
dei dati, qua invece siamo in presenza di un brogliaccio, scusatemi
il termine, scritto a grandi caratteri - si tratta di 90 pagine,
l'altro ne aveva 190 ed era molto dettagliato -, che ha la pretesa
di inventarsi delle soluzioni. E quali sono queste soluzioni? Hanno
detto bene i colleghi prima: "ridurre i costi del personale". Ma
dai! "Aumentare l'afflusso di giocatori". Ma dai! "Rilanciare il
gioco
on line
e addirittura quello virtuale". Ma dai,
addirittura quello virtuale! Noi stiamo ristrutturando un Casinò
fisico esistente e rilanciamo il gioco virtuale, che non si è
ancora capito bene che cos'è. Io che non gioco non ho capito se è
uno che in Australia si mette lì con l'
iPad
e può giocare
con le telecamerine spalmate e piantate sul
croupier
, o se è
una cosa di uno che si prende il suo iPad e va a fare il frustrato
in camera sua, tra l'altro, magari senza neanche consumare, o senza
neanche guardarsi intorno e cogliere l'occasione per fare delle
giocate altrove. Questo è il piano di rilancio. Non mi intendo di
Casinò, colleghi, ma io quel piano ve lo avrei scritto gratis,
tanto per dire, non avrei sicuramente chiesto 300 mila euro.
Riprendo la domanda del collega Marguerettaz: ma qualcuno qua
dentro sa dire, non a noi che siamo dei poveri Consiglieri di
opposizione, quanto diavolo avete speso per questa pletora di
consulenti che non si sa nemmeno se continueranno? Perché il buon
Di Matteo nella sua intervista non è che dice: "abbiamo fatto un
bel lavoro con questi consulenti, adesso li lasciamo andare a
casa". Abbiamo speso 300-400 mila euro, immaginiamo qualunque
cifra. Finché non ce le dite, può essere anche 3 milioni di euro,
allora o ce le dite e sfatiamo una volta per tutte questo
mistero... Ha detto: "c'è un'obbligazione di mezzi molto seria,
assunta dal sottoscritto, da tutta la struttura e da tutti i
professionisti coinvolti, in seguito alla quale non potranno
mancare - ripeto, se ci faranno lavorare quei rincoglioniti della
minoranza, non l'ha scritto ma è ovvio dal tono complessivo - anche
i risultati, però ci devono lasciar lavorare". Sia chiaro che il
"devono" non è un
diktat
, ci mancherebbe ancora che fosse un
diktat! Vuol dire quindi che è assunta dal sottoscritto, da tutta
la struttura e da tutti i professionisti. Questi professionisti ce
li teniamo sulle croste ancora per quanto tempo, colleghi? Allora
non ci avete detto tutto: non erano lì solo stati "manifestati" e
assunti per fare il piano, no, probabilmente questi professionisti
si aggiungeranno allo squadrone di
manager
, di dirigenti e
di direttori che sul piano c'è scritto che bisognerà assumere.
"Bisognerà implementare gli organici", tagliamo il personale e
implementiamo gli organici con uno squadrone di direttori che
arrivano da fuori, aumentando quanto meno i costi della
dirigenza...io dico che va bene se i dirigenti non ci sono; se i
direttori sono necessari, è bene che ci siano, ma è bene capire che
cosa sarà. Non è possibile che oggi siamo qua e non sappiamo nulla,
ma è un dato sensibile questa roba qua? È un segreto industriale
capire quanto avete speso per questi super consulenti? Qualche
peones
, di quelli che voi sguinzagliate o che si
autosguinzagliano da soli su internet, per farvi o per farsi un po'
di propaganda, o semplicemente per trollismo, ha difeso questo
piano senza averlo neanche letto - lo si vede chiaramente dagli
interventi - dicendo che i finanziamenti sono condizionati al
raggiungimento di step e obiettivi, che io ho cercato e ricercato e
sinceramente non ho trovato. A meno che non corrispondano alle
ipotesi di rilancio del ristorante: come, in che tempi e con quali
modalità non si sa. Rilanciamo il ristorante, poi assumiamo un
altro esperto di HACCP, di cucina, assumiamo Cracco, così ce lo
rilancia. Rilancio del settore giochi: come, in che tempi, con
quali modalità, torno a ripetere. All'organizzazione dei
convegni...questa è fantastica. A tale proposito, vorrei far notare
che il turismo congressuale è in contrazione non dall'altro ieri, è
in contrazione dall'inizio della crisi per motivi congiunturali e
anche per motivi strutturali, dovuti anche al fatto che questo
segmento - e ce lo hanno detto in tutte le salse - si è spostato
nelle grandi città, nelle città di mare. Ha cambiato proprio
collocazione, indirizzo. Poi senza considerare che, per esempio, il
codice etico di Farmindustria cosa dice? Visto che una buona quota
di congressi è organizzata dalle case farmaceutiche e dai
costruttori di macchinari biomedicali...dicevo, il nuovo codice di
Farmindustria introduce restrizioni che di sicuro non incentivano
il segmento, anzi lo penalizzano profondamente: "si richiedono
ragionevoli motivazioni di ordine scientifico, logistico e
organizzativo nella scelta della località e in nessun caso è
consentita l'organizzazione di iniziative scientifiche aventi anche
finalità di turismo". Scusate, ma se noi nel piano facciamo un gran
conto del turismo congressuale e poi i nuovi indirizzi etici di chi
organizza i congressi, di chi li sponsorizza e di chi li
paga...dice: "da qualche tempo oramai non si può abbinare l'aspetto
ludico turistico, ma bisogna andare in posti e fare delle
iniziative concrete che non abbiano ricadute di tipo turistico", ma
cosa scrive questa gente? Li avete già pagati? Spero di no. Prima
di pagarli, magari chiedete conto delle stupidaggini che
scrivono.
Il piano, come già detto da molti colleghi, ha una sua
fattibilità, anche qui invero molto relativa, forse solo nella
parte della riorganizzazione del personale, che in estrema sintesi
prevede formule di prepensionamento e giù altra "Fornero"! Siamo
già nelle canne, quasi 8 milioni di euro con queste persone che
sono a casa non pagate da ottobre e i geni, i nostri
super
genius
consulenti parlano di altra "Fornero". È proprio vero
che questo piano è stato fatto a
puzzle
: da 10 persone che,
secondo me, non si parlano. Magari andavano a mangiare alla
Brasserie
, ma non si parlano. "Incremento dell'orario di
lavoro": come, in che tempi, con quale modalità? Ma lo sapete che,
per incrementare l'orario di lavoro, bisogna fare una
contrattazione sindacale, bisogna mettersi lì, bisogna capire,
riorganizzare? È una cosa che voi pensate di far entro quando?
Entro il 30 giugno? Entro il 21 giugno? Avete già delle scadenze?
"Miglioramento dell'efficienza". Boh. "Contrasto all'assenteismo".
Assessore, diciamo oramai famoso per la sua dichiarazione:" i
lavoratori tutti assenteisti", quindi immagino che lei abbia già
chiaramente in testa come fare a contrastare. Probabilmente si
piazza fuori da casa loro, li aspetta, dopodiché gli morde le
caviglie fintanto che non arrivano al lavoro. "Stabile riduzione
del costo del lavoro", come, in che tempi anche qua, con quali
modalità.
Colleghi, questo è il vostro piano, un piano di cose ovvie, di
azioni scontate, ma rinviate ad una presunta, ipotetica,
auspicabile, probabile, le mettiamo dentro tutte, stabile riduzione
di che? Non si sa bene. È lasciata all'alea della fantasia di chi
dovrà implementarne i contenuti. Non c'è uno step, non c'è un
parametro, non ci sono elementi di verifica dell'iter di
realizzazione del piano. Ma andatevi a prendere questa schifezza di
piano, come qualcuno l'ha definita, e andate almeno a guardare
com'è costruito strutturalmente! Nessuno vi dice che dovete andare
a prendere i dati, peraltro dati riferiti al 2015, che erano
infilati anche nell'accordo sindacale del 2015, che abbiamo visto
non essere dei dati realistici. Anche se sono dati prudenziali, non
sono realistici, perché il
trend
è in discesa, allora o ci
dite come fate ad alzare questo trend e a capovolgerlo, altrimenti
anche quei dati prudenziali di cui voi parlate sono dati
irrealizzabili.
Non vogliamo fare del disfattismo, colleghi della maggioranza,
ma gli eventi sono andati un po' oltre le previsioni. Abbiamo detto
in ogni sede che i 20 milioni della Regione, scaglionati in 8 più 6
più 6 milioni in periodi successivi, non sarebbero stati
sufficienti neppure a pagare le fideiussioni dei lavoratori
Fornero. Non immagina, Assessore, i peones del
web
, anche
del suo partito, come si sono arrabbiati quando scrivevo queste
cose, così come quando scrivevo che i 15 milioni che dovranno
essere reperiti dal sistema bancario non sono a costo zero, avranno
interessi e soprattutto richiederanno garanzie. Pagina 63, collega
Marguerettaz, non so più, lei l'ha citata...72, non vorrei mai che
le garanzie, siccome qualcuno ha parlato addirittura di
fiducia...voi avete una fiducia che ve la tirate come dei magneti,
io invece penso che le banche chiederanno delle garanzie che
andranno molto più in là della semplice parola d'onore data da
qualcuno di voi e le garanzie il sospetto...sono proprio quelle che
ha evidenziato il collega Marguerettaz: una qualche operazione di
vincolo di ipoteca, di garanzia, non si sa bene in che modo.
Garanzie che peraltro chiedono le banche e che non chiede la
finanziaria regionale, la quale, oltre a non prendere il 7-8
percento di interessi fissi...provate a ragionare che cosa vogliono
dire 15 milioni proiettati su 20 anni, su 10 anni: è quasi il
raddoppio, non proprio il raddoppio, ma è un aumento considerevole
di interessi. E poi vedete se non era in questo caso, per esempio,
più semplice evitare di fare questa manfrina dei prestiti bancari e
magari ragionare in termini di un mutuo concesso da Finaosta, come
fa Finaosta essendo una finanziaria regionale, e lo fa con tutti i
cittadini valdostani, lo potrebbe fare, con le dovute garanzie, con
i dovuti interessi finanziari, anche lì. No, invece noi che cosa ci
inventiamo? Scritto tra le righe la possibilità che possano essere
messi dei vincoli alle strutture, che il disciplinare dice che non
possono essere vincolati. Qualcuno glielo dica a questi scoordinati
di consulenti che probabilmente ragionano - come diceva il collega
Marguerettaz - in modo abbastanza autonomo. Oggi presentate un
emendamento che va proprio nella direzione di fornire il denaro
necessario per le fideiussioni pro "Fornero". Poi, Assessore, lei
ci ha raccontato che è un emendamento prudenziale, che non è detto
che i soldi saranno usati, sapendo benissimo che lei sta ciurlando
nel manico, che quei soldi saranno utilizzati sicuramente e forse è
possibile che ne arrivino anche altri rispetto a questi. Magari
arrivino da CVA, dai fondi speciali di CVA...che ne so? perché
tutto è possibile in questa strana Regione. Lei lo sa benissimo,
perché il collegio sindacale ha chiaramente detto che occorrono
almeno 14-15 milioni di euro in prima istanza. Visto che i primi 8
milioni andranno obbligatoriamente nelle fideiussioni e negli
arretrati dei lavoratori posti in "Fornero".
Apro una parentesi sulla neanche tanto velata minaccia che ha
fatto l'Assessore Chatrian al collegio sindacale, il quale avrebbe
osato dire che i soldi non sono sufficienti neppure per partire.
Collega Chatrian, le volevo dire che lei si deve decidere nella
vita. Deve cioè dire una volta per tutte,
in primis
a sé
stesso, qual è il suo concetto di trasparenza. Va bene se si parla
male degli avversari, fa un po' come Di Matteo, un po' meno se
l'oggetto della critica siete voi e le vostre scelte. Mi scusi,
Assessore, se il collegio sindacale è così improvvido nelle sue
dichiarazioni, perché oggi presentate un emendamento di 7 milioni e
rotti euro, dando in tal modo ragione a questi tre professionisti
che hanno esattamente detto quello: che ci volevano per la prima
tranche
in partenza almeno 14-15 milioni di euro?
Infine - ma neanche tanto perché poi voglio dire due parole
anche sul collega Fosson, che mi ha stuzzicato su questa cosa -,
collega Chatrian, lei nel suo intervento parla di un lavoro
congiunto di un gruppo di esperti, giudicando un merito, un valore
aggiunto, ma le chiedo e le ripeto di nuovo: con questa
frammentazione di responsabilità chi chiameremo a rispondere nel
caso di un eventuale probabile fallimento dell'operazione, che
sappiamo tutti è aleatoria? Tra l'altro, qualcuno citava prima il
dottor Giovannini, non so se è dottore o che cosa, quando gli è
stato chiesto - ho letto il resoconto - di questi thailandesi:
"Thailandesi? Abbiamo dovuto mettere lì una nazionalità giusto
per...", per dare che cosa? per dare un sapore di internazionalità
al piano? Si prendevano in giro il collega Perron o qualcun altro
che andavano a Macao a cercare di mettersi d'accordo...poi magari è
stato un fallimento, io non lo so, all'epoca l'ho criticata anch'io
questa scelta...e oggi Giovannini mi dice che i capisaldi del
rilancio del Casinò: russi, cinesi, quelli di cui voi facevate
grandi sorrisini, e thailandesi sono buttati lì giusto per dare un
velo di importanza o chissà che cosa a questa roba.
Il collega tardivo Fosson - dico: "tardivo" perché ogni tanto si
risveglia - ha detto, con quell'enfasi apprezzabilissima, che
dovrebbero vergognarsi quelli che hanno causato questa situazione.
Io mi ricordo bene quanto lei, novello guerriero di questo
Consiglio, batteva i pugni quando eravamo in maggioranza, faceva
delle battaglie lì dentro che veramente erano fenomenali. Ma lei ha
un fratello gemello? Collega Fosson, ha fatto per cinque anni
l'Assessore prima, ha fatto il Senatore in quota Union Valdôtaine,
ha fatto per tre anni l'Assessore e ci voleva il collega La Torre,
questo santone, che le aprisse gli occhi, perché lei si è aperto
gli occhi dopo che ha visto fare questi approfondimenti...
(interruzione di un Consigliere, fuori microfono)
..."io non sapevo niente, non ero io l'Assessore". Non era lei
l'Assessore, ma, fino a prova contraria, lei sottoscriveva quelle
delibere di rifinanziamento, ma dove viveva, dove abitava in quei
momenti lì? Percepiva solo lo stipendio e si interessava solo di
sanità a tempo perso e di
welfare
, o forse era il caso che
battesse davvero i pugni? Io francamente dovessi sottoscrivere e
firmare una delibera di 60 milioni, magari mi interesserei e mi
incavolerei anche un pochettino.
Collega Fosson, quindi io non entro nelle vostre schermaglie,
perché vedo che lei ha probabilmente dei conflitti irrisolti con
qualcuno, di cui francamente mi interessa poco, però aggiungo una
cosa: lei ha lanciato il dato, Scordato ha preso una liquidazione
che è pari...allora questi consulenti li abbiamo pagati 110 mila
euro, esattamente i sei mesi di preavviso di Scordato? Lei ha detto
una cosa: ha detto che hanno preso quello, ma probabilmente neanche
lei sa quanto hanno speso, perché la
méthode
, questo nuovo
corso della maggioranza mi sembra che un pochettino la metta
all'oscuro delle decisioni fondamentali. Visto che questa è una
decisione chiave, la riuscita di questo piano, con tutto ciò che
comporta, almeno lei che è in maggioranza...non dico noi che siamo
tenuti puntualmente all'oscuro: io ho dovuto avere il piano dal
sito di
AostaSera
, non so se si rende conto! Probabilmente
anche lei, probabilmente anche il dottor Fosson, che mi fa ancora
un po' tenerezza, malgrado i suoi 110 e lode conseguiti
all'università, a volte quando lo sento.
Comunque, per concludere, io penso che, per chiudere questa
partita - che è una partita che, come tutte le partite sul Casinò
aperte non da quando siete in maggioranza, ma da ben prima, quando
non eravate tutti in maggioranza, ma vi facevate le sponde gli uni
con gli altri... -, colleghi, forse ci vuole veramente una vera
condivisione. Ci vuole quella trasparenza che voi avete tanto
invocato e ci vuole soprattutto, credo, la reale voglia di salvare
il Casinò, perché io qua ho la sensazione che a qualcuno qua dentro
non gliene frega niente di salvare il Casinò, perché i lavoratori
del Casinò nella percezione comune sono i lavoratori del Casinò e
quindi forse fa più effetto sul proprio elettorato, un elettorato
garibaldino che non vede gli effetti devastanti che potrebbe avere
la chiusura di un'azienda come il Casinò sul territorio, e siamo
una delle quattro Regioni che ha la fortuna di avere una
concessione. Allora nessuno difende nessuno, ma anche qua
sfrondiamo questa sensazione che io ho e che poi abbiamo percepito
molto chiara in alcune intercettazioni di qualche suo collega. Poi
sarebbe interessante capire anche chi gli ha messo il telefonino lì
vicino per farle dire alcune questioni. Quindi o avete il coraggio
di fare un passo indietro e di dire che avete sbagliato tutto: che
avete sbagliato sul piano, che non siete trasparenti, che vi state
facendo una figura da "banda briscola", come dice lei, alzate
l'asticella,
des deux l'une
, cerchiamo di trovare una
soluzione concreta perché altrimenti, colleghi, quest'azienda va a
scatafascio e non va a scatafascio solo l'azienda, ma anche
l'indotto. Dopodiché costa molto di più - e questo lo dovete dire
ai cittadini - chiudere un'azienda come questa che tenerla aperta
facendola funzionare.
Presidente -
Ha chiesto la parola il collega Padovani, ne
ha facoltà.
Padovani (GM) -
Ho ascoltato gli interventi fatti dai
colleghi dell'Union e dal collega del PD e francamente sono un po'
confuso, perché, da una parte, si dice che questo piano non è
solido, non è credibile, non è realistico, ma, dall'altra, si dice
che ha delle idee che non sono nuove, che c'erano già, che c'erano
già negli altri piani. Collega Guichardaz, lei difende il piano nel
2013 francamente in maniera inspiegabile visto che gli ha votato
contro, a me è parsa una difesa a spada tratta...
(interruzione del Consigliere Guichardaz, fuori
microfono)
...io l'ho ascoltata, se ascolta anche me...
Ho sentito il collega Perron rimbrottarmi perché ho detto che
prima non c'erano strategie, forse ho sbagliato, c'erano le
strategie: il contratto con i cinesi, la chiusura della sala Gold
River, la ristrutturazione del Casinò. Collega Marguerettaz, lei ha
citato alcuni degli esperti che sono venuti ad essere auditi in
commissione, però si è dimenticato di citare il dottor Di Matteo
nella prima seduta della IV Commissione, quando ad una mia domanda
sullo stato attuale delle strutture della Casa da gioco e
dell'Hotel Billia diceva che l'Hotel Billia era in buono stato e
che aveva bisogno di alcuni aggiustamenti e che il Casinò era in
pessimo stato, a tre anni dalla ristrutturazione. Collega Perron,
capisco che adesso abbia voglia di uscire...
(interruzione del Consigliere Perron, fuori
microfono)
...a tre anni dalla ristrutturazione, 120 milioni buttati nella
Casa da gioco!
Collega Marguerettaz, meno male che il Billia è un gioiello,
perché, come diceva prima il collega Fosson, dei 30 milioni che
dovevano essere spesi ne sono stati spesi 57-58. Io ho letto
l'audizione del dottor Occhiolini e francamente ci sono scritte
delle cose inspiegabili. Io ancora non riesco a capire e, secondo
me, una di quelle cose che, Consigliere Rollandin, dovrebbe
spiegarci è come si è passati dai 30 milioni ai 57, perché il costo
è raddoppiato. Forse ci sono scritte delle cose ovvie, ma voi,
almeno qualcuno di voi, è qui da almeno 10 anni e queste cose ovvie
non le ha fatte. Se siamo qui a discutere oggi di un piano che è
stato fatto magari in fretta, è perché abbiamo fretta: perché c'è
la fretta di salvare dei posti di lavoro, c'è la fretta di
rimettere in piedi una Casa da gioco che deve poter cominciare
anche a restituire dei soldi alla Regione, la fretta ce l'avete
messa voi con le vostre azioni di questi anni. Consigliere
Rollandin, lei è stato al centro della politica valdostana per
20-30 anni e viene qui a insegnarci che cosa dobbiamo fare sul
Casinò dopo quattro mesi? Forse qualche errore l'avete fatto, forse
quello che ci dovete dire e che dovete dire a tutti i valdostani è:
"scusate, abbiamo sbagliato; scusate, vi abbiamo fatto spendere dei
soldi per niente; scusate, ma quei soldi probabilmente adesso la
Corte dei conti ce li chiederà anche indietro".
Collega Rollandin, lei - come diceva prima il collega Fosson -
nella seduta del 4 aprile ha detto, secondo me, una cosa gravissima
per il ruolo che ricopriva: "le dita nella marmellata ce le abbiamo
messe, bene o male, tutti". Se lei sa qualcosa, se lei sa di
qualche abuso commesso nella Casa da gioco, di qualche
irregolarità, lo deve raccontare alle autorità competenti. Non può
dire: "bene o male le mani nella marmellata le abbiamo messe
tutti". Lei è stato Presidente di questa Regione per secoli, non
può dirlo così a cuore leggero, è una vergogna!
Collega Guichardaz, lei prima parlava di cattivo gusto, parlava
della cacciata di Frigerio, io se non ricordo male, ma
probabilmente ho la memoria un po' labile...o forse il suo fratello
gemello, a proposito di fratelli gemelli, non glielo ha raccontato,
quello che era in maggioranza, forse non le ha raccontato che il
primo punto - ma forse sbaglio sull'ordine dei punti - per
l'entrata in maggioranza del PD era la "testa" di Frigerio. Lei
prima parlava di sorrisini. Voi avete chiesto la "testa" di
Frigerio, io sono anche d'accordo, poi avete messo lì Scordato e a
me pare che non abbia fatto molto meglio visto che oggi stiamo
parlando del rischio di 264 licenziamenti, dei bilanci di cui ci
raccontava prima l'Assessore Chatrian. Per concludere, Consigliere
Guichardaz, sul buon gusto forse voi in questi giorni è meglio se
state un po' zitti, perché io di cose di cattivo gusto in questi
giorni da parte vostra e dei vostri accoliti ne ho lette parecchie
e forse era meglio evitare.
Presidente -
Ha chiesto la parola il Consigliere Nogara,
ne ha facoltà.
Nogara (UVP) -
Solo per una riunione della Conferenza dei
Capigruppo per vedere come continuare la seduta.
Presidente -
La sospensione è concessa.
La seduta è sospesa dalle ore 19:50 alle ore 20:02
.
Rosset (Presidente) -
Possiamo riprendere i lavori.
Qualcuno chiede la parola? Ha chiesto la parola il Consigliere
Nogara, ne ha facoltà.
Nogara (UVP) -
Io innanzitutto vorrei fare una premessa
prima di iniziare il mio intervento, perché qui oggi ho sentito
tanti professionisti del settore, perciò volevo proprio dirvi che
non sono un esperto del settore, perciò abbiate pazienza. Ho
sentito da ex Assessori con delega al Casinò e dal Consigliere
Guichardaz adesso nell'ultimo intervento delle vere lezioni sul
tema. Il piano che abbiamo presentato, che stiamo discutendo oggi,
come ha già detto la mia collega Morelli, non è sicuramente
perfetto, e su questo siamo d'accordo tutti, sarebbe persino troppo
facile.
Io mi sono preso tanti appunti per quanto è stato detto oggi, ma
la cosa che mi ha stupito più di tutto è questa...se torno
all'intervento di Perron: l'urgenza sui dossier, lo sappiamo tutti
perché c'è questa urgenza. Sono d'accordo addirittura con lei nel
dire che non è stato discusso abbastanza questo piano, poteva
essere discusso di più nelle commissioni, però i tempi erano quelli
e sono stati dei tempi che siamo stati obbligati a seguire, perché
lo sappiamo benissimo tutti, non stiamo a parlare della n. 223, dei
licenziamenti, della "Fornero", ma è per questi tempi che noi
abbiamo dovuto fare in fretta.
La discontinuità. Si è parlato tanto di discontinuità che si è
preso un consiglio d'amministrazione con tutti esterni, dei costi.
Io non so se vi rendete conto dei costi che abbiamo sostenuto nelle
precedenti tornate. Noi avevamo un Frigerio che ci costava 240 mila
euro, più 72. Qua si parla di un piano redatto da diversi
professionisti che ci sono costati centinaia di migliaia di euro,
però si parlava, si magnificava, soprattutto dal collega
Guichardaz, il piano del 2013. Io direi andiamo a vedere i fatti,
andiamo a vedere che cos'è successo, perché il piano del 2013 avrà
avuto un sacco di pagine, sarà stato bello come strutturato, sarà
stato bello come tutto, però alla fine quello che contava è che le
previsioni di Frigerio erano che nel 2014 si dovevano incassare
75,9 milioni di euro e se ne sono incassati 64; nel 2015 se ne
dovevano incassare 81,2 e se ne sono incassati 64; nel 2016, 86,9 e
se ne sono incassati 57,6. Io dico che è bello, è scritto bene
questo piano, con tutti i vari disegnini, però alla fine non è
arrivato a quello che si voleva; noi di piani ne abbiamo visti un
sacco.
Consigliere Marguerettaz, io, sapendo che lei sicuramente
avrebbe fatto l'intervento che ha fatto oggi - sempre simpatico nei
suoi interventi, sempre delicato quasi -, sono andato a prendermi
tutta la rassegna stampa di quando lei è stato nominato Assessore
alle finanze con delega al Casinò. Se vuole, poi dopo gliela passo,
perché non mi metto qua a leggere tutto quello che è stato detto,
così ci facciamo due risate, nel senso che tutte le cose che lei ha
detto, tutte le cose che ha sostenuto...ha detto tutto e il
contrario di tutto in quegli anni, come ha detto tutto e il
contrario di tutto negli anni che aveva le deleghe al Casinò. Lei
giustamente un po' di tempo fa ha detto che per 14 anni, bene o
male, si è interessato di Casinò. Non si interessi più di Casinò,
la prego, perché guardi il punto a cui siamo arrivati è grazie ai
vari interessamenti, perché i fatti sono questi. Sono passati 50
piani, è passato tutto quello che volete. Guardavo qua in quegli
articoli, leggevo che 4 milioni di euro erano stati dati, adesso
non ricordo più se nel 2005 o nel 2004, così senza piano perché
bisognava ripianare qualcosa. È tutto scritto qua, se vuole, poi
glielo passo. Noi con questo cosa abbiamo voluto fare? Si continua
a dire che la politica è la rovina di tutto, la politica se entra
nelle partecipate, è la rovina. La politica se entra nel Casinò, è
la rovina. Io questo lo accetto, perché se vi devo dire la verità,
io di Casinò veramente non capisco niente, non capisco niente di
giochi, come devono essere strutturati, come devono essere proposti
al pubblico, quali giochi vanno di più e quali vanno di meno ed è
per questo motivo che questa maggioranza si è messa nelle mani di
professionisti. Qual è il nostro obiettivo? Il nostro obiettivo è
che questi professionistici ci facciano un piano, un piano
credibile e non mi sembra una cosa negativa il fatto che ci siano
queste cifre prudenziali di questo piano sugli introiti. E qui sono
d'accordo con voi quando dite che non bisogna essere dei fenomeni o
dei professori universitari per dire che in una situazione del
genere come il Casinò c'è da una parte di costi e da una parte di
ricavi, bisogna cercare di sviluppare i ricavi e di diminuire i
costi. È chiaro che i costi sono nella gestione, ma nella gestione
ci rientra anche il personale; i ricavi sono nello sviluppare i
giochi. Io, per esempio - e vi dico non voglio essere un esperto,
qua oggi ne ho sentiti tantissimi -, ho sentito tantissimi esperti
che mi dicevano che adesso il gioco lavorato non va tantissimo, è
difficile impostare un Casinò sul gioco lavorato, vanno tantissimo
le macchinette, adesso non so. Io spero che in questo caso, se mi
portano avanti un piano del genere, abbiano ragione, però io non mi
permetto di dire che le persone a cui abbiamo dato il piano...come
io non mi sono mai permesso di dire di tutti i piani dal 2013: "le
cose che ho visto sono dei cretini che le hanno scritte, sono delle
persone inaffidabili". Io direi di aspettare un attimo e se dei
risultati li avremo, forse qualcuno si dovrà rimangiare qualcosa,
forse ci dovremo rimangiare qualcosa noi, non lo so, anche perché
la
mission
di tutti in questa sala dovrebbe essere quella
che ci sono solo due cose: salvare l'azienda e tutelare i
lavoratori, queste sono le due cose che noi dobbiamo fare. Dagli
interventi che avete fatto sembra quasi che siccome "questo piano
fa schifo...", e vi dà quasi fastidio che magari qualcosa di buono
si possa fare. Guardate, qui nessuno ha la sfera di cristallo,
speriamo tutti, e lo dico anche a voi, siamo qui, ci è stato
presentato questo piano, io dovrei mettermi qua e cominciare a
dire: "Perron, da quando c'era lei, guardi qua i dati, ce li ho
tutti scritti qua. Marguerettaz, quando c'era lei, il Casinò ha
cominciato ad andare a picco. Consigliere Rollandin, lei è sempre
stato...e le do tutti i dati". Mi dite che senso ha? Una cosa del
genere è per far vedere verso l'opinione pubblica che ho ragione.
No, a me interessa che con questo nuovo piano e con l'impegno di
tutti...e poi dico con il controllo su questo piano, perché,
secondo me, forse un errore che è stato fatto nel passato è che,
pur con tutti questi piani magnifici, come ce li spiegava il
Consigliere Guichardaz - li abbiamo letti, ne abbiamo discusso un
po' in aula, ne abbiamo discusso in commissione e poi sono andati
al Casinò -, non si è mai fatto niente. Io me li sono anche letti,
guardate che tutti i piani dicevano che sul personale bisognava
intervenire, ma non si è mai voluto intervenire, secondo me, per
non essere impopolari, ma l'esigenza era anche quella. Quello era
un costo su cui bisognava incidere, bisognava fare qualcosa, ma
salvando l'occupazione e incidere al limite sui costi e incidere su
quello che al momento, secondo questi tecnici, non andava bene.
Secondo me, in questo piano ci sono queste cose.
Adesso non buttiamo la croce su nessuno. È vero, probabilmente
anch'io in minoranza mi sarò sbilanciato quando c'era qui il dottor
Frigerio e abbiamo detto qualcosa fuori dalle righe, ma io penso
che ci stia. Tutte le cose che sono passate se le guardiamo...il
dottor Frigerio ci ha promesso di tutto e di più e proprio qua me
lo ricordo, era seduto lì in fondo, ci ha esposto il piano, non
siamo arrivati a niente. Non mi ricordo chi prima diceva che hanno
magnificato il Billia e il Casinò, non è vero. Sì, hanno detto che
il Billia è una bellissima struttura, molto bella, ha qualche
criticità, da qualche parte piove dentro. Al Casinò hanno fatto dei
lavori che, ragazzi miei, piove dentro nettamente, l'impianto
elettrico è un problema e ci sono grosse criticità e diciamo che
l'abbiamo finito da due giorni. Io mi ricordo in quest'aula quante
interpellanze sono state fatte e si diceva sempre: "bisogna
controllare, bisogna vedere, dobbiamo ancora pagare, dobbiamo
ancora fare". Ragazzi, qua bisogna di nuovo rimettere mano al
portafoglio per sistemare le cose. Ci sono delle problematiche che
non riporto perché lo so io, le dico perché lo ricordo da quello
che ci hanno detto e si è detto.
Di fronte a queste problematiche, di fronte a tutto quello che
abbiamo, qualcuno mi dice - qua deve essere sempre il gemello del
Consigliere Guichardaz -: "il futuro politico è sul Casinò". Noi
stiamo cercando di raddrizzare la barca per come l'abbiamo trovata
e non è una scusante dire che abbiamo trovato un disastro e che
adesso facciamo quello che possiamo. Ci deve essere una continuità
amministrativa che ci sia una maggioranza o che ci sia l'altra, noi
cerchiamo di fare il nostro meglio per salvare il Casinò, ce la
mettiamo tutta, ma che cosa c'entra? Noi ci giochiamo la
credibilità di onestà, di come si vuol fare un determinato lavoro,
punto e basta, ma come mi gioco la mia credibilità parlando di
scuola, come mi gioco la mia credibilità parlando di agricoltura o
di altri settori come il turismo o i lavori pubblici. Qui tutti ci
giochiamo la nostra credibilità. Non abbiamo fatto nessun
ribaltone, abbiamo fatto quello che si doveva fare perché la
maggioranza che c'era non aveva i numeri per andare avanti, basta,
noi ci siamo messi d'impegno e stiamo cercando di risolvere i
problemi oggettivi che ci troviamo tutti i giorni.
Volevo poi fare ancora un appunto al Consigliere Rollandin sul
parere
pro veritate
. Io tutti questi mesi mi sentivo dire
questa cosa del parere pro veritate, sono andato a cercarmi delle
varie sentenze su questi pareri, che alla fine dicono che i pareri
pro veritate sono dei pareri e basta, che vengono dati da un
avvocato, ma non è che un parere pro veritate, siccome è definito
così, è legge, per esempio, per la Corte dei conti il parere pro
veritate conta proprio un bel niente, perché è dato da un avvocato.
Mi dispiace se la deludo, Consigliere Rollandin, ma è così. Se
continua a parlarmi di parere pro veritate, può avere ragione come
può avere torto e questo parere pro veritate se lo legge lei, gli
dà un'interpretazione; come l'ha letto prima l'Assessore Chatrian,
ne dava proprio tutta un'altra cosa. Su questi pareri pro veritate
quindi ci sarebbe tanto da discutere.
Poi sul fatto che lei diceva che non c'è niente di nuovo, glielo
ho detto prima: non c'è proprio niente di nuovo in questi piani.
Solo che ci sono dei piani che devono essere attuati e dei piani
che se si lasciano solo scrivere, poi si lasciano in un cassetto, è
lì la differenza, è solo quella. Come dicevo, non bisogna essere
dei professori per capire quali sono le problematiche, ma se si fa
un piano che poi non si attua...allora noi cercheremo di farlo
attuare.
Poi come ultima cosa, riferendomi anche a quanto diceva il
Consigliere Perron della velocità con cui stiamo andando avanti,
vorrei ricordarvi che la "Fornero" ce la siamo trovata, la n. 223
ce la siamo trovata e aveva delle scadenze e aveva dei costi e lì
bisognava prendere delle decisioni e questa è la decisione che
abbiamo preso. Non c'è tanto da girarci intorno, ma per risolvere
il problema. Il fatto di dire che noi con quello che stiamo
facendo, con il piano che stiamo portando, con le discussioni che
stiamo facendo ce ne vogliamo lavare le mani dovete
spiegarmelo...
(interruzione di un Consigliere, fuori microfono)
...perché l'ho sentito adesso, forse non lei, ma comunque
qualcuno ha detto che ce ne vogliamo lavare le mani. Mi sembra
proprio il contrario perché ci siamo presi a cuore questa cosa e
come qualcuno ha detto: "per le persone che ci sono fuori...non
sono così contente che si salvi il Casinò". È proprio per questo,
può darsi che l'opinione pubblica a questo punto, dopo tutti i
soldi che sono stati messi al Casinò, dica: "ma come ne mettete
ancora?". Sì, ne mettiamo ancora, perché, secondo noi, questa è
un'azienda che deve essere salvata e mi chiedo ancora una cosa: con
tutti i soldi che avete messo voi, adesso, secondo voi, è il caso
di piantarla lì? Basta. È una porcheria quello che è stato fatto,
lasciamo perdere tutto? Non so se questa può essere una decisione
intelligente o meno.
Per altre cose penso di intervenire ancora nello spazio che avrò
domani.
Presidente -
Ha chiesto la parola il collega Cognetta, ne
ha facoltà.
Cognetta (M5S) -
Cercherò di spiegare, perché sono ancora
una volta contrario e siamo ancora una volta contrari a votare
questo piano, come gli altri già votati in quest'aula.
Giusto qualche numero, perché si è parlato di tante cose ma non
si è ancora fatto un perimetro nel quale ci stiamo muovendo. Vorrei
solo ricordare alcuni dati che conosciamo tutti, ma che magari
fuori di qui qualcuno ha dimenticato. Nel 2012 il bilancio porta
una perdita di 18,624 milioni di euro; nel 2013: 21,083 milioni di
perdite; 2014: 19,139 milioni di perdita; 2015: 18,566 milioni di
perdita; 2016: non sappiamo ancora il dato preciso ma siamo intorno
ai 40 milioni. A fronte di questo, cosa abbiamo fatto come
Consiglio regionale? Io non l'ho votato, mai il Consiglio ha
approvato. Che cosa? Nel 2012 non c'eravamo, c'è stato il famoso
prestito da 50 milioni. Nel 2013 ci fu una delibera, che ovviamente
passò anche in Consiglio, di 10 milioni di spese impreviste. La
ricordo con affetto, era la prima che si votava e ricordo che si
parlò delle cucine che erano nere, che c'era stata tutta una spesa
sulle cucine. Facemmo un sopralluogo, parlammo di stoviglie.
Morale: era 10 milioni. 2014, la famosa ricapitalizzazione da 60
milioni. Vorrei solo ricordare all'aula che in quell'occasione
spiegammo che non eravamo d'accordo a votare quei 60 milioni,
perché non si andava al nocciolo del problema. Qual era il nocciolo
del problema? L'organizzazione interna del Casinò. "Era - adesso
dicono - destrutturato", lo era anche allora, però gli sono stati
dati 60 milioni e non si è risolto il problema, si è semplicemente
spostato un po' più avanti. All'epoca dicemmo anche quello, che
semplicemente si spostava un po' più in là, basta. Ma d'altronde,
non essendo né commercialisti, né laureati in medicina, né laureati
in nessuna cosa, anzi non solo degli apprendisti
politici...ascoltare noi? Ma stiamo scherzando, non esiste proprio!
Anzi. Poi nel 2015 si danno altri 20 milioni e infine nel 2016 non
si danno, ma è stato un caso, i famosi 48 o 44 milioni che erano,
ma si danno adesso nel 2017, quindi abbiamo solamente spostato un
po' più in là. Da un rapido calcolo viene fuori un po' più di 160
milioni, poi però ci sono degli artifici contabili: 30 sono andati,
sono venuti. Va bene. La cosa divertente di tutta quanta questa
storia è che già Frigerio disse che bisognava azzerare i contratti.
Ce lo ricordiamo, sì? E poi se ne andò. Forse lo ha detto anche
Scordato e se n'è andato, adesso probabilmente, quando arriveremo
al dunque, anche Di Matteo se ne andrà e i contratti non verranno
toccati, non che io voglia a tutti i costi toccare i contratti,
però mi sembra che chiunque qui sia concorde con il fatto che, nel
bene o nel male, i contratti vanno toccati.
Cosa succede poi? Tra le altre cose abbiamo abbattuto il
capitale: da 120 è passato a 56 milioni. Vuol dire che 64 milioni
sono stati bruciati così, oltre tutto il resto. Ora, io dovrei in
qualche modo votare questo piano rispetto alla legge n. 2 che ho
votato. La legge n. 2 mi andava bene, diceva una cosa molto chiara,
semplice e netta: al piano di ristrutturazione si danno i soldi. Io
non so come l'avete inteso voi, ma mi sembra unanime, sia di qua
che di là, il giudizio che questo piano non è proprio un vero piano
di ristrutturazione. L'hanno detto in forma più sfumata, in forma
meno sfumata tutti, ma condivido il fatto che non è un piano di
ristrutturazione. Allora perché gli dovrei dare questi soldi io?
Sinceramente per quale motivo dovrei votare a favore di una cosa
che è contro una legge che abbiamo votato? Non voto. E questo non
vuol dire che io ce l'abbia con il Casinò, perché allora andrei in
giro dicendo che va chiuso. Io invece vorrei semplicemente che
venisse fatta una cosa di buon senso, che avevo già detto nel 2014:
perché non gli diamo una sistemata? Vogliamo parlare di tutti i
primi livelli, di tutte quelle questioni degli stipendi che
sappiamo, di quegli avanzamenti di carriera che non si sa perché si
fanno? Di cosa vogliamo parlare qui tra di noi? Delle assunzioni in
periodi così disastrosi come il bilancio? Dei lavori fatti che
hanno un costo superiore a quello che doveva essere, delle
manutenzioni che hanno un costo molto superiore a quello che
dovrebbe essere? Di cosa vogliamo parlare? Io non ho studiato
teologia, quindi non sono un prete, non sono abituato a lavorare e
a dare giudizi di tipo teologico; io sono un tecnico, sono abituato
a dare giudizi di tipo tecnico e quindi sinceramente non capisco
perché alla fine non votate tutti quanti a favore di questa cosa, o
tutti quanti contro, perché se si tratta semplicemente di passare
da 28 milioni a 48, facciamo un emendamento, ritorniamo a 48, fine.
Perché l'obiettivo vostro è questo: riempire di soldi il Casinò di
nuovo, spostare il problema un po' più in là. Fine. Ma così la
salviamo quest'azienda, ne siete certi, siete sicuri? Così tornano
i clienti? Così il servizio al cliente migliora? Così le porte
smettono di staccarsi dai muri? Perché se succede, ragazzi, io sono
anche favorevole. Se qualcuno mi firma un pezzo di carta, dove mi
dice che, dandogli questi soldi, da domani mattina cominciamo ad
avere gente che non sa più come fare per entrare, io ve lo voto, ma
qualcuno me lo deve firmare. In caso contrario, come ho già detto,
ci stiamo prendendo in giro e finché lo facciamo in quest'aula,
tutto sommato, siamo anche pagati per fare un po' di cinema; è un
po' diverso quando utilizziamo fondi che dovrebbero andare a
beneficio della collettività, e questo ce lo dimentichiamo, perché
tutte le volte facciamo un mutuo che non ci viene restituito, o che
ci verrà restituito tra 20 anni...in quei 20 anni i soldi non li
abbiamo. Allora la colpa è dei dipendenti? Non credo. Fino ad un
certo punto, sicuramente. La colpa è dei sindacati? Sicuramente,
anche loro hanno la loro dose di colpa. La colpa è dei politici?
Sicuramente, perché le colpe qui ce le hanno tutti. Ognuno per la
sua fetta più o meno grande. Qui non si vuole risolvere il
problema: questa è la realtà.! Non ce n'è un'altra!
Mi va bene che parliamo e analizziamo il piano. Guardate, se vi
faccio io l'analisi del piano...ho presentato anche degli
emendamenti, sfiziosi se volete, ma mi sono fermato dopo quattro,
perché ho detto che ne avrei dovuto fare 200.000 di emendamenti qui
dentro. C'è una frase - ne parlerò più avanti - meravigliosa:
"debolezze dell'hotel e
resort
: servizi non in linea con un
cinque stelle", ma se è vero questo, io mi chiedo veramente come
fanno ad avere cinque stelle quelli? Assessore al turismo, se
veramente non è in linea con il cinque stelle, gli dovete togliere
una stella o due. Allora mi chiedo: con tutti i soldi che abbiamo
speso, non ci sono i servizi in linea con un cinque stelle? Ma
scusate, va tutto quanto bene, dobbiamo tenere presente i 3000 voti
che stanno lì e che fanno la differenza tra maggioranza e
opposizione sicuramente, però ci sono costati quanto? 170 milioni?
Quanto altro ci devono costare questi voti? Quanto altro dobbiamo
spendere? Ma lo volete tirare fuori un piano che abbia un senso,
volete dire quante persone servono ai giochi lavorati, quanti
invece ai giochi elettronici, quanti invece al Billia, quanti
invece alla s.p.a. e così via? Lo dite. Tanti entrano, tanti
escono, si fa una somma e si dice questo è quello che serve per
portare avanti quest'azienda, allora forse diventa un po' più
credibile, altrimenti è tutta fuffa questa roba.
Sapete cosa mi dispiace più di tutto? Volete sapere cosa mi
spiace? Mi dispiace che chi sta fuori di qui e non è coinvolto
direttamente in questa faccenda non realizza che il problema grosso
è che non c'è un'idea su come risolvere il problema. Ragiona tra
squadre di calcio, ma non capisce che il vero problema è che non
c'è un'idea per risolvere il problema, ed è una disfatta totale e
completa della politica in questa Regione. Se nessuno ha il
coraggio di dire: "tecnicamente bisogna fare questa operazione",
vuol dire che politicamente non c'è la forza di prendere nessuna
decisione. Vuol dire che politicamente non c'è nessuno che è in
grado di gestire certi problemi, e questa è una sconfitta di tutta
la collettività. Questo non mi fa essere felice, anzi.
Come primo intervento, e penso anche ultimo rispetto a questo
argomento, se tirate fuori un piano che abbia dei numeri concreti,
che abbia delle idee e che dica, per fare un esempio: "il gioco
Trente et Quarante
non ci serve più, lo chiudiamo. I
dipendenti di quel reparto li mandiamo via", se è vero, diciamolo.
Io l'ho chiesto all'esperto di giochi e mi ha detto che dobbiamo
avere tutto e anche di più e ci serve tutto ma anche niente, perché
quelli della Sicilia giocano più facilmente a Poker, mentre quelli
dell'Emilia-Romagna giocano meglio a Trente et Quarante. Io gli ho
detto: "e che razza di risposta è? Questa sono capace di darla
anch'io. C'è qualcuno che vuole giocare alla
Roulette
e
qualcuno che vuole giocare alle
slot
- sono diventato un
esperto di gioco -ma mi vuoi dire cosa veramente vuoi mettere in
campo?". Nessuna risposta. Ci serve tutto. Certo, gli dessimo 250
milioni di euro, sono a posto. Sono capace anch'io così, siamo
capaci tutti. È questo che ci ha distrutto qui: il fatto che
avevamo talmente tanti soldi che non bisognava mettere in campo
nessuna intelligenza, e adesso ne paghiamo le conseguenze. Magari
se ci ragionate su questa cosa un minuto rispetto a tutto quanto
quello che è successo fino adesso, magari potremmo fare un piccolo
passo avanti e trovare delle soluzioni concrete, reali.
Presidente -
Ha chiesto la parola il collega Fabbri, ne
ha facoltà.
Fabbri (UVP) -
Io non avrei voluto entrare nell'agone
politico, anzi non ci entrerò, però un'opinione vorrei esprimerla.
Ho sentito dire che abbiamo usato il Casinò come un grimaldello,
abbiamo usato questo problema enorme che abbiamo nella nostra
Regione per scopi politici, per scopi partitici, scopi di voto, ne
ho sentite di tutti i colori. Io non posso rispondere per gli
altri, però posso assicurarvi che per me non è stato così.
Detto questo, io penso che oggi siamo qui per cercare di porre
un rimedio a questa situazione gravissima in cui si trova la
società del Casinò. Una situazione gravissima che si protrae negli
anni, a cui è stato cercato, è vero, in qualche modo di porre
rimedio, in tanti ci hanno messo mano, però ho sentito qualcuno che
diceva che ci sono stati tanti piani che poi non sono stati
attuati. Io non so se è questo il piano migliore di questo mondo,
però l'augurio che faccio è che possa andare avanti ad essere
veramente applicato per risolvere almeno in parte i nostri
problemi.
Durante le audizioni che sono state fatte, ricordo in
particolare quella con i sindacati, è stato ripetutamente richiesto
il rispetto, un rispetto chiaramente che è dovuto, un rispetto che
si deve sia dal punto di vista umano che dal punto di vista
societario ed è proprio per questo che è stato varato questo piano
di salvataggio, piano di rilancio che ha avuto dei tempi
brevissimi, per carità, purtroppo non andiamo a rivangare il perché
c'è stata tutta questa fretta. Questo rispetto però io penso che
debba essere un rispetto reciproco e che coinvolga tutti gli attori
di questa ditta, compresi i cittadini valdostani, quindi rispetto
verso i lavoratori e le loro famiglie, i quali a loro volta devono
rispettare la situazione, rendersi conto della situazione. Rispetto
verso la comunità valdostana a cui ancora una volta, giustamente, è
stato chiesto di intervenire pesantemente per salvare questa
società. Il rispetto verso i lavoratori, sempre a mio avviso, si
attua nel presentare un piano che preveda non solo un'iniezione di
liquidità senza prospettiva, ma deve dare un piano che deve dare
sostenibilità e stabilizzazione ad una situazione che va
velocemente verso il baratro.
Ora, io non sono un tecnico e quindi ho letto attentamente il
piano, non sono in grado di capire esattamente i termini tecnici
della cosa, però mi pare che i nodi fondamentali siano stati
affrontati e questo è il piano che è rivolto sia dal punto di vista
industriale che dal punto di vista finanziario...un piano che avrà
delle pecche, ma che, secondo me, può portare ad un miglioramento,
ad una risoluzione della situazione. Allo stesso tempo con questo
piano e con la nostra azione politica abbiamo anche cercato di
garantire analogo rispetto anche ai cittadini valdostani con
l'applicazione sia della legge dello Stato che è tuttora valida -
mi sto riferendo all'articolo 14, comma 5, della legge Madia -, sia
della recente legge regionale n. 2. È possibile attuare dei
trasferimenti di capitale da parte del socio pubblico, che può
considerarsi un provvedimento adeguato solo ed esclusivamente se
accompagnato da un piano di ristrutturazione. È stato a lungo
dibattuto qui, ritorno sul parere
pro veritate
e su
quell'azione che è stata portata avanti sui 48 milioni di ristoro
per quanto riguardava le casse del Casinò.
Vorrei qui sottolineare l'aspetto innovativo rispetto a
quell'azione che esprime la nostra legge. La nostra legge prevede
che ci sia questo ripiano entro i tre anni previsti dalla legge,
che venga raggiunto questo equilibrio di bilancio prima di dover
iniettare questa liquidità: questo, secondo me, è un punto
fondamentale. È il punto che ci distingue nettamente da
quell'azione che era stata prevista dal piano precedente, è un po'
la storia del prima l'uovo o prima la gallina, ma senz'altro...in
questo caso doveva essere rispettata questa stringente necessità
della previsione del pareggio di bilancio e della previsione di un
piano che possa essere sostenibile. Ritornando a questo piano,
abbiamo detto che deve essere fatto nei tempi prescritti onde
evitare nuovi interventi pubblici e deve prevedere questa
riorganizzazione interna e l'introduzione di nuove modalità di
sviluppo per accrescere il fatturato e la sostenibilità economica
della società. Il varo di questo piano deve rispondere a queste
esigenze ed è una condizione imprescindibile per la sua
ricapitalizzazione. La previsione di un bilancio che deve essere
trasparente, senza operazioni di
maquillage
al limite della
legalità e mi riferisco qui a come sono stati gestiti gli ultimi
bilanci con ripetuto e famoso ricorso allo sconto delle imposte
anticipate che erano poi inesigibili, nascondendo la gravità della
situazione, che non hanno fatto altro che rimandare la necessità di
un drastico intervento, portandoci alla situazione attuale in cui
si è dovuto intervenire in tempi così ridotti perché i tempi sono
stati ridottissimi proprio grazie alla pervicace azione che c'è
stata nel mascherare la situazione per dover poi ricorrere a quella
famosa legge n. 223 che ci siamo ritrovati e che ha così
pesantemente spaventato tutti i lavoratori.
Quanto al piano in sé, l'impressione è che sia un piano redatto
con una sostenibilità che poggia su basi razionali e ragionevoli,
che ben fanno sperare sulla sua attuabilità. Io non sono certo un
tecnico, ma i punti in cui questa ragionevolezza si evidenzia, a
mio avviso, sono prima di tutto - è stato detto più di una volta -
la cautela applicata alla previsione di sviluppo, contrariamente a
quei piani che sono stati accennati prima, che prevedevano degli
sviluppi certamente insostenibili e che non si sono infatti
verificati.
Un altro punto è la consapevolezza delle potenzialità di questa
nostra società. Ancora più importante, ed è stato ripetutamente
detto, riconoscere grande professionalità a chi opera e a chi
lavora nella società. Questo è un punto che è stato espresso più di
una volta dagli estensori del piano, che hanno sottolineato come il
costo del lavoro consti in un duplice fattore: il costo aziendale,
che viene espresso monetariamente, ma soprattutto il costo dovuto
alla scarsa produttività, scarsa produttività che non è causa
naturalmente di chi ci lavora, o almeno solo in parte, ma di una
cattiva organizzazione a cui bisogna assolutamente porre
rimedio.
E qui vorrei un attimino riprendere quello che diceva il collega
Cognetta. Quello che distingue la Casa da gioco è proprio il gioco
lavorato e quindi la necessità di avere una pluralità di giochi,
giochi che hanno bisogno di alta professionalità e che poi noi
possiamo vendere sia a chi viene nel nostro Casinò, sia a chi vuole
giocare dal di fuori nel nostro Casinò. È un punto, secondo me,
molto importante per lo sviluppo futuro dell'azienda. Dicevo,
dunque, azioni da mettere in campo per sfruttare al meglio le
professionalità che ci sono nella nostra Casa da gioco, in modo
anche da motivare i lavoratori che siano stimolati a salvare il
loro posto di lavoro e a sviluppare la società. Si tratta
certamente di un compito duro e difficile, ma che, giunti a questo
punto, è un passo obbligato.
Qualcuno poi sostiene che si tratta di un'operazione inutile,
soldi buttati in un pozzo senza fondo, un piano su basi
inconsistenti. Personalmente io da amministratore pubblico credo
che non cercare di salvare una società così importante per
l'economia e la tenuta sociale valdostana, in cui sono stati
investiti male o bene - non è questa la sede dove andiamo a
discutere di questo - milioni di denaro pubblico, sia un
vulnus
gravissimo per la nostra Valle. Per queste ragioni,
nella consapevolezza che un piano non può essere una certezza, ho
sentito qui più di una volta sbeffeggiare questo piano, perché non
è un piano certo: un piano non può essere certo, un piano deve
essere solido e ragionevole nelle sue basi, ma non può dare
certezza, è nella logica delle cose. Si tratta cioè di una
ragionevole speranza. Io esprimo dunque la mia fiducia su questo
piano, assumendomi anche dei rischi personali. L'augurio è che si
trovi l'accordo per cercare una soluzione che possa portare alla
sopravvivenza del Casinò, per garantire alle persone coinvolte in
questa gravissima situazione un futuro di tranquillità. La
politica, secondo me, deve fermarsi qui, il suo scopo è quello di
legiferare e di approvare un piano che poi altri devono attuare,
sempre naturalmente sotto il controllo dell'applicazione della
legge. L'attuazione del piano è nelle mani di coloro che d'ora in
avanti, in qualunque compito siano coinvolti...siano essi
dipendenti, siano essi dei consulenti, hanno il dovere di portare a
termine la fine di questa operazione di salvataggio e di rilancio
della nostra società.
Presidente -
Non ci sono altre richieste di intervento,
quindi, come concordato nella riunione della Conferenza dei
Capigruppo, i lavori vengono sospesi e ripresi domattina alle ore
9:00, ribadisco: alle ore 9:00.
---
La seduta termina alle ore 20:44.
