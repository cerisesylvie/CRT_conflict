Classificazione
SPORT E TEMPO LIBERO
Sport invernali


Resoconto integrale del dibattito dell'aula
Oggetto del Consiglio n. 2258 del 18 ottobre 2001 - Resoconto
OGGETTO N. 2258/XI Disegno di legge: "Finanziamenti regionali
per l’effettuazione del servizio di soccorso sulle
piste di sci di discesa".
Articolo 1 (Finalità)
1. In considerazione del rilevante interesse pubblico che
riveste il servizio di soccorso sulle piste di sci di discesa, la
Regione assume a proprio carico le spese necessarie per assicurarne
l'effettuazione.
Articolo 2 (Organizzazione e gestione del servizio)
1. La responsabilità organizzativa e gestionale del servizio di
soccorso sulle piste di sci di discesa è affidata ai soggetti cui
compete la gestione delle piste interessate.
2. I gestori delle piste di sci di discesa sono tenuti a
comunicare alla struttura regionale competente in materia di piste
di sci le date di apertura e di chiusura al pubblico dei
comprensori da essi gestiti.
Articolo 3 (Oneri a carico della Regione)
1. La Giunta regionale approva annualmente, entro i limiti degli
stanziamenti di bilancio, l'ammontare massimo della spesa destinata
al finanziamento del servizio di soccorso sulle piste di sci di
discesa nonché la sua ripartizione fra i gestori delle piste
interessati, in relazione all'estensione delle piste gestite e alla
potenza degli impianti di risalita.
2. Per le finalità di cui al comma 1, la potenza degli impianti
di risalita è definita come il prodotto della portata massima
autorizzata per il dislivello, espresso in chilometri, di ciascun
impianto.
3. Per l'attuazione di quanto disposto al comma 1, i gestori
delle piste di sci di discesa sono tenuti a presentare alla
struttura regionale competente in materia di piste di sci, entro il
30 settembre di ciascun anno, apposita domanda corredata di un
elenco delle piste e degli impianti eserciti dal richiedente e di
cui quest'ultimo preveda, in presenza di sufficienti condizioni di
innevamento e fatte salve le esigenze di sicurezza, il
funzionamento per almeno novanta giorni durante la successiva
stagione invernale, o di cui abbia assicurato il funzionamento
durante la precedente stagione estiva.
Articolo 4 (Modalità di liquidazione)
1. Alla liquidazione della spesa di cui all'articolo 3, comma 1,
provvede, con proprio provvedimento, il dirigente della struttura
regionale competente in materia di piste di sci con le seguenti
modalità:
a) il 70 per cento della spesa relativa alla stagione invernale,
di norma entro il 31 dicembre;
b) la totalità della spesa riferita allo sci estivo, di norma
entro il 31 dicembre;
c) il saldo della spesa relativa alla stagione invernale, di
norma entro il 30 giugno dell'anno successivo.
2. Alle liquidazioni di cui al comma 1, lettere b) e c), si
provvede subordinatamente alla verifica dell'effettivo e regolare
svolgimento del servizio di soccorso.
Articolo 5 (Riduzioni)
1. Qualora sia accertato un periodo di funzionamento invernale
dei comprensori sciistici inferiore a novanta giorni, la
liquidazione della spesa è disposta in misura proporzionalmente
ridotta, fatto comunque salvo il recupero delle eventuali somme
eccedenti già liquidate ai sensi dell'articolo 4, comma 1, lettera
a).
2. Per le finalità di cui al comma 1, un comprensorio sciistico
è considerato funzionante quando sia assicurata la percorribilità
di almeno il 50 per cento del chilometraggio complessivo delle
piste incluse nell'elenco allegato alla domanda di cui all'articolo
3, comma 3.
Articolo 6 (Rinvio)
1. La Giunta regionale disciplina con propria deliberazione ogni
ulteriore adempimento o aspetto relativo alle procedure concernenti
l'approvazione e la liquidazione dei finanziamenti di cui alla
presente legge.
2. La deliberazione di cui al comma 1 è pubblicata sul
Bollettino ufficiale della Regione.
Articolo 7 (Norma transitoria)
1. In sede di prima applicazione della presente legge, il
termine di cui all'articolo 3, comma 3, è fissato al trentesimo
giorno successivo alla data di entrata in vigore della medesima
legge.
Articolo 8 (Disposizioni finanziarie)
1. L'onere derivante dalla applicazione della presente legge è
valutato in lire 4.900.000.000 (euro 2.530.638) per l'anno 2001 ed
in annui euro 4.200.000 a decorrere dall'anno 2002.
2. L'onere di cui al comma 1 trova copertura nell'obiettivo
programmatico 2.2.1.11. "Protezione civile", al capitolo 40815 la
cui descrizione viene così modificata: "Spese per il servizio di
soccorso sulle piste di sci di discesa", mediante riduzione per
pari importo delle risorse iscritte al capitolo 64810 "Contributi a
favore delle società di impianti a fune per la realizzazione di
investimenti" dell'obiettivo programmatico 2.2.2.12. "Interventi
promozionali per il turismo" dello stato di previsione della spesa
del bilancio della Regione per l'anno finanziario 2001 e di quello
pluriennale per gli anni 2001/2003.
3. Per l'applicazione della presente legge la Giunta regionale è
autorizzata ad apportare, con propria deliberazione, su proposta
dell'assessore regionale competente in materia di bilancio e
finanze, le occorrenti variazioni di bilancio.
Articolo 9 (Dichiarazione d'urgenza)
1. La presente legge è dichiarata urgente ai sensi dell'articolo
31, comma terzo, dello Statuto speciale per la Valle d'Aosta ed
entrerà in vigore il giorno successivo a quello della sua
pubblicazione nel Bollettino ufficiale della Regione.
Président
Nous sommes parvenus à l’examen
du point n° 30.1 de l’ordre du jour, inséré en voie
d’urgence par votation de l’Assemblée
au cours de la journée d’hier.
Le projet de loi en question a reçu l’avis
favorable à l'unanimité de la V
ème
Commission et
l’avis favorable à la majorité de la part de la
II
ème
Commission du Conseil.
La parole au rapporteur, le Conseiller Cuc.
Cuc (UV)
Con il disegno di legge oggi in esame la nostra
Regione, riconoscendo l’attività di soccorso sulle
piste di sci come una funzione di interesse pubblico, compie un
passo in avanti nell’ottica di un'offerta di
qualità, garantendo ai numerosi visitatori e turisti delle stazioni
sciistiche un servizio di soccorso svolto da personale altamente
qualificato.
È bene ricordare che negli ultimi anni la nostra Regione ha
fatto delle precise scelte volte a migliorare e qualificare una
serie di professioni legate al mondo della montagna.
La sensazione di sicurezza è un elemento di valutazione non
indifferente per una qualsiasi famiglia o singola persona, nella
scelta di una località al momento della prenotazione di una
vacanza, di una giornata di svago o sport.
L’attività di gestione dei nostri comprensori è
affidata a società che con esperienza e specifica conoscenza del
territorio garantiscono un servizio alla clientela molto
apprezzato. Questo disegno di legge prevede quindi di affidare ai
gestori dei comprensori sciistici l’organizzazione e
l’esecuzione di questo servizio.
Le figure professionali, preparate con corsi specifici nel
passato (pisteurs-secouristes, i direttori di pista), le
attrezzature ed i mezzi meccanici presenti e in dotazione in tutti
i comprensori, garantiscono agli utenti interventi tempestivi con
personale preparato professionalmente in caso di necessità.
Nell’articolato sono poi individuati i criteri
per la ripartizione dei finanziamenti e le modalità di liquidazione
della spesa tenendo conto di alcuni parametri come le giornate di
innevamento e apertura degli impianti, la percorribilità delle
piste e la potenza degli impianti di risalita presenti nelle
stazioni interessate.
L’Amministrazione regionale, se da una parte si
accolla l’onere finanziario di questo servizio,
dall’altra è certa di potersi presentare con un
biglietto da visita ancora più prestigioso, offrendo una
prestazione qualificata e soprattutto garantendo quella sicurezza
oggi sempre più ricercata.
Président
La discussion est ouverte.
La parole à la Conseillère Squarzino Secondina.
Squarzino (PVA-cU)
Qui è d’obbligo una
premessa prima di entrare nel merito della legge e la premessa è
una protesta ferma, decisa, per le modalità con cui è stata
condotta in commissione l’analisi, la discussione e
la presentazione della legge. Sono stati chiesti dalla
sottoscritta, anche a più riprese, dei dati che però non sono stati
forniti.
Speravo che questa mattina l’Assessore, prima che
iniziasse la discussione generale, si fosse fatto parte diligente e
avesse presentato ai colleghi e al Consiglio i dati a più riprese
chiesti in commissione. Spero che lo faccia poi dopo, una volta
chiusa la discussione generale.
Non avevo partecipato alla votazione in commissione perché, per
impegni urgenti, dovevo assolutamente assentarmi ad una certa ora,
ma avrei condiviso anch'io la forma di protesta, se fossi stata
presente, che ha assunto il collega di Forza Italia. Il fatto poi
anche di aver voluto inserire con un procedimento in via
d’urgenza il disegno di legge in votazione
direttamente in Consiglio è ancora più grave perché svuota di
significato il lavoro della commissione, svuota di significato
anche il Consiglio.
Assessore, consiglieri, non so forse voi avete tempo, o ciascuno
di voi ha solo questo a cui pensare o sapeva in precedenza che
c’era questo disegno di legge su cui discutere. Ma
come è possibile chiedere ad un consigliere normale di opposizione,
che già ha tutta una serie di punti da prepararsi per ogni
Consiglio, di concentrare all’ultimo momento la sua
attenzione su un disegno di legge che non si sapeva dovesse essere
discusso in questa sede? L’ordine del giorno
aggiuntivo ha proprio questo scopo, di lasciare almeno una giornata
di tempo al consigliere per prepararsi.
In questo modo mi sembra proprio che si voglia negare al
Consiglio la sua funzione di dibattito, di confronto e gli si
chieda solo di svolgere una funzione di ratifica di quanto la
Giunta o i singoli Assessori decidono. In tal modo il Consiglio
rischia di diventare un organo inutile, pletorico, diciamo
pleonastico.
Adesso, conclusa questa parentesi introduttiva, entro nel
merito. Finalità della legge:
"La legge?"
diceva il relatore
"? vuole assicurare il servizio di soccorso sulle piste, non lo
vuole fare direttamente, ma lo fa attraverso gli enti gestori"
.
Si è messa nell’ottica di calcolare il costo che
tali enti devono sostenere per assicurare il servizio, attribuisce
a tale ente le risorse necessarie, quindi è una legge di
finanziamento di un servizio pubblico di soccorso sulle piste.
È una legge di finanziamento che, secondo gli uffici, non
necessita di essere notificata a Bruxelles sulla base di due
considerazioni: la prima, si tratta di un servizio di interesse
generale; la seconda, i contributi dati alle società non superano i
costi netti supplementari derivati dal compito assegnato
all'impresa interessata.
Noi potremmo condividere, cioè capiamo il senso delle
motivazioni per cui il soccorso sulle piste è assimilato ad un
servizio di interesse generale. Abbiamo alcune perplessità rispetto
alla seconda motivazione, nel senso che la formulazione che è stata
fatta dagli uffici, a nostro avviso, solleva alcuni dubbi e pongo
una serie di domande, le stesse che in commissione avevo posto.
Primo: si afferma in modo netto che i contributi che con questa
legge vengono dati non supereranno i costi aggiuntivi che le
società sono obbligate a sostenere per garantire il soccorso sulle
piste. Di fronte ad un'affermazione così netta, sicuramente ci sono
stati da parte dei tecnici dei calcoli, delle valutazioni sulle
spese sostenute. Non per niente la legge non parla di contributi,
ma parla di una spesa che la Giunta destina a questo fine, spesa
che i gestori devono sostenere, ma in che modo? Quali sono le voci
relative alle spese che devono sostenere gli enti gestori? La
relazione dice:
"? con l’ausilio di figure
professionali, i pisteurs, con i mezzi e gli strumenti
idonei?".
Allora gli enti gestori hanno due spese tipiche che devono
sostenere: i pisteurs-secouristes, che devono essere pagati, e i
mezzi di soccorso. Di fronte a queste affermazioni, che sono nella
relazione introduttiva al disegno di legge, ci chiediamo quali sono
gli elementi che i gestori devono comunicare alla Giunta per
dimostrare che stanno assicurando il soccorso, quali sono gli
strumenti che mettono in campo per assicurare il soccorso. Il
disegno di legge chiede che gli enti gestori comunichino
l’elenco delle piste, la tipologia degli impianti di
risalita e il tempo di funzionamento degli impianti, almeno per
novanta giorni.
Non c’è un dato relativo al numero dei
pisteurs-secouristes, non c’è un dato relativo agli
strumenti necessari per garantire il soccorso, non si documenta
quanto si fa per la sicurezza, ma solo l’estensione
del domaine skiable e il numero e il tipo di impianti, la
lunghezza, la pendenza. I contributi vengono quindi dati in
funzione dell’ampiezza e della capacità della
stazione sciistica, non in base a criteri di funzionamento. Come
saranno utilizzati questi contributi non è dato sapere, fra
l’altro la legge sembra che non si interessi delle
funzionalità ed efficacia di questi contributi, non le interessa
verificare se questi contributi o queste spese effettivamente vanno
nell’ottica di garantire il soccorso sulle
piste.
Non parlo della sicurezza, perché per la sicurezza
c’è già un’altra legge che la
disciplina: essa prevede dei contributi, per quanto riguarda la
posa di paletti, per quanto riguarda la segnaletica, ma questa è
un’altra cosa. Con questa legge si dà un contributo
alle società, senza chiedere nessuna documentazione e nessun
riscontro.
Le società, infatti, non saranno chiamate a presentare la lista
delle spese che hanno sostenuto perché non si è neanche chiesto di
presentare prima l’elenco delle spese che
sosterranno. Si chiede alla società soltanto di dire quanto sono
lunghe le piste e che tipo di impianti hanno; dati che
l’Assessorato possiede già. Sarei contenta di essere
smentita, Assessore, visto che erano domande poste in commissione a
cui lei non ha risposto, quindi spero che oggi risponda in
aula.
All’articolo 4, comma 2, si accenna al fatto che:
"Alle liquidazioni di cui al comma 1, lettere b) e c), si
provvede subordinatamente alla verifica
dell’effettivo e regolare svolgimento del servizio
di soccorso"
.
Quindi si accenna al fatto che si verificherà
l’effettivo regolare svolgimento del servizio di
soccorso, ma questa verifica è fatta solo in subordine
all'erogazione del 30 percento dei contributi che vengono dati.
Paradossalmente una stazione che ha presentato
l’elenco delle piste, l’elenco degli
impianti, subito incassa entro il 31 dicembre il 70 percento delle
spese, che vengono calcolate su questi dati oggettivi di ampiezza e
di potenza della stazione sciistica, e, paradossalmente, dicevo,
questa stazione potrebbe non fare nulla per la sicurezza perché
comunque alla fine, se per caso si verificasse che non
c’è stato un regolare svolgimento dei servizi di
soccorso, vedrebbe soltanto decurtato il 30 percento dei possibili
contributi che la legge prevede. Quindi la legge non dà nessun
elemento per mettere in relazione l’obiettivo che si
prefigge, che è quello di sostenere il soccorso sulle piste, con le
spese effettive che vengono sostenute per garantire questo
soccorso.
Non c’è nessun rapporto, questo è
l’assurdo di tale disegno di legge: eppure si
spendono, per il 2001, 5 miliardi, dal 2002: 8 miliardi.
Si tratta di cifre consistenti: senza che si veda il rapporto
con l’effettivo svolgimento del soccorso. A questo
punto è sufficiente prendere l’elenco delle
stazioni, fare una somma di tutti i chilometri delle piste, una
somma di tutti gli impianti, fare una semplice divisione fra la
cifra che è stata messa in bilancio e i chilometri delle piste e il
numero degli impianti.
Questa è la finalità di tale legge. Tutto
l’impianto della legge poggia su di un'affermazione:
"L’erogazione data non supera i costi netti
supplementari che saranno posti a carico delle imprese interessate
in relazione alla prestazione di adeguati servizi di soccorso sulle
piste di sci di discesa"
. Questa è un'affermazione netta,
chiara, non si usa un congiuntivo o un condizionale, ma un
indicativo: noi affermiamo che non superano i costi netti
supplementari che saranno posti a carico delle imprese interessate
in relazione alle prestazioni di adeguamento dei servizi di
soccorso.
Allora la domanda spontanea che viene a chi legge questa
affermazione, domanda che abbiamo posto ripetutamente in
commissione, è: quali sono i costi netti supplementari che sono
stati valutati, calcolati, rispetto alle prestazioni di servizi di
soccorso sulle piste di sci? Su questo non abbiamo avuto un dato,
non uno; ripeto, spero che oggi l’Assessore ne dia.
Ma come fa allora ad affermare con sicurezza, se non ha dei dati,
che i contributi che la Regione darà, anzi, le spese autorizzate
dalla Giunta, non supereranno realmente i costi effettivamente
sostenuti? Se non c’è una valutazione, se non ci
sono degli elementi chiari, come si fa a fare simili
affermazioni?
Capisco che le società che gestiscono gli impianti di sci
abbiano chiesto finanziamenti, capisco anche che i miliardi
previsti sul bilancio per le spese di investimento non possono più
essere utilizzati per spese di investimento in base alla vecchia
legge, ma devono essere in qualche modo riconvertiti. Ma qui
vengono riconvertiti come spese di funzionamento senza dire come e
in che modo, senza vedere il rapporto fra il servizio prestato e la
spesa erogata.
Tra l’altro io ricordo, e su questo presenteremo
un emendamento, che il Dipartimento pianificazione investimenti e
politiche strutturali, che ha espresso il proprio parere sulla non
notifica della legge a Bruxelles - documento che ci è stato fornito
in commissione all’ultimo momento, ma non
preventivamente all’analisi della legge -, su questo
tema è molto chiaro.
"Se la retribuzione non supera?"
si
legge nel documento
"? i costi netti supplementari derivanti dal
compito assegnato all’impresa interessata, possiamo
effettivamente affermare che è legato questo contributo".
Anzi
la legge parla sempre di spesa autorizzata, io uso contributo per
comodità,
"al fatto che non deve superare questi costi
supplementari?"
.
Il Coordinatore del Dipartimento pianificazione investimenti e
politiche strutturali conclude:
"? In proposito si rappresenta a
codesto servizio?"
che è il servizio
dell’Assessorato del turismo, Dipartimento turismo,
sport, commercio e trasporti, servizi e infrastrutture per lo sport
e per il tempo libero
"? l’opportunità di tenere
a disposizione i necessari elementi atti a dimostrare che il
corrispettivo pagato ai gestori non supera i costi netti
supplementari a carico delle imprese per garantire il servizio di
soccorso"
. Vorrei capire che tipo di documentazione
l’Assessorato terrà, quali elementi prenderà in
esame, quali sono questi elementi che dimostrano che il
corrispettivo pagato non supera i costi netti supplementari.
Vedo alcuni colleghi che mi fanno les grimaces, ma scusate, qui
sono miliardi, si tratta di dare miliardi, denaro pubblico di cui
bisogna documentare la spesa, non sono cinquecentomila lire. Sono
miliardi: quest’anno 5 miliardi, il prossimo anno 8
e via dicendo.
Credo che di fronte a questa situazione noi riteniamo che non si
possa portare avanti una legge che sia priva di documentazione,
priva di trasparenza, che non indichi chiaramente quali sono i
costi reali che gli enti gestori sostengono per garantire il
servizio di soccorso sulle piste.
Président
La parole au Conseiller Frassy.
Frassy (FI)
Molte volte si dice che le coincidenze siano
solo delle casualità. Noi iniziamo ad avere dei dubbi che si possa
parlare di casualità per quelle che sono le tempistiche, gli
approfondimenti e le riflessioni che da un po' di tempo vengono
effettuati sulle materie che riguardano la gestione delle piste, la
gestione del soccorso piste e più in generale tutto ciò che accade
intorno a quell’importante settore della stagione
turistica invernale.
Non sto a ripercorrere fatti noti, noti perché sono stati
oggetto di valutazione politica nel momento in cui
l’Assessore ha chiesto l’iscrizione
in via di urgenza di questo disegno di legge, noti perché sono
stati oggetto di presa di posizione da parte del nostro gruppo per
le modalità con cui il dibattito non è avvenuto in V Commissione,
preposta a fare gli approfondimenti del caso.
Perciò cercherò di fare in aula quelle riflessioni e di porre
quelle domande che in commissione non hanno avuto risposta e che mi
auguro abbiano risposta oggi perché, nell’ambito
delle differenti posizioni, penso che sia un dovere da parte della
Giunta dare le spiegazioni che lecitamente vengono chieste dai vari
consiglieri, indipendentemente che giungano dai banchi di
maggioranza piuttosto che dai banchi dell'opposizione.
Allora innanzitutto questa legge, Assessore, è una legge
probabilmente che nasce con una certa urgenza, oltre che essere
portata con una certa urgenza, sappiamo che
l’urgenza molte volte è cattiva consigliera perché
comporta omissioni, dimenticanze che non vanno poi a giovamento di
quella accelerazione che dovrebbe essere l’obiettivo
ultimo della legge stessa. Avevamo domandato in commissione - lo
ripropongo in aula - come si ponga questa legge rispetto alle altre
svariate e numerose normative che nei fatti contribuiscono ad
erogare, sotto diverse voci, finanziamenti alle società che
gestiscono gli impianti di risalita in questa Regione.
E non è una domanda di poco conto perché è vero, come mi
risponderà l’Assessore, che se le leggi non vengono
finanziate, sono inoperanti e non funzionanti
nell’aspetto concreto, però è altrettanto vero che
c’è un problema di tecnica di chiarezza legislativa
a cui, fra l’altro, una parte di questa maggioranza
ha dimostrato di essere sensibile. Ricordo il lavoro esimio che la
I Commissione, con la presidenza del Consigliere Piccolo, ha fatto
portando in quest’aula, a più riprese, una serie di
norme che erano caducate, ma che ingeneravano quella confusione nel
corpo legislativo regionale che è ridondante, sovrabbondante ed
eccessivo.
Di conseguenza ritengo che questa legge ometta completamente
l’elemento della chiarezza, perciò mi domando che ne
è della legge n. 2/1997 e delle successive modifiche che, se non
erro, circa un anno fa furono portate anche in quel caso con
iscrizione d’urgenza al voto
dell’aula e anche in quel caso la commissione non
riuscì a fare gli approfondimenti richiesti. Ecco le coincidenze di
cui parlavo in esordio del mio intervento. Ma cosa diceva la legge
n. 2/1997 nel testo modificato lo scorso anno? Diceva né più e né
meno quello che dice questa legge e allora vorremmo capire dove
sono le novità e soprattutto dove sono le esigenze di andare a
riscrivere in un testo diverso quanto era già scritto in un testo
precedente.
Lo scorso anno andavamo ad aggiungere, dopo il comma 1 della
legge n. 2/1997, il seguente comma bis che leggo perché voglio che
l’aula si renda conto di cosa sta votando oggi:
"In considerazione del rilevante interesse pubblico che riveste
il servizio di soccorso piste, la Regione assume a proprio carico
le spese relative al medesimo servizio la cui responsabilità
organizzativa e gestionale è affidata ai soggetti gestori delle
piste da sci"
. Ora, l'articolo 1 e l'articolo 2 del disegno di
legge n. 140 riprendono e ripetono pari pari i medesimi concetti
della legge n. 2/1997 e successive modificazioni.
Le finalità dell’articolo 1 "parlano" di
"rilevante interesse pubblico"
, la stessa affermazione è
contenuta nella prima linea dell'1 bis della legge n. 2/1997 e
l’articolo 1, sempre del disegno di legge n. 140,
dice:
"? la Regione assume a proprio carico le spese necessarie
per assicurarne l’effettuazione"
. Allora la
sensazione, da una comparazione dei due testi, è che stiamo votando
l’approvazione di una norma che già esiste. Qualcuno
ci dovrà spiegare quali sono i motivi che in tutta urgenza hanno
comportato la necessità di aprire questo dibattito.
Non solo, ma i meccanismi, Assessore, sono i medesimi.
L’articolo 3 della modifica al disegno di legge n.
2/1997 diceva che i contributi sono concessi e sono ripartiti
dall’associazione valdostana - c’era
il tramite dell’associazione in quel caso - fra i
gestori delle piste di sci sulla base di criteri che tengano conto
dell'estensione delle piste e dell’effettivo
espletamento del servizio di soccorso. Nell’articolo
3 del disegno di legge in esame si dice che il finanziamento
avviene in relazione all'estensione delle piste e alla potenza
degli impianti di risalita. I criteri non sono assolutamente
cambiati.
Quando andavamo a discutere la modifica della legge n. 2/1997,
ovviamente andavamo anche ad individuare le esigenze di tipo
finanziario richieste per quel tipo di gestione e un anno fa
ipotizzavamo di spendere per il 2000: 5.000 milioni, per il 2001:
1.150 milioni. All’epoca come ad oggi?
c’è il meccanismo degli esercizi a cavallo, in
quanto la stagione invernale inizia nella chiusura
dell’anno solare e riprende nell’anno
successivo, perciò avevamo ipotizzato per la gestione a cavallo una
cifra di poco più di 6 miliardi.
Nella gestione a cavallo 2001-2002 i miliardi diventano 13, sono
più che doppi rispetto alla previsione fatta due anni fa. Allora se
i chilometri delle piste non sono cambiati, se il soccorso piste è
lo stesso della modifica precedente, perché questa avveniva a
seguito di quella legge scellerata - così la definimmo e siamo
tuttora convinti della giustezza di quella definizione - che andava
a creare una serie di vincoli e di paletti
all’espletamento di funzioni che, da quando esistono
gli impianti di risalita in questa regione, erano sempre state
svolte in maniera efficace, efficiente e soddisfacente dalle
società di gestione degli impianti di risalita con proprio onere
totale a carico e con propria competente e aggiornata formazione
costante di anno in anno rispetto al servizio soccorso piste,
allora se i parametri sono gli stessi, l’Assessore
ci deve spiegare il motivo del raddoppio delle cifre che sono
previste a finanziamento del medesimo servizio di interesse
pubblico.
Dopodiché non abbiamo ancora capito come si possa argomentare
oggi in maniera serena e obiettiva, al di là di quelli che sono i
convincimenti politici sull'utilità, sulla giustezza di questi tipi
di finanziamenti che sappiamo tutti che sono finanziamenti che
servono a far sopravvivere le società di gestione funiviaria.
E qui apro una parentesi: dobbiamo anche capire perché in Valle
d’Aosta abbiamo una situazione di questo tipo,
dobbiamo capire perché in Valle d’Aosta le società
di gestione degli impianti funiviari, tolte due: la società Cervino
e la Compagnia des Alpes, sono tutte con maggioranza di capitale
pubblico, dobbiamo capire come mai in questa Regione la maggioranza
di capitale pubblico comporta esercizi deficitari, dobbiamo capire
come mai la maggioranza di capitale pubblico fa sì che ogni anno il
costo dei biglietti aumenti a detrimento di quello che è il diritto
allo svago e allo sport dei nostri concittadini corregionali che
già pagano a ripiano di quei deficit i costi di gestione di queste
società.
Voglio solo ricordare che nel vicino Piemonte, consapevoli delle
difficoltà a mantenere in equilibrio questi tipi di gestione, hanno
scisso la proprietà dalla gestione degli impianti: la proprietà
degli impianti per massima parte è in mano pubblica, comunità
montane ed enti locali, mentre le società di gestione sono società
di gestione che sono scollegate da tutti gli oneri di manutenzione
che incombono sulla proprietà e si arrabattano, come accade in
questa Regione per gli impianti sportivi che normalmente sono di
proprietà pubblica e vengono dati in gestione a privati.
In questo modo si riesce a contemperare e
l’aspetto dell'invasiva presenza pubblica e
l’aspetto del "de minimis" delle leggi europee sulla
concorrenza che pongono non pochi vincoli ai finanziamenti
effettuati a società di capitale, tenendo presente ciò che è
accaduto in Trentino meno di un anno fa in riferimento alla
contestazione mossa dall'Unione europea sui meccanismi di
finanziamento che venivano attuati da quella Regione nei confronti
delle società di gestione degli impianti a fune.
Allora oggi, al di là delle domande che abbiamo posto ad inizio
di questa riflessione, alle quali ci aspettiamo risposte
possibilmente puntuali e non evasive e ripeto in sintesi le due
domande centrali. Come mai raddoppiano i finanziamenti? Come mai
non vengono abrogate le norme pre-vigenti e come mai la parte
centrale del disegno di legge n. 140 riprende la legge regionale
vigente n. 2/1997 e successive modificazioni? Fatte queste
premesse, attenzione, Assessore, perché sappiamo quella che è stata
la vicenda delle leggi regionali sulla zootecnia?
(interruzione dell’Assessore Lavoyer, fuori
microfono)
? sono preoccupato per due motivi, uno forse più di natura
personale, perché voi sapete bene che c’è una
responsabilità solidale di quell’organo politico che
è il Consiglio regionale che approva una legge che concede
finanziamenti che sono in violazione della normativa
comunitaria.
L’altra preoccupazione è
sull’obiettivo della legge ossia di consentire alle
società funiviarie di esercire la loro attività. Il parere, che
penso i consiglieri abbiano letto, fornito dal Dipartimento
pianificazione investimenti e politiche strutturali, lo stesso
dipartimento che ha dato i pareri che ben conosciamo, confermati,
smentiti e ripassati e rivisti della legislazione sulla zootecnia,
che in un primo momento non doveva essere soggetta al vaglio
europeo, mentre in un secondo tempo ci siamo resi conto che forse
era opportuno mandarla alla Comunità europea, è un parere che non
dice niente.
Dice che il parere non deve essere dato in quanto non è
necessario darlo, questa è la sintesi della paginetta, io
l’ho letta, riletta e ho cercato di farmela spiegare
da chi ha più dimestichezza di me con la normativa europea, ma le
perplessità rimangono, perplessità che ripongo
all’attenzione dell’aula confidando
sul fatto che vi possano essere delle risposte serie in grado di
fugare questi dubbi.
La premessa che troviamo nella legge è che il servizio di
soccorso può configurarsi come un servizio di interesse generale. È
una premessa importante, ma non sufficiente perché, come dice il
parere,
"? L’articolo 86 paragrafo 2 del Trattato
della Comunità europea dispone che le imprese incaricate?"
qui
parliamo di imprese perché non siamo in un contesto di organismo
pubblico, nonostante la partecipazione al capitale sia con
prevalente partecipazione dell’ente pubblico,
parliamo di imprese
"? della gestione di servizi di interesse
economico generale?"
cioè la definizione che viene messa a
premessa di questo parere
"? sono sottoposte alle norme del
presente Trattato, in particolare alle regole di concorrenza nei
limiti in cui l’applicazione di tali norme non osti
all’adempimento della specifica missione loro
affidata?".
Perciò, sostanzialmente, questo paragrafo, che ho citato, non
esclude queste imprese, per il fatto che siano definite di
interesse generale, da quelle che sono le norme e i limiti sulla
concorrenza. Precisa nella parte centrale, il parere, che alcuni
servizi di interesse generale non sono assoggettati alle norme
della concorrenza e dice in parentesi, ma non è poco importante
questa parentesi, segnatamente quelli che non hanno natura
economica, quelli che non incidono sugli scambi fra Stati membri
ovvero quelli che comportano soglie di aiuto trascurabili.
Parto dal fondo: le soglie di aiuto a fronte di 13 miliardi non
mi sembra che possano essere definite trascurabili, che non abbiano
natura economica, Assessore, è un assunto che non è dimostrato,
anzi la natura economica è evidente nella misura in cui questo
servizio da sempre ha inciso ed incide sui bilanci di esercizio e i
bilanci di esercizio incidono su quelle che sono le politiche di
azione delle società stesse, l’aumento dei biglietti
per essere chiari.
E l’aumento dei biglietti determina la
concorrenza fra i comprensori in quanto sappiamo che, nonostante il
turismo invernale sia un momento importante dell'economia di questa
Regione, di gran lunga più avanti è la gestione dei comprensori nel
Trentino Alto Adige, dove sono riusciti a creare condizioni non
solo economiche, ma anche di connessione fra i vari impianti, fra i
vari meccanismi di pagamento che sono più concorrenziali di quanto
non siano le situazioni operanti in questa Regione.
Perciò vorremmo capire come si fa a ricorrere all'affermazione
che questi servizi non abbiano natura economica o che siano
trascurabili o che non incidano sugli scambi ovvero sulla
concorrenza. Il parere insiste nel sostenere che i costi netti
supplementari derivanti dal compito assegnato all'impresa
interessata sono praticamente quelli che vengono di fatto coperti
con questo tipo di contributo.
Ora, se andiamo a leggere i meccanismi di finanziamento che
permettono l'erogazione del contributo, leggiamo che ci sono dei
parametri oggettivi che sono l’estensione delle
piste, la potenza degli impianti, ma manca l’altro
importante parametro oggettivo, quello finanziario, perché o noi
diciamo che il servizio soccorso piste ha un costo che può essere
rapportato alla lunghezza delle piste e alla potenza degli impianti
e sta bene: in commissione abbiamo fatto dei discorsi che lo
mettevano in discussione, ma è un tecnicismo su cui non penso sia
il caso di soffermarsi in aula, saranno le società di gestione che
torneranno in Assessorato a domandare spiegazioni e magari
modificazioni a questa impostazione.
Però è evidente che se non fissiamo a priori il parametro
finanziario, paradossalmente sulla base delle disponibilità
finanziarie, sulla base dei chilometri e della potenza degli
impianti possiamo riconoscere dei costi che sono di gran lunga
superiori ai costi reali sostenuti per il soccorso piste. Perché
dico questo? Perché sappiamo altrettanto bene che il servizio
soccorso piste non è isolato dalle funzioni che vengono svolte
nella gestione di un comprensorio sciistico. Sappiamo benissimo che
il servizio di soccorso piste svolge anche un’altra
importante serie di mansioni e di funzioni collaterali al soccorso
stesso. Allora quali sono i parametri oggettivi che ci possono dire
che questi contributi si limitano a coprire questi maggiori costi,
e soprattutto questi maggiori costi, se non vi fosse stata la
normativa recente che andava a professionalizzare la figura del
pisteur-secouriste, non ci sarebbero stati e non sarebbero stati a
carico delle società di gestione?
Penso che queste domande meritino delle risposte, Assessore,
soprattutto per l'oggettività dei problemi che vengono sollevati,
indipendentemente dalle conclusioni politiche che ogni singolo
Consigliere, ogni forza politica qui rappresentata può trarre sulla
bontà o meno di questo disegno di legge.
Però portare, Assessore, un disegno di legge in fretta e furia e
in massima urgenza e in carenza di tutti questi elementi di
contorno, riteniamo che sia deprecabile dal punto di vista dei
rapporti di correttezza al confronto politico fra le diverse
componenti politiche presenti in Consiglio regionale.
Président
Si personne ne demande la parole, la discussion
générale est close.
La parole à l’Assesseur au tourisme, aux sports,
au commerce et aux transports, Lavoyer.
Lavoyer (SA) Voglio ringraziare innanzitutto il Consiglio
regionale per aver iscritto questo provvedimento, che è urgente,
perché va a risolvere una serie di problematiche relative ad un
settore di vitale importanza per l’economia della
nostra Regione.
Ringrazio anche le due commissioni consiliari per il lavoro
approfondito che hanno fatto sul testo di legge e, proprio in
riferimento al lavoro approfondito, al quale ho partecipato?
(interruzione dei Consiglieri Frassy e Squarzino Secondina,
fuori microfono)
? infatti in quella sede avevo un dubbio: che le problematiche
sollevate dai Consiglieri Squarzino e Frassy non fossero tanto
finalizzate ai contenuti del disegno di legge, ma avessero altre
finalità e oggi il dubbio è diventato una certezza perché il
Consigliere Frassy ha esplicitato qual era il suo pensiero riguardo
ai rapporti e ai contenuti di questo disegno di legge e la
Commissione europea. Cercherò nel limite del possibile di dare?
(interruzione dei Consiglieri Frassy e Squarzino Secondina,
fuori microfono)
? no, l’attribuisco anche a lei, Consigliera
Squarzino perché prima, quando ha citato il parere
dell’ufficio competente, ha tralasciato un punto,
dopo le premesse, molto importante, dove dice:
"? È sostenibile
che il servizio di soccorso non abbia natura economica e non incida
direttamente sugli scambi fra gli Stati membri?"
. Bisogna
leggerli tutti i pareri?
Squarzino
(fuori microfono)
? questo
l’ho detto?
Lavoyer (SA)
? comunque cercherò, nel limite del
possibile, di non cadere nella polemica, ma di dare risposte
precise soprattutto ai quesiti posti dal Consigliere Frassy, anche
se molte di queste affermazioni contengono delle falsità e allora
anch’io dovrei dire:
"Frassy mente sapendo di
mentire"
perché i finanziamenti ammontano a circa 8 miliardi,
non a 13 miliardi: 4,2 milioni di euro corrispondono a 8 miliardi
annui. Questa è la premessa, poi spiegherò perché diventano 8
miliardi rispetto ai 6 miliardi della legge dello scorso anno.
L’altro aspetto che crea confusione è quello di
cercare di "legare" le premesse della legge n. 2/1997, con le
modifiche e le integrazioni della legge dello scorso anno, al testo
di legge in oggetto, infatti l’articolo 1 della
legge n. 2 dà un carattere di interesse generale alla gestione
delle piste.
Questo disegno di legge fa espresso riferimento al servizio di
soccorso e al servizio di pisteur-secouriste che sono due cose
completamente diverse.
Il Consigliere Frassy poi sa bene che la legge approvata
l’anno scorso è un provvedimento che aveva finalità
per l’anno in corso; questo è un disegno di legge
che va a regolamentare la materia proprio in virtù di quelle che
sono le nuove normative e i regolamenti della Comunità europea e
successivamente ci saranno leggi di abrogazione di altri
provvedimenti o altri testi di legge.
Ma il Consigliere Frassy tenga conto che il "de minimis" è
attuabile su qualsiasi disegno di legge quindi, prima di andare ad
abrogare altri testi di legge, faremo degli approfondimenti su
quelle che possono essere le attuazioni successive, anche nel
completo rispetto della normativa della Comunità europea. Quindi
nulla ha a che vedere il confronto fra questo disegno di legge e la
legge n. 2/1997, il Consigliere Frassy sarà un abile avvocato, ma
nulla ha a che vedere con i contenuti di questo disegno di legge,
come nulla ha a che vedere il fatto che abbiamo raddoppiato da 6 a
13 miliardi, è una falsità perché la legge parla di 4,2 milioni di
euro?
(interruzione del Consigliere Frassy, fuori
microfono)
? le leggi vanno a "scavalco", quindi una parte va a saldo e una
parte va in anticipazione. Il motivo per il quale si è passati da 6
a 8 miliardi è molto semplice: perché la liquidazione di questi
oneri avverrà con fattura, quindi c’è
l’aggiunta dell’IVA che è pari al 20
percento. Cerchiamo di dare delle risposte puntuali e precise agli
elementi di valutazione sia di tipo tecnico che di tipo
economico.
Mi pareva in commissione di aver già ampiamente dato delle
risposte esaustive a tutti i quesiti sui singoli articoli e sulle
singole problematiche. Abbiamo disquisito sulla potenza di motori,
sui dislivelli, ma cercherò ancora di fornire maggiori elementi di
valutazione.
Avevo anche sottolineato che il testo di legge non può contenere
al suo interno la definizione minuziosa di questi requisiti, che
erano demandati ad una delibera di Giunta, che successivamente
andava a regolamentare tecnicamente gli aspetti che venivano
definiti in modo generale nel testo di legge, che erano
l’estensione delle piste e la potenza degli
impianti.
Mi si chiedeva quali sono le valutazioni economiche. Le
valutazioni economiche sono dei parametri che verranno definiti
tenendo conto di questi due criteri a seconda delle definizioni e
delle domande di contributo da parte dei singoli impianti che
dichiareranno in quella sede quali sono gli impianti, le piste di
sci che terranno aperti, il periodo di apertura delle varie piste
di sci e il numero di pisteurs-secouristes che saranno addetti.
Per rispondere in modo compiuto alle problematiche sollevate
dalla Consigliera Squarzino, possiamo prendere ad esempio i dati e
i riferimenti della stagione passata nel corso della quale sono
stati utilizzati circa 233 pisteurs-secouristes, se calcoliamo
circa 27 milioni di lire di costo per addetto, lo moltiplichiamo
per 233? se facciamo riferimento anche al fatto che alcuni
pisteurs-secouristes sono comunque componenti delle forze
dell'ordine (circa 26), e questi hanno un costo inferiore di circa
5 milioni a stagione, e moltiplichiamo 207 (233 addetti meno 26)
per 27 milioni otteniamo la cifra di 5,589 miliardi, più 26 addetti
delle forze dell'ordine: moltiplicando 26 per 5 milioni di lire si
ottiene la cifra di 130 milioni.
Questo è l'importo maggiore dal punto di vista dei costi
sostenuti. A questi costi ne vanno poi aggiunti degli altri
relativi all’ammodernamento delle attrezzature, alla
necessità di assicurare la presenza di medici e ambulanze; per
quanto riguarda questo aspetto, possiamo citare, ad esempio, una
valutazione di tali costi, riferita al Comprensorio del Monte Rosa,
che li stima in circa 230 milioni. Per estensione in una proiezione
nel momento in cui avevo anche fatto in commissione un esempio di
quella che può essere una previsione di spesa e di quella che sarà
la certezza di spesa.
Nel momento in cui decidiamo di costruire una struttura, andiamo
a definire i costi in base a dei parametri generali, i costi
definiti li avremo a progetto esecutivo e a consuntivo della
realizzazione dell'opera, però questi costi preventivi sono basati
su dei parametri seri. Poi entrerò nel merito della potenza degli
impianti e dell'estensione delle piste. Tenuto conto anche di
questi costi aggiuntivi, possiamo aggiungere 1.100, 1.200 milioni
per quanto concerne tutti i comprensori a livello regionale.
La somma totale così ottenuta è quella di 6,8-6,9 miliardi, ma
perché questi, dal punto di vista dell’impegno
finanziario, diventano complessivamente circa 8,2 miliardi? Perché
a 6,8-6,9 miliardi va aggiunta l’IVA, pari al 20
percento, in quanto le prestazioni relative al soccorso verranno
pagate da parte della Regione a fronte di regolare fattura. Il
totale, IVA compresa, risulta non inferiore a 8,2 miliardi. Quindi
mi pare che, dal punto di vista dei costi e della parametrazione,
io abbia fornito tutti gli elementi necessari alla Consigliera
Squarzino.
La potenza degli impianti non è un elemento trascurabile e va ad
incidere su quelle che sono le modalità di ripartizione di questi
fondi che rimarranno quelle previste già nella legge precedente;
sarà l’Associazione impianti a fune a ripartire
questi fondi. Perché è importante il riferimento della potenza
dell’impianto e del dislivello? È un parametro -
posso tranquillizzare il Consigliere Frassy - che è stato
concordato con gli operatori del settore, quindi
l’Associazione impianti a fune non verrà in
Assessorato a chiedere di modificare, di chiarire meglio.
Più l’impianto è potente maggiore è il numero di
sciatori che può trasportare, quindi maggiore può essere la
problematica relativa alla sicurezza e al soccorso. Più il
dislivello è alto più teoricamente può estendersi la pista di sci,
se la stessa non si estende in misura commensurabile al dislivello,
vuol dire che ha delle difficoltà maggiori, che è più pendente, ma
tutti questi ragionamenti li abbiamo già fatti in commissione.
Questi sono dei parametri di valutazione per andare a definire
il riparto e per classificare l’attività di soccorso
più o meno problematica a seconda della tipologia sia
dell’estensione dell’impianto, del
comprensorio perché più il comprensorio è vasto, più ci saranno
sciatori, più la problematica dei pisteurs-secouristes sarà ampia;
inoltre più l’impianto è potente, quindi maggiore
sarà il numero degli sciatori che vengono trasportati, e più è alto
il dislivello, maggiori saranno le problematiche riferite o
all'estensione della pista o alle difficoltà della pista
stessa.
Ma attenzione, questo disegno di legge non interessa solo le
problematiche relative al soccorso per infortuni. La problematica
del pisteur-secouriste è relativa prevalentemente alla messa in
sicurezza, anche preventiva, della pista, a tutte le incombenze che
sono a carico dei responsabili degli impianti di risalita e questa
è storia recente perché la Consigliera Squarzino conosce bene quali
sono le problematiche che possono incidere quando
c’è un incidente anche mortale su una pista di
discesa. Adesso sono individuate delle figure specifiche che hanno
delle precise responsabilità nel momento in cui aprono e chiudono
un impianto, è "all’interno" di queste
responsabilità che viene pagato questo servizio.
Quindi non è solo il "problema dell’incidente",
si tratta di controllare la sicurezza su tutto il comprensorio e
sulle piste e sugli impianti che rimangono aperti.
Penso che se la discussione viene riportata sui contenuti di
questo disegno di legge?, questo è un disegno di legge che va a
finalizzare i contributi che negli anni scorsi venivano dati agli
impianti di risalita senza una finalità specifica, che vuole
qualificare l’intervento finanziario
dell’Amministrazione regionale. Le somme sono a
grandi linee quelle degli anni precedenti e vengono finalizzate per
un servizio specifico.
Al di là dei sorrisini della Consigliera Squarzino, penso di
aver dato delle risposte esaurienti e precise sulle modalità di
calcolo, quindi credo che anche l’aspetto relativo
ai dati sia stato approfondito in modo esauriente ed invito il
Consiglio regionale a votare questo disegno di legge che ha
un'importanza determinante su un settore trainante per la nostra
economia.
Président
Nous passons à l’examen de la
loi, article par article?
(interruzione del Consigliere Frassy, fuori
microfono)
?. dans la discussion d'un projet de loi il n’y a
pas la possibilité d'intervenir pour fait personnel. Vous pourrez
préciser vos positions en parlant sur l’article
1
er
; dix minutes à l’article
1
er
, dix minutes à l’article 2 et cela de
suite. Cela vous permet 90 minutes sur les articles de cette loi,
dix minutes pour explication de vote et dix minutes sur
l’amendement de Mme Squarzino?
Frassy
(fuori microfono)
? Presidente, mi scusi,
mi sembra che il Regolamento non limiti il fatto personale a certi
oggetti: il fatto personale è il fatto personale. Sono stato
accusato di secondi fini e di mentire, vorrei solo esporre il mio
pensiero all’aula?.
Président
? si vous êtes accusé de faits qui touchent à
votre honorabilité, vous pouvez le faire.
A ce titre, article 58, la parole au Conseiller Frassy pour fait
personnel.
Frassy (FI)
Presidente e colleghi consiglieri, io respingo
fermamente le affermazioni fatte dall’Assessore
Lavoyer, il quale si permette non di interpretare le affermazioni,
non di interpretare gli scritti, non di interpretare le azioni, ma
di interpretare i secondi fini, perciò invito
l’Assessore Lavoyer, più che a interpretare i
secondi fini - non ci sono secondi fini perché il qui presente ha
l’abitudine di esternare i primi, i secondi, i
terzi, i quarti fini, né si è mai nascosto dietro il dito, di
conseguenza non ci sono secondi fini al di là di quelli che sono
stati dichiarati -, ad interpretare meglio il proprio pensiero su
questo disegno di legge.
Président
La parole à la Conseillère Squarzino Secondina
sur l’article 1
er
.
Squarzino (PVA-cU)
L’articolo 1
nell’individuare le finalità precisa che il servizio
di soccorso sulle piste di sci di discesa è considerato di
rilevante interesse pubblico. Su questo, Assessore, ho detto che
ero d’accordo; lei non può attribuirmi delle
affermazioni che non ho fatto.
Lei ha detto che io non ho letto attentamente il parere del
dipartimento in questa parte; questa parte io l’ho
citata all’inizio del mio intervento dicendo
chiaramente i due punti su cui si basa l’assunto di
tutta quanta la legge e dicendo chiaramente che su questo aspetto
concordavo, non avevo dubbi da sollevare. Era
sull’altro aspetto che sollevavo i dubbi, Assessore.
Io la prego quindi di ascoltare meglio quello che dico e di non
attribuirmi chissà quali pensieri.
Président
La parole au Conseiller Frassy.
Frassy (FI)
Faremo la dichiarazione di voto complessiva
sul provvedimento fin dall’articolo 1.
Rileviamo come le risposte fornite dall’Assessore
non abbiano dato risposta alle domande puntuali che avevamo posto
nella discussione generale.
Evidenziamo anche come l’Assessore non solo non
abbia dato risposte, ma abbia omesso di leggere i dati contenuti
nella legge stessa e allora l’articolo 8,
"Disposizioni finanziarie", parla di circa 2.530.000 euro per il
2001, 4.200.000 euro per il 2002, per un totale di 6.730.000 euro
che alla conversione ufficiale fanno 13 miliardi circa. La modifica
alla legge n. 2/1997, effettuata nel 1999, perciò già due anni fa,
prevedeva per il biennio in questione 6,5 miliardi dopodiché,
Assessore - e qui mi dispiace ma lo devo dire perché è comprovato
-, o lei ha delle amnesie gravi sulla materia di sua competenza o
mente in maniera spudorata perché lei non può sostenere che la
legge n. 2/1997, modificata nel 1999 con il disegno di legge n. 52,
fosse limitata a quel biennio: non è vero.
La relazione di Giunta dice:
"in sede di prima
applicazione"
, una legge destinata
all’applicazione annuale o del biennio non ha
bisogno di scrivere:
"in sede di prima applicazione e
limitatamente alle prossime stagioni invernali si avvarrà della
collaborazione dell'Associazione impianti a fune"
, perciò la
legge n. 2/1997, modificata nel 1999, era una legge di prospettiva,
non era una legge limitata a quell’anno stesso.
Di più: nell’articolato della modifica alla legge
n. 2/1997 ci sono delle disposizioni transitorie. Le disposizioni
transitorie vanno a connotare quei testi di legge che in una
prospettiva lunga hanno necessità di avere differenti
regolamentazioni per le azioni nella primissima applicazione,
perciò nel brevissimo termine. Non è vero, Assessore, che questa
legge era una legge che era destinata a "caducarsi" finiti i
finanziamenti; è ovvio poi che ogni legge, se non viene finanziata,
rimane lettera morta.
Lei però non ha risposto sui motivi che oggi ci fanno riportare
in analoga formulazione un testo di legge che era già contenuto in
una legge pregressa che non è decaduta e che non è stata
abrogata.
Su questo lei, Assessore, è impreparato; lei è giunto in
quest’aula ringraziando non so chi degli
approfondimenti, ma sono approfondimenti che lei non ha fatto e io
ritengo a questo punto che non ci sia motivo per cui lei non
risponda.
Lei non risponde perché non sa rispondere; lei non risponde
perché non ha un quadro chiaro di quelli che sono gli accadimenti
che avvengono nel suo Assessorato. Non è polemica, Assessore,
questa; o lei dà delle risposte o non può dire che sono due leggi
diverse perché la legge n. 2/1997 modificata nel 1999 si applicava
solo a quell’anno. Assessore, o ci nasconde
qualcosa, e, in materia dove ci sono responsabilità solidali dei
colleghi che votano, penso che sia quanto mai grave, oppure lei ha
uno stato confusionale che ci porta comunque a diffidare di quelle
che sono state le sue risposte in merito alle obiezioni che abbiamo
sollevato.
Sono questi motivi sostanziali, e non solo formali, che ci
portano ad esprimere un giudizio negativo su questo disegno di
legge perché abbiamo il timore fondato che l’assenza
di spiegazioni, l’assenza di argomentazioni, la
contraddittorietà delle situazioni ci faccia correre il rischio di
trovarci nella spiacevole situazione in cui già si sono trovati gli
operatori del settore zootecnico con il pasticciato disegno di
legge che la vostra Giunta ha portato in
quest’aula.
Président
La parole à l’Assesseur au
tourisme, aux sports, au commerce et aux transports, Lavoyer.
Lavoyer (SA) Per dichiarare il voto favorevole della maggioranza
su questo disegno di legge?
Président
? nous ne sommes pas encore au moment de la
déclaration de vote. Le Conseiller Frassy avant vous a pris cette
direction, nous arriverons à la déclaration de vote à la fin de
l’examen des différents articles.
Vous avez tout le droit d’intervenir,
j’ai essayé d’expliquer au préalable
qu’il y avait un certain ordre et déjà M. Frassy a
pris une direction différente; le Règlement en prévoit
différemment. Excusez-moi de vous avoir interrompu.
Lavoyer (SA)
? colgo l’occasione per
sottolineare alcuni aspetti, in particolare quello relativo ai
finanziamenti. Invito il Consiglio a valutare la questione sulla
base di dati oggettivi, non sulla base di dichiarazioni "roboanti"
venendo a mancare le argomentazioni oggettive per sostenere una
tesi, lo invito a leggere il comma 1 dell’articolo
8:
"L’onere derivante
dall’applicazione della presente legge è valutato in
lire 4.900.000.000 per il 2001?"
che è praticamente lo
"scavalco" dell’anno 2000-2001
"? e in annui euro
4.200.000 a decorrere dal 2002"
.
Allora io chiedo al Consiglio se 4.200.000 euro per gli anni a
decorrere dal 2002 corrispondono a 13 miliardi o ai 8 miliardi che
prima ho illustrato.
Fanno 8 miliardi, non fanno 13 miliardi. Quindi il Consiglio si
può rendere conto da solo di quelle che sono le tesi su cui si basa
tutta l’azione politica e la discussione del
Consigliere Frassy.
(interruzione del Consigliere Frassy, fuori
microfono)
Président
Je soumets au vote l’article
1
er
:
Conseillers présents et votants: 32
Pour: 26
Contre: 6
Le Conseil approuve.
Je soumets au vote l’article 2:
Conseillers présents et votants: 32
Pour: 26
Contre: 6
Le Conseil approuve.
A l’article 3 il y a l’amendement
des Conseillers Squarzino Secondina, Curtaz et Beneforti, dont je
donne la lecture:
Emendamento Dopo l’articolo 3, comma 3, è
inserito il seguente:
"4. Annualmente la Giunta regionale presenta alla Commissione
consiliare competente una relazione contenente gli elementi atti a
dimostrare che il corrispettivo pagato ai gestori non supera i
costi netti supplementari a carico delle imprese per garantire il
servizio di soccorso".
La parole à la Conseillère Squarzino Secondina.
Squarzino (PVA-cU)
L’Assessore ha dato
alcuni elementi in commissione e oggi ha cercato anche di elencare,
dati alla mano, il costo reale che le società devono sostenere
relativamente all'attivazione del soccorso sulle piste di sci.
Quello che mi ha colpito, e credo che anche gli altri colleghi lo
abbiano notato, è che la voce predominante è il pagamento, il costo
dei pisteurs-secouristes. Ha fatto un calcolo: circa 5.659 milioni
fra pisteurs-secouristes e polizia.
Mi chiedo perché, Assessore, non è stato individuato, come uno
dei criteri in legge con cui valutare l’onere
complessivo della società, anche e soprattutto il pagamento di
pisteurs-secouristes. Cioè questa legge, e mi dispiace non aver
presentato prima un emendamento, avrebbe dovuto essere intitolata:
finanziamenti regionali per pagare i pisteurs-secouristes che
prestano servizio di soccorso sulle piste di sci di discesa, perché
questa è la realtà. Allora perché dobbiamo nasconderci dietro
criteri che sono diversi? Lei nel suo elenco ha parlato di 5.600
milioni circa per i pisteurs-secouristes, e di 1.200 milioni per i
medici e l’ambulanza, per un totale di 6 miliardi
più IVA, quindi 8 miliardi.
Ma nel suo intervento, nell’elenco delle spese
che lei ha indicato, non c’è nessun riferimento
all'estensione delle piste gestite e nessun riferimento alla
potenza degli impianti di risalita. Allora, Assessore, qui in aula
pubblicamente, alla stampa e a tutti, lei dice che questi miliardi
sono per pagare i pisteurs-secouristes, sulla legge chiede alla sua
maggioranza, alla Giunta, al Consiglio di votare una legge in cui
si dice che i criteri presi in esame sono altri e le spese sono sì
altre. Allora questo, secondo me, è spudoratamente mentire. Perché
non è stato scritto qui tranquillamente che vanno pagati i
pisteurs-secouristes? Era più chiara la cosa, più lampante. Perché
non è stato fatto? In genere si dice che chi attribuisce ad un
altro un comportamento è perché è il primo che assume quel
comportamento. Lei qui ha accusato la sottoscritta di avere
finalità nascoste, probabilmente ad averle è lei, Assessore, è
questa maggioranza e questo Consiglio che votano una legge che dice
che i criteri di spesa sono relativi all'ampiezza del domaine
skiable e alla potenza dei suoi impianti, ma in realtà sa, perché
lo ha detto qui esplicitamente, che questi soldi sono per
finanziare i pisteurs-secouristes.
L’emendamento che abbiamo presentato cerca di,
almeno ogni anno, far esplicitare pubblicamente al Consiglio,
attraverso le commissioni consiliari, quali sono i criteri con cui
sono stati dati questi soldi? ma soprattutto deve risultare
effettivamente che i finanziamenti dati dalla Regione non superano
i costi netti supplementari a cui vanno incontro le società per
garantire il servizio di soccorso.
Ricordo ai colleghi che erano con me al seminario organizzato
dalla Presidenza del Consiglio sui ruoli del Consiglio venerdì
scorso, in cui ci si interrogava sui poteri del Consiglio, che una
delle indicazioni emerse era questa: ma è il Consiglio che deve
darsi lui, mentre vota le leggi, gli strumenti per controllare come
sono spesi certi soldi. Secondo me, questo emendamento va
nell’ottica: primo, di maggior trasparenza delle
spese; secondo, di dare al Consiglio alcuni elementi in più per
valutare l’applicazione di questa legge.
Président
La parole à l’Assesseur au
tourisme, aux sports, au commerce et aux transports, Lavoyer.
Lavoyer (SA) Nel dichiarare l’astensione della
maggioranza su questo emendamento, colgo l’occasione
per riprendere definitivamente l’aspetto che ha
voluto sottolineare la Consigliera Squarzino. Conoscendo la
capacità di comprensione della Consigliera sugli argomenti, mi
stupisco che insista a continuare a portare avanti un discorso che
nulla ha a che vedere con la realtà.
Noi per calcolare - spiego nuovamente al Consiglio i meccanismi
apportati per definire questi importi - il numero di
pisteurs-secouristes, che teoricamente sono necessari su un
impianto di risalita, abbiamo adottato due parametri di
valutazione: la portata persona/ora legata alla potenza, al
dislivello e ai chilometri delle piste classificate. A seguito di
questi parametri e di queste valutazioni si ipotizza
l’organico di pisteurs-secouristes o, meglio, di
addetti alla sicurezza. Se vuole, Consigliera Squarzino, li
elenco:
- Monterosa, totale impianti: 22; portata persone/ora: 33.626;
potenza ph dislivello: 12.598; chilometri di pista: 75.163;
organico soccorso previsto: 22 persone;
- SITIB, totale impianti: 5; portata persone/ora: 4.000; potenza
dislivello: 1.196; chilometri di pista: 5; organico soccorso
previsto: 3 persone?
Questi dati portano di conseguenza un organico preventivato
corretto per il soccorso. Se si vuole continuare a creare della
confusione e dire che abbiamo parlato delle piste, degli impianti e
poi andiamo a remunerare?
(interruzione della Consigliera Squarzino Secondina, fuori
microfono)
? ma i costi netti come facciamo a definirli? È chiaro che più
il comprensorio è importante, più la portata oraria è importante,
più è il numero dell’organico.
- Funivie Piccolo San Bernardo,16 impianti, portata: 26.000;
chilometri di piste: 62; organico soccorso: 20 persone, fino ad
arrivare all'impianto? non so?
- Sports d’hiver, portata: 360 persone/ora;
potenza dislivello: 11,8; chilometri di pista: 0,55; organico
soccorso: 1 persona.
Allora, sommando tutti questi addetti al soccorso a "seguito"
del numero delle piste, della portata degli impianti, della
problematicità del comprensorio, siamo arrivati a 233 preventivati,
che sono in linea con gli addetti al soccorso
dell’anno scorso, la maggior parte ha un costo che è
di circa 27 milioni annui.
Abbiamo anche verificato il costo relativo ai componenti delle
Forze dell'ordine che hanno fatto i pisteurs-secouristes (26) al
costo di 5 milioni l'uno.
Se non sono elementi concreti, corretti, trasparenti questi,
forse non vogliamo capire e a quel punto non serve a nulla
spiegare.
Président
Je soumets au vote l’amendement
des Conseillers Squarzino Secondina, Curtaz et Beneforti:
Conseillers présents: 32
Votants: 6
Pour: 6
Abstentions: 26 (Agnesod, Aloisi, Bionaz, Borre, Cerise, Charles
Teresa, Comé, Cottino, Cuc, Ferraris, Fiou, La Torre, Lavoyer,
Louvin, Marguerettaz, Martin, Nicco, Pastoret, Perrin, Perron,
Piccolo, Praduroux, Vallet, Vicquéry, Viérin D., Viérin M.)
Le Conseil n’approuve pas.
Je soumets au vote l’article 3:
Conseillers présents et votants: 32
Pour: 26
Contre: 6
Le Conseil approuve.
Je soumets au vote l’article 4:
Conseillers présents et votants: 32
Pour: 26
Contre: 6
Le Conseil approuve.
Je soumets au vote l’article 5:
Conseillers présents et votants: 32
Pour: 26
Contre: 6
Le Conseil approuve.
Je soumets au vote l’article 6:
Conseillers présents et votants: 32
Pour: 26
Contre: 6
Le Conseil approuve.
Je soumets au vote l’article 7:
Conseillers présents et votants: 32
Pour: 26
Contre: 6
Le Conseil approuve.
La parole à la Conseillère Squarzino Secondina sur
l’article 8.
Squarzino (PVA-cU)
Può essere una cosa di dettaglio, ma
vorrei capire. Al comma 2 si dice che:
"L’onere
di cui al comma 1 trova copertura nell’obiettivo
programmatico?"
tal dei tali
"? al capitolo 40.815 la cui
descrizione viene così modificata?"
. Vorrei sapere il nome
attuale del capitolo perché io non l’ho trovato sul
bilancio triennale. Può darsi che ci sia stata una legge successiva
che abbia inserito quel capitolo, ma sul bilancio triennale a cui
questo fa riferimento non l’ho trovato. Vi prego di
fare una verifica.
Président
La parole à l’Assesseur au
budget, aux finances et à la programmation, Agnesod.
Agnesod (UV)
Non ho capito bene cosa vuole la Consigliera
Squarzino. Quale capitolo non ha trovato sul bilancio?
Président
La parole à la Conseillère Squarzino
Secondina.
Squarzino (PVA-cU)
Al comma 2 dell’articolo
8 si dice che l’onere che si darà a queste società
"? trova copertura nell’obiettivo
programmatico?"
tal dei tali
"? al capitolo 40.815 la cui
descrizione viene così modificata..."
.
Io, che a volte sono curiosa, sono andata a vedermi sul bilancio
il capitolo n. 40.815 com’era, che nome aveva e non
l’ho trovato. Può darsi, ripeto, che sia stato
modificato?
(interruzione dell’Assessore Vallet, fuori
microfono)
... No, è stato modificato. No, Assessore Vallet, quando si dice
"modificato" non si dice un nuovo capitolo, può darsi che abbia un
altro nome.
Président
La parole à l’Assesseur au
budget, aux finances et à la programmation, Agnesod.
Agnesod (UV)
"Spese per il servizio di soccorso e sulle
piste di sci?", abbiamo aggiunto:
"? da discesa".
Président
Je soumets au vote l’article
8:
Conseillers présents et votants: 32
Pour: 26
Contre: 6
Le Conseil approuve.
Je soumets au vote l’article 9:
Conseillers présents et votants: 32
Pour: 26
Contre: 6
Le Conseil approuve.
La parole à la Conseillère Squarzino Secondina pour déclaration
de vote.
Squarzino (PVA-cU)
Mi sembra che sia chiaro il motivo per
cui votiamo contro questo disegno di legge: perché, nonostante le
risposte che l’Assessore Lavoyer mi ha dato,
continuo a ritenere che questo disegno di legge avrebbe dovuto
essere molto più chiaro ed esplicito e dire:
"Noi con questo
disegno di legge paghiamo i pisteurs-secouristes"
. Sarebbe
stato molto più semplice, più chiaro e più trasparente,
Assessore.
Président
La parole au Conseiller La Torre.
La Torre (SA)
Nel fare questa dichiarazione di voto devo
dire che siamo rimasti perplessi di questo atteggiamento aggressivo
e polemico da parte di alcuni consiglieri nel trattare questa
legge?
(interruzione del Consigliere Beneforti, fuori
microfono)
? riteniamo che questi non siano toni corretti su un argomento
di questo tipo, crediamo che una Regione come la Valle
d’Aosta, che fa della sua vocazione turistica, della
sua possibilità di fare turismo uno degli elementi trainanti della
sua prospettiva, abbia il diritto e il dovere di difendere questa
sua peculiarità con tutti i mezzi e le opportunità che ha, anche
legiferando in tal senso.
Quindi noi non siamo scandalizzati da questa legge, tanto più di
una legge che tratta un argomento tanto delicato e importante come
quello del soccorso. Poi si può forse ragionare su questo argomento
sottintendendo anche altre cose, tutto è legittimo, Consigliere
Beneforti, noi non discutiamo, però crediamo che il difendere
l’opportunità della Valle d’Aosta di
fare turismo, di dare dei servizi, di permettere che questi servizi
siano di qualità, siano dei servizi che possono caratterizzare la
nostra Regione come una regione moderna, in grado di offrirsi sul
mercato del turismo garantendo a quelli che vengono in Valle
d’Aosta sicurezza e tranquillità sulle piste?
crediamo che questo sia un argomento che non debba essere trattato
né con aggressività né con polemica. Questo ci tenevo a dirvelo
perché non abbiamo apprezzato onestamente; rispettiamo le vostre
posizioni, ma crediamo che non siano state espresse in un modo
corretto. Conseguentemente il nostro voto favorevole.
Président
Je soumets au vote la loi dans son ensemble:
Conseillers présents et votants: 33
Pour: 27
Contre: 6
Le Conseil approuve.
