Classificazione
BILANCIO E CONTABILITA' REGIONALE



Oggetto del Consiglio n. 324 del 24 dicembre 2013 - Resoconto
OGGETTO N. 324/XIV - Disegno di legge: "Adeguamento del
bilancio di previsione per l'anno 2013 agli obiettivi complessivi
di politica economica e di contenimento della spesa pubblica.
Modifiche a disposizioni legislative".
Président
- Point 1 à l'ordre du jour. Ha chiesto la
parola il collega Chatrian. Collega Chatrian? Per mozione d'ordine
in merito all'ordine del giorno del Consiglio. Prego.
Chatrian (ALPE)
- Sì, grazie Presidente. Mozione d'ordine
per fatto personale.
Buongiorno colleghi. Non penso che il gruppo CVA sia di
proprietà del signor Rollandin, cari colleghi. articolo 116
Regolamento interno per il funzionamento del Consiglio regionale,
Diritto di accesso dei Consiglieri:
"I Consiglieri...hanno
diritto di ottenere dalle società da esse direttamente o
indirettamente partecipate, le informazioni utili
all'espletamento..."
. Il comma 5:
"I Consiglieri esercitano
il diritto di accesso per iscritto senza obbligo di motivazione,
mediante richiesta rivolta all'amministratore interessato per
materia, Presidente della Regione o Assessore, il quale deve dare
corso alla richiesta con la massima sollecitudine..."
. Comma 8:
"Qualora si verifichino ritardi o vengano opposti dinieghi, i
Consiglieri si rivolgono al Presidente del Consiglio -
Presidente Rini -
che provvede, entro cinque giorni, a
richiedere gli opportuni chiarimenti al Presidente della Regione o
agli Assessori, i quali rispondono alla richiesta di chiarimenti
non oltre dieci giorni alla data di ricezione della
stessa"
.
Presidente Rini, lo scorso Consiglio avevamo di nuovo
sollecitato il fatto di intervenire sulla Presidenza della Regione,
sui vari assessorati, perché noi non stiamo avendo risposta. Quindi
noi abbiamo seguito l'iter del Regolamento del Consiglio - penso
che sia tuttora vigente il Regolamento del Consiglio! - e abbiamo
fatto come lei ci ha segnalato in quest'aula. Abbiamo fatto
pervenire, come gruppo ALPE, come sottoscritto, a lei, una
richiesta. Lei, in maniera puntuale ha inviato la richiesta al
Presidente della Regione il 2 dicembre 2013: oggi siamo il 24
dicembre 2013. Mi sembra che il Regolamento del Consiglio sia molto
chiaro:
"dieci giorni...".
Nel giro di dieci giorni la
Presidenza deve risponderci. Deve risponderci! Sono passati
ventidue giorni e noi non abbiamo avuto notizie in merito.
Mi sembra che questo atteggiamento, Presidente Rini... Le chiedo
veramente, visto che tutto tace! Mi sembra che il Regolamento sia
molto chiaro e inequivocabile su quali siano i nostri diritti di
accesso, senza obbligo di motivazione. Far rispettare il nostro
Regolamento penso che sia il suo dovere, penso che lei debba
pretendere questi atti dal Presidente della Regione. Le chiediamo
di far rispettare questo nostro Regolamento.
Noi ci siamo appellati a tutto quello che potevamo: non mi
sembra e non ci sembra - scusate cari colleghi - che il gruppo CVA
sia di proprietà del signor Rollandin. Non ci sembra! Quantomeno
non ho visto in nessuna legge, in nessun regolamento di Consiglio,
in nessun regolamento della Giunta o del Governo regionale.
Aspetto, Presidente Rini, una presa di posizione fortissima,
determinata e soprattutto una risposta nel giro di pochissimi
giorni. Grazie.
Presidente
- Bene. Possiamo andare avanti? Siamo al punto
1. La parola al collega Vicepresidente Lanièce per
l'illustrazione.
Lanièce (SA)
- Buongiorno a tutti. Attenendomi al
contenuto del dispositivo legislativo oggi in esame vi leggo la
relazione.
Aspetto solo che vi venga distribuita.
Il presente disegno di legge detta disposizioni, in modo da
adeguare il bilancio di previsione 2013 agli obiettivi di
contenimento della finanza pubblica posti a carico della nostra
Regione, attraverso l'accantonamento di un maggiore contributo.
Infatti, il dispositivo principale del disegno di legge numero 11 è
contenuto nell'articolo 1 ed è volto ad accantonare un ulteriore
importo di 68.310.820,56 euro nel fondo per contributi al
risanamento della finanza pubblica. L'importo accantonato si
aggiunge all'importo già accantonato nel corso del 2013 (in parte
con il bilancio di previsione, in parte con la legge di
assestamento), pari a 129.181.038,53 euro, per un totale di
197.491.859,09 euro, già trattenuti dallo Stato dalle
compartecipazioni ai tributi erariali.
L'accantonamento ha pertanto carattere obbligatorio e si rende
necessario per effettuare la regolazione contabile di quanto già
avvenuto. Più precisamente, a seguito dell'approvazione del disegno
di legge, l'importo accantonato, avendo raggiunto l'importo delle
trattenute dalle compartecipazioni, potrà essere impegnato e
liquidato per contabilizzare la trattenuta.
Quanto sopra è a motivo dell'urgenza di questo disegno di legge
che deve entrare in vigore prima della fine dell'anno.
Il disegno di legge si compone di sette articoli. L'articolo 1,
dopo un'ampia premessa, nella quale vengono richiamate le norme ai
sensi delle quali è stata disposta la trattenuta dalle
compartecipazioni, e dove allo stesso tempo precisa che gli effetti
derivanti dall'eventuale accoglimento dei ricorsi promossi dalla
Regione presso la Corte Costituzionale rimangono impregiudicati,
stabilisce l'accantonamento della somma di 68.310.820,56 euro,
quale maggiore contributo della Regione al riequilibrio della
finanza pubblica per l'anno 2013. Il comma 2 dell'articolo 1 è
soppresso, a seguito dell'emendamento che verrà proposto
dall'Assessore Baccega.
Tale accantonamento si rende necessario per dare copertura al
minor introito derivante dalla trattenuta sulle compartecipazioni
effettuata dallo Stato, a titolo di contributo della nostra Regione
al risanamento della finanza pubblica. Dal punto di vista tecnico
le risorse accantonate, in apposito capitolo in parte spesa,
verranno entro la fine dell'anno impegnate e liquidate a favore
della Tesoreria dello Stato, con commutazione in ordinativo di
incasso, per regolarizzare contabilmente il mancato incasso per
effetto della trattenuta già operata dalla Ragioneria Generale
dello Stato sulle compartecipazioni ai tributi erariali spettanti,
e pertanto registrata come entrata per il secondo semestre 2013.
Tale procedura, concordata con la Ragioneria Generale dello Stato e
già vagliata positivamente dalla Sezione regionale della Corte dei
Conti, mira a fornire una corretta rappresentazione contabile del
contributo richiesto alla Valle d'Aosta per il risanamento della
finanza pubblica, in sede di Rendiconto.
L'articolo 2 rimodula le autorizzazioni di spesa nell'ambito
della finanza locale dell'anno 2013. Si procede a una riduzione dei
trasferimenti finanziari degli Enti locali con vincolo settoriale
di destinazione, come esplicitato dal comma 3 lettera c)
dell'articolo 2, per una somma totale di 2.164.002 euro, al fine di
prevedere da una parte il reintegro in favore dei Comuni del minor
gettito relativo alla soppressione dell'addizionale comunale
all'accisa sull'energia elettrica, per un totale di 2 milioni di
euro, e dall'altra le risorse le necessarie per una definizione
bonaria già raggiunta nell'ambito del Fondo per speciali programmi
di investimento, FoSPI, relativamente a dei lavori di realizzazione
di un parcheggio interrato nel Comune di Pré-Saint-Didier, per un
totale di 164.002 euro.
L'articolo 3 prevede l'obbligo per i Comuni valdostani di
restituire alla Regione le somme dalla stessa anticipate allo Stato
in materia di TARES, ai sensi del comma 13bis dell'articolo 14 del
decreto legislativo 201/2011.
I restanti articoli 4, 5 e 6 adeguano le autorizzazioni di
spesa, le variazioni conseguenti e l'aggiornamento delle previsioni
di cassa complessive.
L'articolo 7 reca la dichiarazione di urgenza per assicurare
l'entrata in vigore della legge il giorno successivo alla sua
pubblicazione nel Bollettino Ufficiale della Regione.
Presidente
- Grazie, collega Lanièce. Possiamo
distribuire un emendamento che è stato presentato dall'Assessore
Baccega? Invito gli uscieri a consegnarne copia ai colleghi e
possiamo aprire la discussione generale. Qualcuno intende prendere
la parola?
Stanno distribuendo l'emendamento: aspettiamo che venga
distribuito.
L'emendamento è stato distribuito. Ci sono richieste
d'intervento? Qualcuno vuole illustrare l'emendamento? La parola
all'Assessore Baccega.
Baccega (SA)
- Grazie Presidente.
Proponiamo di abrogare il comma 2 dell'articolo 1, perché dal
punto di vista tecnico rispetto al bilancio 2013 aveva un senso, in
quanto le somme che erano state assegnate alle UPB in effetti poi
sono state destinate come risorse, come importo a carico della
Giunta; aveva un senso perché la Giunta aveva già a disposizione
queste somme e quindi questi 68 milioni potevano essere recuperati.
Ciononostante dal punto di vista politico ci rendiamo conto che
sarebbe importante che la Commissione potesse prendere atto delle
eventuali modifiche, quindi riteniamo che sia politicamente
corretto coinvolgere Consiglio e Commissione in una valutazione
delle varie variazioni che si andranno a determinare. Questa è la
motivazione per cui si può tranquillamente sostenere che questo
provvedimento può, in qualche modo, essere abrogato. Il comma 2
dell'articolo 1 può essere tranquillamente abrogato. Grazie.
Presidente
- Grazie Assessore. Qualcuno intende prendere
la parola? Colleghi?
Non ci sono iscritti a parlare?
Il y a quelqu'un qui souhaite intervenir? Pas de requêtes?
Colleghi, chiedo per l'ultima volta se c'è qualcuno che intende
prendere la parola. Se non ci sono richieste...colleghi chiudiamo
la discussione generale? Chiudiamo la discussione generale. La
discussione generale... Ecco, io invito veramente, per poter anche
programmare i lavori dell'aula: se ci sono richieste d'intervento
ci prenotiamo così possiamo garantire un dibattito corretto! La
parola al Vicepresidente collega Rosset.
Rosset (UVP)
- Grazie Presidente.
Una semplice informazione, Assessore, se su questa tabella del
disegno di legge, come avevo già chiesto non ottenendo risposta in
Commissione, la somma... è già previsto l'assestato di quella
tabella che ci aveva dato in fase di bilancio? Grazie.
Presidente
- La parola all'Assessore Baccega.
Baccega (SA)
- La risposta è negativa, in quanto quella
tabella che vi è stata consegnata in occasione della formulazione
del bilancio 2014 era stata redata al 30 di ottobre, quindi questa
è una fase successiva. Non tengono conto.
Presidente
- Grazie. Altri iscritti a parlare? Non ci
sono altre richieste? Se non ci sono altre richieste...ha chiesto
la parola il collega Gerandin.
Gerandin (UVP)
- Merci Madame la Présidente.
Inizierò riallacciandomi un po' a quello che è stato l'esito
della discussione dello scorso Consiglio. È stata una discussione
che, secondo noi e secondo me personalmente, è stata un passaggio
non molto simpatico di quella che è la politica valdostana. Lo
scontro che c'è stato tra il Consiglio regionale e il Consiglio
permanente non è stato una bella pagina per quello che riguarda i
rapporti tra le istituzioni. Ci tenevo a dire questo, perché
probabilmente sarebbe bastato un po' più di... - non so come dire -
un po' più di accondiscendenza, meno orgoglio personale,
probabilmente un po' più di volontà di trovare una mediazione o
trovare una forma di comprensione per un atto che, ci tengo a
sottolineare, probabilmente era stato fatto anche in buona
fede.
Ma ci sono alcuni passaggi di questo percorso che necessitano di
chiarimenti. Dicevo prima che con un po' più di comprensione, un
po' più di volontà di parlarsi, un po' meno orgoglio personale, si
sarebbe riusciti a trovare probabilmente una soluzione al problema
o, comunque, a giustificare quello che è stato un atto che, secondo
noi, andava a ledere quello che era il ruolo dell'Assemblea del
Consiglio permanente. Ci sono stati alcuni passaggi nei quali, tra
le altre cose, si è citato il fatto che non è la prima volta che
succedeva che ci fossero dei pareri del Direttivo al posto
dell'Assemblea. Allora, io penso che per chiarezza, per dovere, si
debbano fare alcune precisazioni, ecco! Mai, io dico mai, nel
passato il Direttivo del Consiglio permanente si è permesso di
esprimere dei pareri su disegni di legge che riguardassero e
avessero ripercussioni su gli Enti locali! Mai è successo che si
esprimessero pareri di Direttivo in merito a variazioni di bilancio
e di finanza locale! È successo che ci fossero dei pareri del
Direttivo legati a delibere di Giunta che avevano degli indirizzi
del tutto particolari. Questo perché non mi piacciono gli equivoci,
non mi piace che qualcuno spenda il passato per giustificare delle
azioni del presente. Non mi piace quando si cerca di giocare
dicendo e non dicendo. Questo è il primo punto per noi
fondamentale, nel senso che noi riteniamo e ritenevamo che fosse
alquanto importante un passaggio nell'Assemblea del Consiglio
permanente. Per tre motivi.
Il primo motivo era legato al fatto che una delle motivazioni
che sono state portate a giustificazione di questa presa di
posizione era il fatto: 'Eh! Ma come potevamo non agire in fretta
se la Regione ci rimborsava i due milioni dell'addizionale energia
elettrica!' Allora, anche su questo è corretto che si faccia una
ricostruzione. Noi, il 13 di settembre, abbiamo presentato in
Consiglio un'interpellanza come UVP nella quale chiedevamo che, a
seguito del decreto legge, il numero 16 del marzo 2012, che
stabilisce che il minor gettito derivante dalla soppressione di
tale tributo sia reintegrato agli Enti locali dalle rispettive
Regioni a Statuto speciale e Province autonome di Trento e
Bolzano... L'Amministrazione regionale ha fatto una comunicazione
in data 17 settembre al Presidente del Consiglio Permanente degli
Enti Locali dicendo che: "con la presente questa Amministrazione
assicura comunque, come è emerso nel recente incontro con il
Comitato esecutivo del Consiglio permanente, che i fondi saranno
riconosciuti ai Comuni quanto prima possibile". Io ricordo ancora
che, per quello che riguarda il 2012, la Giunta regionale aveva
correttamente deliberato. Nella delibera n. 1865 del 21 settembre
2012 aveva correttamente deliberato, prevedendo ai Comuni il
reintegro relativo alla soppressione dell'addizionale comunale
energia elettrica per l'anno 2012 e prevedendo che a partire dal
2013 tale reintegro sarebbe stato liquidato entro il 31 luglio di
ogni anno.
Allora, correttamente i Comuni hanno previsto all'interno dei
loro bilanci questo rimborso. Quello che è meno comprensibile e il
motivo per cui noi chiedevamo che la discussione fosse portata
all'interno dell'Assemblea del Consiglio permanente, è il fatto
che, contrariamente al 2012, quest'anno le risorse per rimborsare i
due milioni vengono presi all'interno di finanza locale. Per cui,
tutti coloro che nell'Assemblea si sono alzati e hanno gridato a
gran voce "meno male che la Regione ci rimborsa quei due milioni",
semplicemente avrebbero dovuto dire: "la Regione ci rimborsa due
milioni attingendo dalle nostre tasche", che sono quelle della
finanza locale. Questa è la verità! Perché se la Regione voleva
dare due milioni in più per il rispetto del Patto di stabilità e
quant'altro, che magari avrebbe aiutato anche il fatto di
accollarsi la percentuale del 7-8 percento a carico degli Enti
locali e fare diminuire il discorso della TARES, doveva farlo
prima, aveva i tempi per farlo prima. Perché l'attingere a finanza
locale, tenuto conto che le risorse erano già a conoscenza della
Regione, avrebbe potuto farlo prima. Però, se rispettava le regole
e rispettava la delibera di Giunta, avrebbe dovuto dare due milioni
in più ai Comuni, non attingere due milioni dalle risorse di
finanza locale. Per cui, il vero problema, che noi volevamo che
fosse a conoscenza di tutti, era questo!
Poi la discussione si è scatenata su altri fattori.
Probabilmente, non so se volutamente o meno, chi ha illustrato il
disegno di legge si è dimenticato alcuni passaggi, o comunque li ha
sottovalutati, per cui discussioni rispetto a questo: zero! I
Sindaci, quelli che mi hanno chiamato e che mi hanno chiesto il
perché, gli è stato spiegato: "ma noi di questo non ne abbiamo
parlato". Come non si è parlato - neanche un cenno - su un'altra
parte per noi fondamentale che era quella riferita al comma 2
dell'articolo 1 che voi, secondo me, correttamente avete emendato.
Questo era un passaggio che avrebbe dovuto, a nostro avviso,
preoccupare almeno i Sindaci. Io dico preoccupare, perché
ovviamente sarebbe stata necessaria un'azione anche un po' più
forte. Perché il fatto che con delibera di Giunta, ai fini del
riequilibrio della finanza pubblica, si vada a pescare
indistintamente su tutte le UPB, compreso finanza locale, doveva
almeno togliere il sonno a qualcuno dei Sindaci presenti. Anche
questo non è stato minimamente evidenziato, di questo non s'è
parlato.
Allora, io dico, che è probabilmente riduttivo per un'Assemblea
come quella del CELVA non trattare e non illustrare e non
approfondire questi punti. Sono punti molto importanti! E vengo al
terzo punto. Quello che a parere nostro era anche, forse, quello
più importante. Quando noi abbiamo chiesto che fosse l'Assemblea
del Consiglio permanente a esprimersi, è perché probabilmente in
quest'aula si è voluto dare un segnale fortissimo a difesa del
sistema dell'autonomia della Valle d'Aosta. Questo è stato,
probabilmente, mal recepito o comunque strumentalizzato, ma la
verità è questa! Chi ha sollevato il problema dicendo che qualcuno
inopportunamente, oppure magari malauguratamente, o per fretta,
aveva cercato di ridurre quella che era la potestà di esprimere il
parere dell'Assemblea, a noi pareva veramente un attacco al sistema
dell'autonomia della Valle d'Aosta. Quel sistema in cui noi
crediamo, quel sistema che noi difenderemo in quest'aula,
contrariamente a quello che qualcuno va in giro dicendo. Perché
noi, sollevando questo, abbiamo voluto non solo mettere in risalto
il difficile momento delle autonomie locali, ma abbiamo voluto
veramente riportare in Assemblea un passaggio così importante come
le variazioni di bilancio, finanza locale e l'eventuale - dicevo -
attacco a quello che è un sistema per noi assolutamente
fondamentale che è quello legato alla legge 54. E quando noi
diciamo che probabilmente la figura del Sindaco, soprattutto quando
riveste alcuni ruoli, deve essere una figura che lascia da parte
l'appartenenza politica e la convinzione personale e cerca di fare
l'interesse degli Enti locali, noi su questo ci crediamo veramente.
Crediamo che i Comuni siano una parte integrante e che chi li
amministra debba fare l'interesse dei Comuni, e su questo noi ci
saremo e ci saremo sempre.
Avremmo aspettato probabilmente una levata di scudi da parte
degli amministratori, dei Sindaci, quando s'è persa un'occasione
per noi fondamentale - lo ribadiremo all'infinito! - di cercare di
portare in Valle d'Aosta una fiscalità del tutto particolare, vale
a dire le competenze in materia di fiscalità degli Enti locali,
come ha fatto Trento e Bolzano. E su questo si è taciuto: nessuno
ha sollevato, nessuno ha cercato di portare o comunque sollevare
una voce in questo senso, affinché anche la Regione Valle d'Aosta
si muovesse in questo senso. Fare una sorta di grido di allarme,
perché se è vero che i Sindaci si trovano a fare i gabellieri per
lo Stato, a volte si trovano a fare anche i gabellieri per scelte
che la Regione non fa.
Allora, noi su questo ci siamo, ci saremo, solleveremo questi
tipi di problematiche: l'ho detto, lo ripeto e mi piace ripeterlo.
Io sono assolutamente convinto che questo passaggio che Trento e
Bolzano hanno portato a casa sulla fiscalità locale sarà
probabilmente il presupposto anche per incidere pesantemente sul
Patto di stabilità. Nel futuro, può darsi, poi magari mi sbaglierò,
ma i nostri amici trentini riusciranno probabilmente a portarsi a
casa anche un Patto di stabilità che potranno rimodulare al loro
interno. Chiaro che non potranno essere fuori dal gioco italiano,
ma potranno rimodularlo al loro interno, secondo le esigenze dei
propri Comuni, delle proprie collettività locali, dei propri
cittadini, e questo a fronte di una mancanza che da noi avrà delle
ripercussioni assolutamente negative.
Ora, quando dico che siamo convinti che non bisogna avere
casacca, non bisogna avere convinzione politica, significa che
tutti possano, se correttamente informati, esprimere le proprie
opinioni, le proprie perplessità e, eventualmente, se è il caso,
anche fare la voce grossa. Non importa chi è e chi sarà a capo del
Governo regionale, ma se vogliamo veramente che ci sia una
possibilità di fare crescere la Valle d'Aosta, di fare crescere
quelle che sono le nostre autonomie locali, bisogna che queste
abbiano il coraggio di esaminare nel dettaglio e far sentire la
loro voce. La vera offesa di martedì scorso era quella che non
fosse l'Assemblea a esprimersi su un disegno di legge con questi
contenuti così importanti. Allora ci sarebbe stato veramente, se
vogliamo, una diminuzione di quella che è la credibilità degli Enti
locali e avremmo perso una di quelle leggi che negli anni ci hanno
fatto invidiare in tutta Italia, che è la legge 54. Questa dà delle
competenze ben precise, è una legge che è assolutamente innovativa
nel sistema, nel panorama italiano, è una legge che ha dato
credibilità agli Enti locali e che andrebbe difesa. Per cui, il
grido che facciamo noi è proprio questo: che ognuno si senta libero
di esprimersi, ognuno, senza fare fughe in avanti, ma sia in grado
di portare quel valore aggiunto per fare ripartire il sistema Valle
d'Aosta. E noi siamo anche convinti, lo crediamo, che tenuto conto
che comunemente è ormai una prassi che quando c'è da fare sacrifici
si vada a tagliare su finanza locale e si tagli pesantemente su
finanza locale, noi non vogliamo più che, soprattutto sulle
finanziarie, ci siano sessantaquattro leggi di settore e che tutti
tacciano. Sessantaquattro leggi di settore nuove e tutti
tacciono!
Bisogna avere il coraggio di dire le cose come stanno, mettersi
attorno ad un tavolo, fare sacrifici, ma una volta determinate le
risorse di finanza locale deve essere finanza locale a decidere
come e dove investire. Questo è il futuro della Valle d'Aosta! Non
è più possibile che sia la Giunta regionale a decidere come vanno
spese queste risorse, pur mantenendo una legge che, di principio,
fa la Valle d'Aosta come virtuosa, nel senso che poi chi legge
dall'esterno dice: "ma come, certo che non possono lamentarsi, il
95 percento dell'IRPEF viene data agli Enti locali...",
dimenticandosi che gli abbiamo caricato di tutto e di più.
E allora, tenuto conto che di polemica non si va avanti ma che
la politica deve fare delle scelte, io lancio pubblicamente una
sfida qua in Consiglio regionale. Tenuto conto che purtroppo
l'azione dei nostri parlamentari e del Governo regionale non è
stata così incisiva, per far scendere questo benedetto contributo
che la Regione deve portare alle finanze dello Stato, dal 9 al 2
percento. Tenuto conto che probabilmente si aprirà una discussione
in merito a questa percentuale, tenuto conto che c'è un ricorso
alla Corte Costituzionale su queste risorse che lo Stato pretende
dalla Regione. Se l'esito sarà favorevole, quello che io chiedo qua
pubblicamente è che, tenuto conto che finanza locale negli ultimi
anni è stata massacrata - massacrata! - io chiedo che il 50
percento, almeno il 50 percento di queste risorse siano allocate a
finanza locale; qualunque sia l'importo che porteremo a casa.
Questo sarebbe un bel segnale! Un bel segnale soprattutto per
quelli che magari non hanno il coraggio, non hanno la forza o
comunque non hanno la volontà di esprimersi pubblicamente in
Assemblea, ma che poi - io dico anche, giustamente - si lamentano
che le risorse sono destinate e non riescono a garantire quelli che
sono anche una serie di servizi.
Io sono anche convinto che queste risorse debbano essere
destinate in investimento: questo è l'unico sistema se vogliamo far
ripartire il sistema Valle d'Aosta. Allora, bando alle polemiche!
Penso che bisognerà lavorare, lavorare insieme, con il sistema
delle autonomie locali: nessuno è contro nessuno. È un sistema
delle autonomie locali che negli anni è cresciuto e qua
permettetemi anche di fare un breve cenno su quella che è
l'organizzazione. Un'organizzazione che può essere più che un
valido supporto, e parlo di quello del CELVA, per quello che
riguarda anche l'attività del Consiglio regionale. Noi di questo ne
siamo consci: ci sono delle strutture che comunque hanno capacità e
organizzazione che in questo momento così particolare sono un
valore aggiunto. Noi da questo dobbiamo partire, da questo tipo di
collaborazione, perché così riusciremo a riscrivere le nostre
regole, ma a una condizione: che l'Amministrazione regionale e
soprattutto la Giunta regionale la smetta di entrare a gamba tesa
su finanza locale. Quello che ha fatto fino ad oggi e, purtroppo,
nulla è cambiato anche in merito a questo disegno di legge. Ora,
riteniamo veramente che si debba voltare pagina, ma che debba
voltare pagina prima di tutto la Giunta regionale, perché non può
più continuare ad avere questi tipi di atteggiamenti impositivi,
quello di decidere per gli altri. Perché, quando guardiamo al
passato, qualcuno dovrebbe ricordarsi che nel passato, una volta
determinate le risorse era finanza locale che le allocava, era
finanza locale che decideva come e, eventualmente, con che leggi
finanziare. Adesso non è più così, adesso, purtroppo
drammaticamente, non è più così. Allora, se i sistemi sono cambiati
non è giusto e non è corretto che a farne le conseguenze sia
finanza locale.
Noi crediamo nel sistema, crediamo in quelle che sono state le
regole dettate a suo tempo, ma crediamo anche che si debba dire la
verità e soprattutto - purtroppo adesso ce ne accorgiamo in questo
disegno di legge - che la verità è stata una verità travisata. Nel
senso che questa variazione di bilancio per andare a diminuire
quelle che sono le voci di spesa, purtroppo, fa una serie di
entrate a gamba tesa anche su aspetti piuttosto cari a tutta la
Valle d'Aosta, ma soprattutto questa variazione di bilancio è la
conferma che le cose si sapevano già da tempo e che qualcuno ha
voluto nasconderle, celarle. E approfitto di questa occasione,
perché non so se è merito del neo-Assessore alle finanze Baccega o
se è merito dei dirigenti: quello che è certo è che il bilancio
2014 non sarà più la farsa del 2013. Nel 2014, pur essendo un
bilancio in sofferenza, avete cercato di inscrivere delle risorse
che, seppure ridotte, sono risorse certe. Il bilancio 2013 così
come è stato approvato - e la diretta conseguenza è questa
variazione di bilancio - è stato il bilancio dei sogni, il bilancio
in cui avete scritto di tutto e di più, salvo poi vincolare con
delibera di Giunta importanti risorse, perché sapevate, sapevate
già a priori, che non sarebbero state disponibili, che sarebbero
state risorse che avreste dovuto restituire allo Stato come avviene
nel disegno di legge n. 11.
Allora questa impostazione diversa, questa chiarezza diversa,
questa volontà di incidere in maniera diversa, di presentarsi
diversi, io la vedo come un buon auspicio. Certo, non sareste mai
riusciti a fare una vergogna come avete fatto nel 2013, quando
avete approvato un bilancio dei sogni, il bilancio pre-elettorale,
il bilancio che vi permetteva di promettere a destra e a sinistra e
poi siete stati obbligati a tagliare, e questa è l'ultima! I 68
milioni sono l'ultima, l'ultimo atto della farsa! E questo lo
sapete benissimo, ma è corretto che lo sappiano tutti i cittadini
valdostani. È l'ultima parte, è quella conclusiva, speriamo, su una
commedia della farsa con cui vi siete riempiti... avete riempito
gli occhi alla gente e avete promesso il possibile e l'impossibile.
Questo è un sistema che non è più accettabile, perché la Valle
d'Aosta alle favole ci crede una volta, ma non può crederci tutta
la vita e soprattutto non riuscirete mai più a fare un bilancio che
dire un bilancio dei sogni forse è riduttivo: è il bilancio in cui
avete preso in giro i valdostani.
Président
- La parole à la collègue Certan.
Certan (ALPE)
- Merci Madame la Présidente. Bonjour à
tous.
Vorrei porre l'accento anch'io su quanto è successo per questo
dl 11. Ricordo l'Assessore Baccega quando lo ha portato in
Commissione ha detto era un atto dovuto, un semplice documento da
passare così! Invece a causa, credo, di diversi errori, è diventato
un gran pasticcio. Innanzitutto mi preme denunciare la gravissima
opposizione che è stata fatta: non so se strumentalizzata, non so
se sia stata fatta consapevolmente, è stato comunque antipatico
vedere giocare, quasi, ad una opposizione tra Sindaci e
Consiglieri. Credo che sia gravissimo, perché non credo dia
legittimazione al nostro ruolo e non credo neppure che faccia amare
di più all'esterno e ai cittadini la politica e il lavoro che
invece stiamo facendo in modo serio, sia gli uni che gli altri, sia
il CELVA, sia il Consiglio regionale. Quindi credo che questo sia
veramente stato molto grave e non credo che fosse l'obiettivo
nostro, parlo per noi, non so, spero che non lo fosse neanche per
altri.
L'opposizione tra Sindaci e Consiglieri è venuta fuori sul fatto
che si è creato un equivoco, un grandissimo equivoco: "Ah, non
siete d'accordo su questo dl che da a noi delle amministrazioni
locali, degli Enti locali, due milioni in più!". Ecco, questo è
stato il grande slogan che è stato lanciato ed è stato fatto
decollare al CELVA. Questo credo che sia stato gravissimo. Primo
perché i cittadini che non sono addentro tutte le varie questioni,
non hanno potuto capire e, secondo, perché chiaramente di fronte ad
un'affermazione del genere nessuno poteva dire: "Ah! Hanno ragione.
I dubbi che hanno sollevato hanno un fondamento". Ecco, noi avevamo
sollevato i dubbi, che sono diventati certezza, su un atto falso,
scritto in modo scorretto. Forse bastava dire: scusate, è vero,
pensavamo di agevolare il lavoro dell'Assessore Baccega che si era
dimenticato, non era stato avvisato in tempo e quindi abbiamo
accelerato il tutto. Forse sarebbe bastato quello, perché siamo
tutte persone adulte, avremmo capito che era stato fatto un atto...
Invece no! Con l'arroganza e la prepotenza di dire: noi facciamo
quello che vogliamo e quell'atto andava bene così perché ha portato
due milioni. Due milioni che come ha già detto benissimo il collega
Gerandin che mi ha preceduto, è stato proprio un bel proclama di
gloria, che va bene in questo periodo natalizio! È stato uno slogan
per distogliere l'attenzione sull'altro grave atto che invece
avrebbe avuto bisogno di una tirata di orecchie, come poi è
avvenuta, e a me stupisce e lascia basita questo atteggiamento.
Ho capito che per molti di voi - non metto tutti perché non sono
abituata a generalizzare - ma per alcuni di voi questo è prassi e
l'ho capito dai movimenti che ho visto fuori dall'aula. Dai
movimenti che mi hanno fatto capire che il lupo perde il pelo ma
non il vizio e i segretari Sindaci fattorini, abituati a farlo, lo
fanno sempre, vengono istruiti, alfabetizzati e poi spediti.
Spediti nelle sedi opportune a diffondere il "Verbo". Dal foyer è
partita l'indicazione chiara ed è arrivata: due milioni vi diamo e
non ringraziate neppure. Due milioni che, come abbiamo visto e come
ha detto proprio l'Assessore Baccega, come lo chiama lei, un atto
dovuto, cioè è stato un trasferimento obbligato.
Ritorno ancora sui tempi di questo dl, datato 14 novembre dagli
uffici statali, con un fax di trasmissione alla nostra Regione il
22 novembre: pare essere stato protocollato il 25 novembre, perché
di questo non ne ho certezza, ma è una dichiarazione
dell'Assessore. Poi dal 25 novembre ha dormito sonni tranquilli,
dove non lo sappiamo, perché l'Assessore Baccega dice di non essere
stato informato, siccome era in mezzo a tutto l'
ambaradan
del bilancio. A nostra richiesta, il 13 novembre, su come mai non
siamo stati informati su questo il 2, 3, 4, 5 e 6, i giorni del
bilancio, ci è stato detto: non mi sono ricordato di avvisare.
Anzi, prima ci è stato detto che non ne era a conoscenza
l'Assessore, poiché non gli era stato detto. Ora, non so chi sia
stato avvisato: se l'Assessore al bilancio non è stato avvisato mi
chiedo chi mai abbia ricevuto questa comunicazione. Ma di sicuro,
Assessore Baccega, di certo è che il 6 mattina in una vostra
riunione di Giunta l'avete approvato, e il 6 pomeriggio il
Consiglio regionale si è ancora riunito e, quindi, potevamo almeno
essere messi al corrente. Invece la cosa è ancora glissata.
Probabilmente è stata poi fatta una comunicazione urgente, veloce -
velocissima! - al CPEL per poter avere il parere e poi sappiamo
cosa è successo.
Noi non pretendiamo scuse, non vogliamo queste cose, perché
sappiamo che in Amministrazione possono anche succedere degli
inconvenienti e degli errori. Gradiremmo almeno non passare per
stupidi, gradiremmo non passare per demagogici, perché, ripeto, qua
c'è stato un atto gravissimo da parte di un Sindaco e di un
Presidente di tutti i Sindaci e questo è il grave problema. Rimane
l'altro atto grave che è quello della confusione, di creare
appositamente confusione così, laddove non si capisce molto, chi ha
la voce più grande ha sempre ragione, e questo è un atteggiamento
gravissimo.
L'ultimo passaggio che vorrei fare su questo è che un senatore
del Trentino, qualche settimana fa, quando parlò delle importanti
norme che hanno ottenuto come Trentino riguardo alla finanza
locale, mi disse: "Beh, noi in questi anni abbiamo fatto crescere
gli amministratori locali e siamo convinti in questo momento che
loro siano pronti per poter anche prendersi questo grande impegno.
Perché il loro è un grande impegno, è una sfida, ma abbiamo degli
amministratori locali che in questi anni sono cresciuti". Ecco,
credo che noi in Valle d'Aosta non li abbiamo fatti crescere molto,
anzi spesso cerchiamo pure - in
patoué
on dit
trompou
- di confondere, mescolare e far diventare sempre tutto grigio,
così non si capisce bene niente. Credo che in Valle d'Aosta
purtroppo questa cosa non c'è stata: quella di far crescere sul
territorio, ma di utilizzare spesso le persone del territorio.
L'ultimo passaggio: siamo ben contenti del comma 2 dell'articolo
1 soppresso, perché credo che sarebbe stato l'ennesimo attentato
alla democrazia, quindi so che molte persone hanno operato affinché
questo comma fosse soppresso. Non lo vado a citare, ma credo che
sia importante che le Commissioni consiliari vedano questi atti e
che non siano atti fatti esclusivamente dalla Giunta, quindi
ringrazio chi ha operato affinché questo fosse soppresso.
Grazie.
Président
- Merci. La parole au Conseiller Donzel.
Donzel (PD-SIN.VDA)
- Grazie Presidente.
Sarà un intervento breve - vi tranquillizzo tutti - e ruberò
soltanto pochi secondi, per evitare di presentare una risoluzione,
ma vorrei esprimere la solidarietà alle famiglie adottive bloccate
in Congo. È una questione che riguarda tante famiglie adottive
anche valdostane e in particolare quelle che come la mia hanno
vissuto l'esperienza di essere bloccate in un paese straniero, e
sentire la vicinanza delle proprie Istituzioni è una fatto
importante. Immagino che anche il Presidente della Regione avrà poi
modo, magari, di informarsi presso il Ministero degli Esteri per
esprimere la solidarietà della Valle d'Aosta a queste famiglie che
vivono questa difficile esperienza.
Veniamo al merito della questione. Intanto per dire che è un
atto certamente molto delicato, un atto su cui si è parlato tanto,
ma non siamo entrati veramente, salvo finalmente oggi, nello
specifico. Sono saltati anche dei passaggi in Commissione, per
certi versi, perché è un atto che riguarda circa 68 milioni di euro
e quindi non riguarda i due milioni di euro dei Comuni. Stiamo,
come dire, andando a guardare... I due milioni non sono bruscolini,
ma certamente l'atto è ben altro, sono 68 milioni di euro, di
questo bisognava parlare, di questo parlava la Commissione
consiliare e quindi lì bisogna ritornare. Bisogna ritornare a
questi pesanti tagli che colpiscono la nostra Regione, colpiscono
gli Enti locali, e su cui bisogna che tutti quanti prendiamo
coscienza, perché ci sia una posizione comune e chiara rispetto al
fatto che bisogna registrare in modo diverso i rapporti con lo
Stato. E sicuramente, il fatto che scelte che sono state fatte a
livello europeo siano poi state via via scaricate sugli Enti
locali, per arrivare poi a colpire il cittadino, bisogna che in
qualche modo tutti ce ne facciamo carico perché vengano al più
presto corretti. Quindi, questo è ciò di cui si deve parlare, ed è
improprio il dibattito che si è sviluppato a partire dal CELVA con,
diciamo, toni molto infiammati nei confronti del Consiglio
regionale. Io, poi, ho constatato nei giorni successivi che questi
toni nei
pourparler -
insomma, ci conosciamo tutti in Valle
d'Aosta, ho incontrato dei Sindaci... - i toni si sono molto
rasserenati. C'è stata la possibilità di confrontarsi e, devo dire,
anche di far capire le ragioni del Consiglio regionale, che
probabilmente presentate in modo affrettato e non corretto dal
Presidente del CPEL (Consiglio Permanente degli Enti Locali) aveva
sicuramente ingenerato qualche equivoco. Equivoco che prontamente
rientra nel momento in cui noi ci dimostriamo, tutti - non solo
l'opposizione: tutti! - molto attenti al rapporto con gli Enti
locali e non era certamente intenzione di nessuno mettere in
discussione quell'Istituzione, ma sicuramente richiamare tutti al
rispetto di procedure che sono fondamentali.
Tra l'altro, consentitemi di dirlo, il provvedimento approvato
dal CELVA è sostanzialmente modificato oggi in quest'aula da un
emendamento della maggioranza. Emendamento che arriva più che mai
opportuno, perché altrimenti lo avremmo presentato noi
dell'opposizione. Lo dico con chiarezza: è bene che venga
direttamente dall'Assessore! Poi mi permetterò alcuni rilievi su
questo suo intervento. Ma per far capire che il CELVA, nel marasma
di una polemica, ha dato parere favorevole a un documento che tutti
e trentacinque oggi emendiamo in maniera sostanziale! Allora, prima
di lanciarsi in queste arringhe...che poi ho scoperto sono tre o
quattro
pasdaran
, eh! Parliamoci chiaro: a voler venire qui
sotto con i forconi erano poi due o tre! La maggior parte aveva ben
altro orientamento e di ben altro era preoccupata. Naturalmente
quelli che alzano un po' più la voce appartengono un po' al novero
di quelli che vanno di moda in questo periodo: facendo delle
dichiarazioni eclatanti si finisce sui giornali, così si annulla
quello che è il buon pensiero della maggioranza e si finisce solo
per parlare a suon di slogan. Confrontandoci quindi con i Sindaci
si è capito benissimo che non c'è nessuna intenzione, né da parte
nostra, ma neanche da parte dei Sindaci, di aprire nessun tipo di
conflitto istituzionale. C'è, semmai, la volontà di tutti di
trovare le soluzioni ai difficili problemi che dovremo affrontare
con molte meno risorse, come questo atto, in qualche modo, mette in
drammatica evidenza.
Richiamavo una precisazione rispetto al fatto che il CELVA ha
votato un atto che è stato profondamente emendato da questa
soppressione del comma 2. L'Assessore dice, sono parole testuali
dell'Assessore che mi sono appuntato: "è politicamente corretto -
dice l'Assessore - che la Commissione sia messa al corrente delle
variazioni di bilancio". Allora, traslando il concetto, era
politicamente scorretto che ci fosse quel comma! Non so se ho reso
bene l'idea: se lei dice che è politicamente corretto che la
Commissione possa lavorare, vuol dire che questo comma era davvero
una cosa pesante messa lì. Voleva dire, sostanzialmente, che la
Giunta poteva intervenire sulle singole UPB e poteva spostarle di
qua e di là!
Sinceramente questo è un passaggio che ci siamo chiesti anche
noi: perché introdurre un comma di questo tipo? E questo doveva
fortemente preoccupare gli amministratori locali! Perché, come si
interveniva di qua e di là, si interveniva anche sugli Enti locali.
Allora, invece di fare le Crociate, invece di fare i proclami,
bisogna stare molto attenti e leggerseli i documenti! Leggerseli i
documenti! Gli esecutivi sono fondamentali, sono indispensabili.
Non funziona nessuna società senza gli esecutivi, Giunta regionale
e Giunta del CELVA. Ma ogni cittadino è tenuto a leggersi bene i
documenti che vengono presentati e ogni cittadino può intervenire a
correggere e a dire la sua su quello che fanno gli esecutivi.
Quindi, inutili questi proclami, questi voti all'unanimità che
fanno sembrare ancora... L'unanimismo nelle democrazie alle volte
può suonare un problema. Vuol dire che c'è qualcosa che non va. Va
bene un provvedimento fatto insieme: tantissime leggi le votiamo
anche noi dell'opposizione dopo un dibattito, dopo una discussione.
Ma dopo un dibattito, dopo una discussione puntuale sui singoli
temi! L'unanimismo per fare fronte comune è il sintomo che c'è un
difetto alla base del percorso democratico. L'unanimismo è sempre
frutto di un duro dialogo, di un percorso di confronto acceso, come
sicuramente adesso siamo unanimi sul comma 2, che venga soppresso,
ma perché è stato frutto di un dibattito che c'è stato, formale e
informale, anche extra aula tra di noi. Allora sì, lì si arriva
alla condivisione unanime della soppressione di un comma, ma perché
c'è dialogo! Perché c'è confronto! L'unanimismo del 'tutti hanno
alzato la mano' non è un buon segnale se non c'è un dibattito, un
dialogo approfondito e si va solo avanti a colpi di ideologia.
La cosa che ci lascia perplessi è che strumenti che, dal mio
punto di vista sono fondamentali per le democrazie occidentali, i
social networks... Perché sono fondamentali per le democrazie
occidentali? Perché basta andare in un posto dove la democrazia non
c'è e voi non li troverete. Anziché demonizzare Facebook e Twitter
provate a vedere cosa succede in un paese dove la democrazia non
c'è: uno dei primi atti che è soppresso è la possibilità di usare
Facebook e Twitter! Nei paesi dove non c'è la libertà questa è una
delle prime limitazioni! Allora, non introduciamo noi, paesi
democratici, delle limitazioni, ma introduciamo il concetto del
buon uso di questi strumenti. Non sono buoni in sé, come non è che
il giornalismo è buono in sé, ma come facciamo senza i giornali,
senza il pluralismo dei giornali? Come facciamo senza il pluralismo
televisivo? La stessa cosa è indispensabile attraverso i media, i
social networks, e come si può sbagliare nel dare una comunicazione
- io penso che in questo caso ci siano stati degli errori nel dare
la comunicazione - una cosa straordinaria è l'umiltà di dire che
qualche volta si sbaglia! Ma può capitare a tutti di sbagliare. A
noi capita tantissimo e lo diciamo: sbagliamo, correggiamo questo
errore, però è presunzione non ammettere mai di sbagliare! È
presunzione pensare che su un sito istituzionale del CPEL ci siano
frasi pesanti nei confronti di un'altra istituzione, che si faccia
finta di niente, non si tolgano queste frasi e non si dica: abbiamo
ecceduto, abbiamo interpretato male! Ma perdinci: l'umiltà è il
parallelo della nobiltà d'animo! Perdinci! Non si può essere così
pervicaci nel dire: io non sbaglio mai, io faccio sempre tutto
giusto e quello che ho detto è la verità; non c'è nessuno che lo
può fare questa cosa qui. Quindi, anche lì, se ci fosse stato un
atteggiamento di questo tipo, probabilmente non avremmo avuto
conseguenze molto più gravi, che non sono - e lo ripeto - mai
auspicabili in politica, quando il dialogo poi passa attraverso
altri organismi altrettanto democratici, come la Magistratura, ma
che sono sempre indice di un fallimento del percorso politico.
Quindi il ragionamento arriva alla conclusione. Quale è stato,
se vogliamo, il limite di tutta questa discussione? È stato che il
fatto che non ci si attenga a procedure... Ma non siamo qui a
richiamare soltanto il rigoroso rispetto delle procedure - guardo
ai banchi degli Assessori e della maggioranza - ma c'è anche la
politica! C'è anche la politica! C'è anche la possibilità che agli
appelli di unanimismo, "vogliamoci bene" e quant'altro, si
costruisca insieme il percorso per arrivare ad un certo risultato.
È già capitato in passato, non che si violassero le norme, perché
io non ne ho memoria di violazioni di norme: qui condivido con il
collega Gerandin. Io non ho memoria di violazioni delle norme, però
ho memoria di passaggi costruiti insieme per accelerare i tempi. Ho
memoria di come si possa iscrivere un atto, con la condivisione di
maggioranza e minoranza: questo è possibile! Allora, se abbiamo dei
tempi tagliati, dei tempi stretti, costruiamo i percorsi senza
infilare delle veline che poi ci bruciano tra le mani. Questo è il
percorso che dobbiamo co-costruire. E fa bene! E fa bene la
minoranza tutta a non accettare scorciatoie che non siano frutto di
percorso politico! Perché quello che fa perdere tempo ai valdostani
- lo sapete voi della maggioranza quanto noi - non sono questi atti
approvati con due giorni di ritardo, una settimana di ritardo.
Perché abbiamo dimostrato tutta la buona volontà di essere qui, in
Commissione: dove volete, ci trovate!
Quello che blocca la Valle d'Aosta sono ben altri problemi. Io
penso al fatto che un'indagine, giusta, legittima, della Finanza
per controllare alcuni contratti di affitti nel settore agricolo ha
prodotto il blocco dei finanziamenti e dei contributi alle aziende
sotto controllo. Non alle aziende a cui è stato rilevato un danno,
o in cui c'è qualcosa che non va? Perché giustamente se c'è un
illecito questo va perseguito e va punito con sanzione. Ma qui
stiamo bloccando il normale svolgimento di un'attività produttiva!
Io vorrei capire chi è che blocca questi funzionamenti! E di queste
cose che non funzionano... Queste sono le cose che non funzionano,
queste sono le cose di cui deve occuparsi la politica! È questo che
ferma l'economia valdostana! L'incertezza nelle leggi, il non
sapere quando ci sono le scadenze oppure no. Ci sono degli
imprenditori che stanno costruendo delle imprese, degli alberghi,
degli agriturismi che sono fermi da mesi perché dei burocrati - dei
burocrati! - gli stanno chiedendo delle autorizzazioni senza senso!
Senza senso! Di queste cose, ce ne vogliamo occupare, oppure
giochiamo a "la minoranza, l'opposizione sta...": chi sta fermando?
Qui è un folle e perverso meccanismo che si è messo in piedi, che
sta bloccando le nostre iniziative, le nostre realtà. Sono venuto a
conoscenza di cose talmente assurde, in cui una Spa è stata
bloccata perché il funzionario ha deciso che doveva essere
collocata dieci metri più a destra rispetto alla volontà del
proprietario, che dice: no, io la faccio lì o non la faccio. Ma non
c'è un vincolo di distanza di proprietari, eccetera. È
l'incaponimento di un funzionario che ha deciso una cosa. Di queste
cose ce ne vogliamo occupare?
A fermare l'economia valdostana, a creare problemi non sono la
querelle
tra il CPEL e il Consiglio regionale, che sarebbe
già chiusa se non fosse appunto per questo incaponimento del suo
presidente. Perché io moltissimi Sindaci li ho già incontrati:
questa cosa mi sembra completamente rientrata e chiusa. Ma sono ben
altri i problemi dell'economia valdostana! Di quelli occupiamocene
da oggi, da domani, e diamo risposte in quella direzione. Non
facendo forzature come quelle del comma 2 che oggi, giustamente, la
maggioranza con il plauso dell'opposizione, sicuramente, ha pensato
bene di ritirare. Nessuna scorciatoia, facciamo la politica, quella
buona.
Président
- La parole au collègue Bertin.
Bertin (ALPE)
- Grazie Presidente.
L'iter di questa legge regionale è stato piuttosto complesso,
complicato, con accelerazioni e frenate o tentativi maldestri di
accelerare, altri di frenare. Vicende che sono state già analizzate
in precedenza e su cui non torno, ma che certamente dimostrano una
certa incapacità di gestione dei rapporti tra l'Assemblea e gli
altri organi esterni. Questo disegno di legge formalizza il costo a
carico della Valle d'Aosta riguardante il risanamento della finanza
pubblica statale. Le cifre non ci stupiscono, le conosciamo, le
conoscevamo: sono quelle determinate dalle varie manovre
finanziarie e dall'accordo sul federalismo fiscale, il famigerato
patto di Palazzo Grazioli dell'autunno 2010 tra Berlusconi e
Rollandin. Un accordo che ci ha visti - lo abbiamo detto tante
volte e lo ripetiamo: è sufficiente rileggere i resoconti
dell'epoca, del 2010 - che ci ha visti penalizzati, soprattutto
rispetto all'accordo siglato dal Trentino-Alto Adige, il cosiddetto
accordo di Milano. Da quell'accordo, da quel patto di Palazzo
Grazioli, ne usciamo come Valle d'Aosta, non solo finanziariamente
pesantemente ridimensionati, ma anche politicamente indeboliti. Il
patto di Palazzo Grazioli, lo abbiamo detto, è stato una brutta
pagina dell'autonomismo valdostano...
No, non ho finito, ma c'è un casino mostruoso!
Presidente
- Vi invito a fare un po' di silenzio!
Bertin (ALPE)
- Certamente non si può non evidenziare la
poca affidabilità del partner statale, dei governi romani: questo
bisogna riconoscerlo. La poca chiarezza e la confusione che ha
caratterizzato e continua a dominare il dibattito politico
riguardante le riforme istituzionali, ne sono ad esempio la chiara
testimonianza. Il fatto stesso che la riforma, la tanto annunciata
poi non realizzata riforma federalista dello Stato, invece di
iniziare dalle fondamenta, cioè dalle istituzioni come la logica
avrebbe voluto, ha iniziato dall'aspetto fiscale, dal cosiddetto
federalismo fiscale. Federalismo fiscale che peraltro all'epoca ha
avuto l'entusiastico e il poco comprensibile sostegno anche del
Senatore Fosson. Ma lo stesso patto di Palazzo Grazioli ha avuto il
voto quasi unanime di quest'aula nel 2010, bisogna ricordarlo.
Ritornando al federalismo fiscale, in quel caso, partendo
proprio in modo anomalo, si è progettato un motore senza immaginare
il telaio dell'automobile, senza neanche considerarlo. È evidente
che inserire un motore magari di 800 cavalli su una Panda o al
contrario un motore di una Panda su una Ferrari, poi alla fine il
risultato è che la cosa non funziona, e di fatto non ha funzionato
ed è stato abbandonato. L'improvvisa e sedicente riforma
federalista è stata abbandonata e il risultato è stato che le
Regioni autonome del Nord, chi più chi meno, sono state quelle
maggiormente penalizzate, anche perché sono state le uniche che
avevano intrapreso la strada prevista appunto dal percorso per il
federalismo fiscale. Certamente, come dicevo, l'interlocutore
statale non è stato affidabile, ma neanche la Valle d'Aosta, o per
meglio dire, la Valle d'Aosta rappresentata da Rollandin è stata da
meno, da questo punto di vita.
L'evidente mancanza di una strategia dei rapporti con lo Stato
romano, l'opportunismo, la dimensione del mercanteggiamento come
unica prospettiva hanno reso la Valle d'Aosta debole e poco
credibile. È sufficiente paragonare il Trentino-Alto Adige e la
nostra Regione per rendersene conto: una comparazione che risulta,
purtroppo per noi, impietosa. Una comparazione impietosa per i
nostri dirigenti politici, che certamente spesso si sono dimostrati
non all'altezza. Anche da ultimo abbiamo assistito a questa
inadeguatezza, soprattutto, come detto, se paragonata ad altre
realtà.
La discussione che abbiamo avuto sul maxiemendamento alla
Finanziaria in quest'aula circa un mese fa l'ha ben evidenziata. Ha
evidenziato come andrebbero fatte le cose per avere dei risultati
e, purtroppo, come spesso non riusciamo a fare. Succede che un
Senatore annuncia cinguettando su Twitter con enfasi e trasporto il
proprio voto alla legge di stabilità, in quanto, secondo lui,
avrebbe portato molti benefici alla Valle d'Aosta e poi scopre, in
seguito, che non è così e si pente e lo dice pure! In seguito, a
quanto pare, si pente di essersi pentito e vota la legge di
stabilità e la fiducia al Governo. Lo stesso Senatore aveva
peraltro - credo, anzi è così - deve aver votato anche la legge
sulle
slot machines
, quella legge bruttissima e scandalosa
che in questi giorni ha occupato le prime pagine dei giornali. Nel
frattempo immagino che anche in questo caso il nostro Senatore si
sarà pentito, come peraltro si sono pentiti tutti i senatori, che
l'hanno votata. Ma non seguo i vari cinguettii su Twitter per cui
non sono al corrente delle ultime novità. Insomma, non è proprio un
esempio di stabilità ed affidabilità neanche il nostro
comportamento in certe occasioni. Ma non vorrei infierire sul
Senatore, le colpe maggiori non sono le sue e lo sappiamo benissimo
tutti.
In questi giorni c'è stato l'annunciato accoglimento
dell'emendamento riguardante la suddivisione per le Regioni
autonome, il passaggio dal 9 al 2 percento. Provvedimento che se
sarà approvato, come speriamo, arriva forse un po' tardi, si
potrebbe dire 'a babbo morto', ma comunque meglio tardi che mai,
anche perché in questo caso subivamo una doppia ingiustizia
rispetto alle altre Regioni a statuto speciale. L'applicazione di
questa nuova percentuale avrebbe significato per le casse
regionali, se applicate in precedenza, un notevole risparmio, anche
soltanto sui 98 milioni di euro di cui parliamo in questo disegno
di legge: avrebbe significato ridurle a poco più di 15 milioni, una
somma evidentemente ben diversa.
Uscendo dalle questioni contingenti, credo che il rapporto con
il poter centrale debba essere ripensato e ricostruito su basi più
serie. In questi anni abbiamo assistito a una difesa retorica
dell'autonomia, tutta giocata in difesa e facendo ricorso a una
vecchia retorica ormai sempre più vuota, purtroppo. Il
portabandiera di questa difesa nell'Union Valdôtaine è il
Consigliere La Torre: lo abbiamo visto in questi anni occupare
questo spazio e, lasciatemelo dire, qualcosa significa! Una difesa
retorica, quando non contraddittoria: lo abbiamo visto con la
vicenda del referendum. Gli scandalosi richiami al potere centrale,
le scandalose e famigerate lettere inviate al Ministro
dell'Ambiente per fermare il procedimento referendario e la libera
espressione della libertà popolare dei valdostani. Anche
recentemente ne sono un esempio le timide - timidissime! -
osservazioni riguardo al pronunciamento della Corte Costituzionale
su una legge della nostra Regione. Un pronunciamento negativo per
la nostra Valle, che è stato accolto con un malcelato sollievo da
certi autonomisti sempre più a corrente alternata. Un'autonomia,
come dicevo, basata sulla retorica, spesso contraddittoria e
generalmente opportunistica. Questa è purtroppo l'immagine che
abbiamo trasmesso negli ultimi anni dell'autonomismo della Valle
d'Aosta. Su queste basi è difficile collaborare, per quanto si
cerchi di farlo: abbiamo un'altra idea dell'autonomia, diversa e
distante da questa, ma se si tratterà di promuovere un'autonomia
responsabile, che guarda a tutti i cittadini e all'intera comunità,
anche un'autonomia interna, legata all'Europa e con un rapporto
serio con lo Stato, la nostra piccola parte siamo sempre disposti a
farla. Grazie.
Presidente
- Grazie Collega. Non ci sono altre richieste?
Sì, ha chiesto la parola il collega Perron.
Perron (UV)
- Merci Madame la Présidente.
Io credo che il Consiglio tutto intero si presenti in aula alla
votazione di questo atto, rappresentando quindi una piccola
comunità di centomila abitanti, avendo fatto interamente fino in
fondo la propria parte. L'ha fatta nei confronti di uno Stato che
spesso è sordo nei confronti dei bisogni e dei problemi delle
piccole realtà. Lo fa interamente nei confronti di uno Stato che -
mi sia consentito - predica bene ma razzola male. Razzola male per
quello che riguarda le azioni concrete che lo Stato stesso mette in
atto sul suo risparmio di spese, ed è uno Stato che chiede ad
altri, pretende, anzi impone, ma dal suo punto di vista non fa
nessun passo per giungere a un risparmio concreto e per applicare
in qualche modo a sé stesso ciò che impone ad altri.
In questi giorni si sta discutendo di una riorganizzazione delle
Province e nel momento in cui c'è un'idea, questa viene
immediatamente da una parte bloccata, dall'altra parte sostituita
con la creazione di altri enti territoriali che gravano
ulteriormente sulla spesa dello Stato. A noi fa male notare come
oggi le Regioni, tutte le Regioni - e poi dirò qualcosa in più
sulle Speciali - vengono viste da un'opinione di pensiero, da una
corrente di pensiero, ma anche dallo Stato unicamente come un
centro di spesa. Non è così! Nella nostra concezione le Regioni
invece costituiscono un ente vicino al cittadino, sono
un'espressione corretta di un territorio, fanno parte di
un'organizzazione certamente più completa, più articolata, ma
costituiscono un soggetto comunque importante nell'organizzazione e
nella programmazione anche del territorio. Quindi oggi noi
rifiutiamo politicamente questa presentazione delle Regioni come se
fossero ogni volta un ente inutile, un ente dannoso, un ente in
qualche modo soltanto come divoratore di spesa e in questa
"Regionopoli", come spesso viene definita, veniamo assimilati
spesso indistintamente tutti.
Il discorso ancora più particolare riguarda quello delle
Speciali: noi - lo diciamo con forza - rigettiamo questa linea di
pensiero. Ancora l'altro giorno un editoriale durissimo sul
Corriere della Sera
diceva come le Regioni ormai siano, le
Regioni a Statuto speciale, assolutamente da abolire perché
costituiscono soltanto un costo, un centro di costo ancora più alto
dell'ordinario e perché non c'è più nessun motivo culturale,
ideologico, politico, per mantenere in piedi tali specificità.
Aujourd'hui toute la politique italienne est tournée vers la
manœuvre financière que le Gouvernement est en
train de déposer au Parlement, une manœuvre qui
est rigoureuse, dure, même si nécessaire - nous le comprenons -
notamment vis à vis des Régions, pour rétablir davantage les
finances de l'État. Nous le soulignons et nous sommes conscients:
nôtre attitude est celle-là de reconnaître, de la période qui est
une période difficile, pendant laquelle des sacrifices sont
demandés à tout le monde et surtout aux Régions, en ce qui concerne
leurs économies, en ce qui concerne également leurs systèmes
d'organisation et d'autonomie.
Je crois que nous, en tant que valdôtains, et en tant que force
politique responsable, pour ceux qui nous concerne, qui sait
exactement ce qui signifie administrer, nous avons la pleine
conscience de la nécessité que tout le monde participe en renonçant
à quelques choses. Je crois que pour notre budget le fait
aujourd'hui de renoncer ou de rendre quelque chose comme 68
millions qui est plus au moins le 6-7 pour cent du budget de la
Région, est une attitude de forte responsabilité. Mais en même
temps nous voulons souligner que nous sommes fort préoccupés pour
ce qui sera l'avenir de notre Région, de cette petite communauté
qui a pu survivre en tant que entité autonome également et merci à
une certaine autonomie financière. Et si elle a existé, je crois
qu'il y a eu le temps, collègue Bertin, par ce que dans le temps il
y a eu une sensibilité autonomiste dans ce sens, bien gérée, mal
gérée, bien appliquée, mal appliquée: s'il y a des suggestions
nouvelles à livrer pour ce qui concerne l'attitude meilleure à
exercer vis-à-vis de l'État, évidemment nous sommes prêts et
disponibles à l'écouter. Pour l'instant je crois que de notre part
on a fait jusqu'à maintenant - et l'histoire est là pour le
démontrer - toute notre part dans la défense de nos droits, dans la
défense de notre spécificité pour ce qui concerne la sauvegarde du
modèle de la Vallée d'Aoste.
Nous sommes préoccupés parce qu'il y a souvent, ailleurs mais
même ici -même ici! - une attitude qui tend à non reconnaître les
raisons profondes de notre existence, en tant qu'autonomie. Nous
sommes préoccupés parce que nous avons, je crois sur nous même en
tant que modèles, la responsabilité d'administrer, de garantir la
qualité, l'efficience des services que nous avons offert jusqu'à
maintenant. Et le fait d'avoir beaucoup moins d'argent du budget
que nous avons - et le débat approuvé est là pour le témoigner -
pourrait signifier que nous ne pourrons plus garantir des services
urgents dans des secteurs prioritaires et stratégiques pour notre
avenir. Je pense à la santé, à l'éducation, aux transports, à
l'agriculture, notamment l'agriculture de montagne, autant de
services que dans notre Région sont totalement financés par la
Région.
Je crois que simplement, collègue, face à cette ligne de pensée,
nous devons serrer les rangs d'un point de vue politique et
défendre encore plus nos prérogatives et nos "péculiarités" et
surtout je crois qu'il est important que la politique valdôtaine
réagisse. Ce n'est pas une nouveauté: à chaque époque dans
différents gouvernements de n'importe quelle couleur politique,
même et surtout avec le Gouvernement technique, il y a eu des
détracteurs - moi je les appelle comme ça - des détracteurs de
l'autonomie. Nous avons déjà traversé des phases dans lesquelles
nous avons vécu des attaques de ce genre, mais je crois que
paradoxalement même ici chez nous il y a des personnes, des forces
politiques, qui ont considéré et considère notre autonomie
financière comme quelque chose d'acquis et parfois comme quelque
chose que nous ne méritons pas. Alors, je crois que face à ces
interlocuteurs notre attitude doit être d'expliquer jusqu'au fond
les raisons, les raisons fortes et les nécessités de notre
autonomie et de notre particularité, et de la défendre! De la
défendre jusqu'au fond, de faire comprendre que nous ne sommes
peut-être pas les meilleurs, au moins pour ce qui concerne la
Vallée d'Aoste, mais je crois que, en tant que Administration, la
Vallée d'Aoste toute dans sa complexité, la Région comme notre
système des Communes, peut être considérée à l'extérieur comme un
modèle à regarder et comme un modèle de bonne administration. Je
crois que cela il faut le souligner, même dans une phase difficile,
exceptionnelle, comme celle-là que nous sommes en train de
traverser et nous voulons la souligner face à l'attitude de
l'État.
Les autonomies italiennes traversent une période extrêmement
difficile, je crois que les différents gouvernements ont approuvé
des manœuvres, des lois qui touchent durement
les compétences des autonomies locales. On assiste dans certaines
fois à un retour, à mon sens, très fort, d'une vision centraliste
de l'autonomie. Une vision centraliste, dure et pure qui renie en
quelque sorte tous les progrès - je rappelle le passage sur Titre V
qui attribuait les compétences aux Régions - depuis ces dernières
années, ayant un retour vers une centralisation très forte, quand
on avait fait des pas concrets même si modestes dans le passé vers
une décentralisation et une redistribution des pouvoirs vis-à-vis
des Régions. Pour ce qui nous concerne, nous nous sommes surtout
battus et nous le ferons encore pour accroître les compétences de
notre Région, afin de pouvoir exercer au mieux notre autonomie et
notre besoin de gouvernement.
Je crois que cette nouvelle vague centraliste risque que nous
discutons encore aujourd'hui parce que l'allocation de 68 millions
- je regarde les bancs de Gouvernement - se sera dur à gérer pour
les finances de notre Région et risque de mettre en difficulté
notre organisation. L'attitude de l'État est parfois une attitude -
j'emploie un mot italien -
ricattatoria
. La menace de couper
le transfert d'argent en faveur de notre collectivité et donc en
violant parfois des normes statutaires bien précises qui nous sont
été reconnues dans le temps par la loi. Nous sommes en train de
voir parfois notre autonomie qui est en train de ce réduire.
Aujourd'hui le risque - nous ne voulons pas subir cela - est qu'il
y est une mise en discussion de système des Régions, qui sont
souvent décrites comme des dévoratrices de l'argent, sans aucune
règle, sans aucun critère, sans aucune distinction entre ceux qui
ont bien fait et ceux qui ont fait mal. Le risque est que le
système même des autonomies spéciales, où il n'y a aucune
reconnaissance des bons exemples des saines administrations, comme
la nôtre, soit fortement pénalisées dans leur construction
juridique et constitutionnelle, également dans les rapports avec
l'État.
Je veux rappeler que notre autonomie, l'autonomie de notre
Région, nous a été reconnue pour des raisons linguistiques et
culturelles spécifiques. Je ne sais pas, collègue Bertin, si notre
défense a été rhétorique: de notre part nous croyons avoir fait
tous les pas nécessaires dans chaque instant, dans chaque passage
politique et institutionnel pour essayer de défendre les intérêts
de cette communauté, pour essayer de relancer le concept de
l'autonomie, pour essayer de faire de sorte que notre modèle qui
est perfectible ait été un modèle qui, dans le temps, a pu garantir
le développement et la croissance de cette communauté!
Donc dans ce sens nous nous présentons à cet acte avec un sens
de responsabilité, en disant que nous ne devons pas rester isolés
dans ce passage: donc une action plus forte, même vis-à-vis des
autres autonomies, est nécessaire. Elle est nécessaire. Une action
forte pour expliquer nos raisons, en soutenant le travail de nos
élus, de nos parlementaires, ici comme ailleurs, ayant, dans une
façon correcte qui doit être réciproque, une attitude de dialogue
même avec notre système de collectivités locales qui constituent
une ressource importante dans notre système d'organisation
administrative et politique. Donc, en soulignant parfois l'absence
de l'État en tant que interlocuteur, aujourd'hui nous nous
présentons en votant et en approuvant cet acte avec une aptitude,
de notre point de vue, de responsabilité, prêts à discuter avec
l'État. Convaincus également en même temps que les petites réalités
comme la nôtre constituent une ressource, constituent un patrimoine
dans la géographie politique et administrative de l'Italie et non
pas - et non pas! - une situation de privilège comme quelqu'un,
même ici chez nous, essaye toujours de présenter. De notre parte il
y a, et c'est l'attitude avec laquelle nous nous présentons,
Monsieur l'Assesseur, en votant évidemment cet acte, toute la
disponibilité à prendre en compte les difficultés dans lesquelles
se trouve l'État italien, de nous assumer donc les responsabilités
qui nous appartiennent. Mais nous réaffirmons que, selon notre
point de vue, l'État doit également tenir compte des réalités,
comme la nôtre, que depuis toujours constituent des exemples de
communautés bien administrées, stables de point de vue politiques
et efficaces dans les réponses aux citoyens. Merci.
Président
- Merci. A demandé la parole le collègue
Chatrian.
Chatrian (ALPE)
- Sì, grazie Presidente.
Il tema, il dossier, il disegno di legge che stiamo affrontando
oggi è impattante, è capitale per la nostra autonomia, per il
nostro modello e anche per le casse del nostro bilancio regionale.
Ho seguito l'iter di questo disegno di legge in II Commissione, i
colleghi Certan e Bertin hanno già illustrato il percorso fatto da
questo disegno di legge, quindi non voglio aggiungere nulla tranne
solo una piccola considerazione sull'emendamento presentato
dall'Assessore Baccega. Apprezziamo l'emendamento da lei depositato
e firmato: diciamo, cari colleghi, che il comma 2 dell'articolo 1
non doveva neanche essere scritto, non doveva esistere; comunque
apprezziamo il fatto che l'Assessore Baccega ci presenti la
soppressione di tale comma.
Ciò detto, ascoltando attentamente le riflessioni del collega
Perron, noi abbiamo fatto la nostra parte: sì, abbiamo fatto la
nostra parte. Ho ascoltato nel dettaglio: questo Stato cattivo
verso le autonomie soprattutto a Statuto speciale. Io penso, senza
indubbiamente avere la bacchetta magica, noi di ALPE pensiamo,
ripeto senza avere la bacchetta magica, che per difendere un
modello, per difendere le nostre prerogative, per difendere la
nostra identità e per difendere la nostra autonomia dobbiamo però,
o dovevamo però, dimostrare allo Stato cattivo che siamo stati più
attenti, che siamo stati più bravi, che abbiamo utilizzato bene le
risorse pubbliche, che la nostra è un'economia reale, che siamo
120.000 abitanti sì, una piccola regione di frontiera, ma che
abbiamo fatto crescere un modello e soprattutto abbiamo cercato
sempre di integrare il nostro modello, di ristrutturarlo e di
rilanciarlo. Non possiamo però scaricare questo nostro modello
sullo Stato o le difficoltà esclusivamente sullo Stato, quando al
nostro interno il modello è simile a quello statale: smantellamento
dei nostri 74 comuni, centralismo regionale. Ho ascoltato
"centralismo romano", ma centralismo regionale in questi anni,
quindi più potere all'Amministrazione regionale e meno potere ai
nostri Comuni, meno potere che parte dal basso, più potere che
parte dall'alto, più potere che parte da pochissime persone e poca
trasparenza, per fare degli esempi. Per chiedere, per confrontarci,
per dibattere con lo Stato io penso che innanzitutto dobbiamo
essere noi i primi a confrontarci in maniera diversa all'interno
del nostro piccolo e semplice modello Valle d'Aosta. Quindi
dobbiamo essere autonomisti, qua in Valle d'Aosta, dobbiamo essere
rispettosi dei nostri Enti locali, dobbiamo essere rispettosi dei
cittadini tutti, dobbiamo cercare di mettere in campo dei disegni
di legge, delle proposte di legge che vadano in una certa
direzione, una certa equità, una certa crescita e anche una certa,
io dico, trasparenza per quanto riguarda sempre - e scusatemi se
torno sempre su un certo tema - sui nostri gioielli di famiglia,
cioè le nostre società parapubbliche.
Non possiamo dipingere sempre lo Stato cattivo che per risanare
i suoi conti noi dobbiamo intervenire, accantonare e
liquidare...
Presidente -
Un po' di silenzio in aula, grazie!
Chatrian (ALPE) -
...quando poi al nostro interno non
siamo in grado assolutamente - per volontà! - di far crescere un
modello diverso, un modello che guardi il futuro e soprattutto un
modello che deve essere ampiamente ristrutturato, viste le notevoli
difficoltà. Non basta rifiutare, cari colleghi, non basta scaricare
sullo Stato cattivo che ci impone questo grande accantonamento.
All'interno di questo disegno di legge, sì stiamo discutendo chi
accantona ulteriori somme per circa 68,3 milioni di euro, ma nel
suo complesso per quanto riguarda il 2013 l'accantonamento
complessivo richiesto dallo Stato alla Regione è di ben 197,5
milioni di euro. E quando parlo di come difendere, come rilanciare,
come rimodulare, cari colleghi dobbiamo magari guardare cosa hanno
fatto in questi anni le Province autonome di Trento e Bolzano: sarà
probabilmente l'Assessore Baccega o il Presidente Rollandin a
illustrarci nel dettaglio cosa le Province autonome hanno messo in
campo in questi anni. Non voglio riempirvi o tediarvi con ulteriori
cifre, ma vi assicuro che con l'accordo di Milano, approvato nel
dicembre 2009, per la Provincia di Trento e la Provincia di Bolzano
il risultato a saldo finale, oggi nel 2013-2014, è nettamente
migliore rispetto al nostro. Non è Chatrian a dirlo, sono i numeri
a confermarlo e vi confermo solo due passaggi importantissimi di
questo accordo: "l'accordo sottoscritto dalle due Province autonome
di Trento e Bolzano nel 2009 ha dato la possibilità di iscrivere
delle quote annue di arretrati di gettiti fiscali spettanti alla
provincia e definiti con l'accordo... e attribuiti alla stessa fino
al 2017". Questo vuol dire che fino al 2017 vengono comunque
sbloccati, programmati e pianificati, centinaia di milioni di euro
di arretrati sbloccati e utilizzati per le proprie province. La
sintesi è questa dal punto di vista politico. L'accantonamento e il
contributo complessivo richiesto dallo Stato alla Regione per la
Valle d'Aosta per il 2013 è di 197 milioni di euro, per la
Provincia di Trento per il 2013 l'accantonamento e il contributo
complessivo è di 750 milioni di euro. Raffrontiamoli, mettiamoli
pure a paragone i due accantonamenti. C'è però una grossa
differenza, cari Colleghi: con l'accordo nostro romano - vostro! -
del 2010 e con l'accordo loro di Milano del 2009, loro con il loro
accordo hanno avuto la possibilità comunque di iscrivere
all'interno delle quote annue di bilancio e di poterli utilizzare
sbloccandoli direttamente fino al 2017. Questo per dire che il
saldo è diverso, la riduzione è completamente diversa: noi in
questo momento, a seguito di quel patto, e a seguito comunque di
tutti i decreti legislativi approvati dallo Stato nel 2012 e 2013,
stiamo accantonando di più rispetto alle due province autonome e
soprattutto gli accordi presi nel 2009 e 2010 sono completamente a
favore delle due Province autonome di Trento e Bolzano.
Non ho voluto tediarvi con altri dati, con altre risorse, ma
questa è carta che canta, questi sono risultati nero su bianco che
comunque in questi anni loro hanno da una parte accantonato e
dall'altra parte sono stati sbloccati, noi invece ci troviamo, a
seguito dell'accordo 2010 e a seguito di questi accantonamenti, ad
aver comunque messo sul tavolo più del 35 percento rispetto alle
disponibilità di bilancio del 2008 e 2009. Quindi dal punto di
vista politico - e termino - cosa vorrei affermare? Vorrei
affermare che quando le istituzioni decidono di rilanciare, di
difendere un modello, il modello deve essere credibile, il modello
deve essere innovativo, il modello deve essere trasparente e
soprattutto il dibattito deve avvenire prima di chiudere il cerchio
e prima di confezionare l'accordo, come era stato confezionato nel
novembre-dicembre 2010. Termino dicendo che questo è un disegno di
legge importante e impattante per il modello Valle d'Aosta e in
quanto tale noi riteniamo che, per affrontare il prosieguo il
prossimo triennio, o rilanciamo realmente e concretamente il
modello autonomistico valdostano, senza scaricare esclusivamente le
colpe sullo Stato cattivo o che cosa... Noi pensiamo, io penso, che
sia giunta l'ora di affrontare prendendo il toro per le corna
all'interno di questo Consiglio e riprogrammare e ripianificare con
le nostre risorse quello che è il domani, quelle che sono le
priorità e soprattutto quelle che sono le esigenze dei cittadini
valdostani. Grazie.
Président -
Merci. La parole au Conseiller Ferrero.
Ferrero (M5S) -
Grazie Presidente.
Sarò rapidissimo. Oggi con questo disegno di legge si recita il
de profundis
di questa maggioranza. Dopo i pareri falsi, le
lettere che non vengono lette, i viaggi inutili a Roma, dove il
potere contrattuale di questa maggioranza è pari a zero, dopo
l'inserimento "beffa" di quel comma 2 con il quale in base ad un
vecchio modo di fare politica si cerca ancora di mantenere il
potere in mano a pochi, alla Giunta regionale, al Presidente e di
sottrarlo al Consiglio, ecco che questo emendamento che avete
presentato non è nulla di speciale, è un atto dovuto, è un atto
semplicemente dovuto. Quindi questo è l'epilogo di un film che è
iniziato a luglio di quest'anno e che secondo noi sta
effettivamente giungendo al termine.
Una fase si sta esaurendo - dovete prenderne coscienza - e il
fatto che alla vigilia di Natale siamo qui a discutere di una
questione, quando semplicemente potevamo risolvere tutto una
settimana fa o dieci giorni prima; il fatto che ieri in
commissione... - le commissioni che voi convocate poi vanno deserte
- la dice veramente lunga sulla situazione in cui siamo. Quindi il
fatto che siamo a Natale non ci impone di essere più buoni, ma ci
impone di essere semplicemente più sinceri! E vi invitiamo a fare
una riflessione. Riflettete in queste feste perché il prossimo
anno, ovviamente, l'opposizione che finora - diciamo - si è difesa,
sarà un'opposizione che andrà a piantare il coltello nelle piaghe
che finora non sono state aperte! Questo è un motivo di
riflessione: speriamo che queste feste vi portino consiglio, perché
dal prossimo anno la situazione, soprattutto per quanto riguarda il
Movimento 5 Stelle, cambierà. Per noi sarà l'inizio di una
guerra!
Presidente -
Grazie, altri? Non ci sono altre richieste
di intervento? Colleghi? Possiamo chiudere la discussione generale?
La discussione generale è chiusa.
Per la replica la parola all'Assessore Baccega.
Baccega (SA) -
Grazie Presidente.
Io credo che sia doveroso, in questo mio intervento di replica,
chiarire meglio alcuni aspetti e sottolinearne altri che hanno
sicuramente importanza rispetto agli interventi che si sono
succeduti questa mattina. Partirei dalla questione dell'iter che ci
ha portati quest'oggi in Consiglio regionale. È un atto dovuto?
Certo che è un atto dovuto. Perché è un atto dovuto? Perché le
manovre che si sono succedute rispetto al bilancio, alla posizione
del bilancio 2013, sono manovre dello Stato che sono intervenute
dopo l'approvazione del bilancio da parte di questo Consiglio
regionale. Il fatto che siamo qui, oggi 24 dicembre, lo accerta con
chiarezza.
In realtà noi abbiamo ricevuto un fax dal ministero il 25
novembre che individuava - lo avete letto tutti, perché lo abbiamo
distribuito in Commissione - una cifra totale: 197 milioni che
doveva essere l'importo che veniva trattenuto alla Regione autonoma
Valle d'Aosta, perché voi sapete che queste somme vengono
trattenute e quindi in bilancio dovevano essere accantonate.
L'Amministrazione, il Consiglio regionale aveva già trattenuto 110
milioni in una prima fase, in assestamento ne aveva accantonati
altri 19, ora ci troviamo ad accantonare gli ultimi 68 milioni. È
un fatto importante, un fatto significativo.
In realtà quel fax non andava ad individuare qual era l'oggetto
delle trattenute:
spending review
, spending review della
sanità, legge di stabilità... Questo è stato un atteggiamento che
gli uffici hanno voluto concordare, addirittura telefonicamente,
per che cosa? Per andare nella direzione che è tanto richiesta da
questo Consiglio: quel cambiare marcia, quel voler dare risposte
immediate. Ed ecco che, nell'ambito del Consiglio regionale di
approvazione del bilancio, ci siamo confrontati con il Presidente
della Commissione La Torre, chiedendo appunto la convocazione della
commissione in quel lunedì in cui era stata convocata. La volontà
era quella di andare nella direzione di accelerare le operazioni,
per evitare di andare incontro a problematiche di bilancio.
Credo che dal punto di vista delle suggestioni che si sono
succedute il fatto chiave che è venuto fuori, anche dagli
interventi di tutti voi, è che questo rapporto con lo Stato è un
rapporto difficile: lo abbiamo detto in occasione dell'approvazione
del bilancio di previsione 2014. Non abbiamo ancora concluso
l'accordo sul Patto di stabilità, però abbiamo avuto certezza che
nei primi giorni di gennaio ci sarà un confronto tra la Regione
autonoma Valle d'Aosta e il ministero, per poter andare a definire
un patto che auspichiamo sia per il 2013 e per il 2014, perché in
questa logica ci darebbe certezza di risorse, altrimenti saremmo
destinati a lavorare anche per il 2014 in un clima di incertezza
rispetto a questo provvedimento.
Un patto che, come ben sapete, penalizza questa Regione. Noi per
il 2013 siamo soggetti a un 9,20 percento, nel 2012 era un 6,28
(attraverso i dati SIOPE), quando in realtà la nostra percentuale
si attesterebbe intorno al 3 percento. Quindi siamo in una fase di
grandi incertezze, ma sappiamo che andremo a definire questi
percorsi. La cosa grave e pesante è proprio che noi abbiamo 68
milioni da accantonare, ma - per andare a correggere alcune
suggestioni che sono state evidenziate da parte di alcuni colleghi
- sono 68 milioni che non vengono tolti alle strutture, perché
facevano parte di quell'importo che nel bilancio di gestione si
erano accantonate come risorse in appannaggio della Giunta, che a
mano a mano che servivano potevano essere utilizzate. Ecco perché
non va assolutamente a intaccare le problematiche del bilancio
attuale.
Io voglio ancora sottolineare, per quanto riguarda la finanza
locale, che mi sembra sia giusto che questi 68 milioni non fossero
assegnati alle UPB in quanto non erano importi di finanza locale.
Vado a citare alcuni importi andando ad individuare quei due
milioni di cui si parlava, collega Gerandin, rispetto al suo
intervento: 280 mila euro sono spese per l'implementazione di dati
cartografici alfanumerici relativi, eccetera; altri 1 milione 150
mila sono spese per l'adeguamento e la realizzazione di opere
minori di pubblica utilità degli enti locali; 70 mila euro
contributi agli enti locali per l'installazione nell'esercizio di
stazioni radio elettriche e di strutture di radiocomunicazione; 500
mila euro fondo di riserva per la riassegnazione in bilancio di
resi differenti. Tutte somme allocate alla finanza locale, ma che
in realtà in questo momento non sarebbero state spese e sarebbero
andate in avanzo. Quindi, in una fase in cui la ricerca delle
risorse è, direi, fondamentale, in un momento in cui di risorse ce
ne sono poche, era giusto andare a recepire questi fondi per
poterli rendere immediatamente spendibili appunto ai Comuni, agli
Enti locali. Questo per maggiore chiarezza.
Devo dire che il dibattito si è sviluppato in modo molto
corretto - forse è il clima natalizio che determina questo -
finalmente in modo corretto. Però quello che mi preme sottolineare
e che credo sia giusto venga ripreso fortemente dagli organi di
informazione è che siamo ancora una volta il salvadanaio del
Governo per quanto riguarda le risorse da recepire nelle Regioni a
statuto speciale. È un percorso che vogliamo fortemente cambiare,
che vogliamo modificare: c'è chi dice che bisogna essere più duri,
noi riteniamo che questa forma di mediazione in questo momento
possa essere efficace e portare a casa dei risultati. Lo vedremo!
Faremo di tutto comunque per far sì che questa nostra Regione possa
continuare ad avere le prerogative di Regione a statuto speciale
con tutte le caratteristiche da sempre a lei assegnate. Grazie.
Si dà atto che alle ore 11,01 assume la presidenza il
Vicepresidente Lanièce.
Lanièce (Presidente) -
Grazie Assessore. Passiamo
all'articolato. C'è qualcuno che vuole prendere la parola per
dichiarazione di voto? La parola al Presidente Rollandin.
Rollandin (UV) -
Oui, merci Président.
Je crois que les interventions des Collègues, profitant de
l'objet qui est à l'attention du Conseil, ont mis l'accent sur les
rapports, comme c'était évident, entre notre Région, les Régions à
Statut spécial et le Gouvernement - ou mieux: le centre, si nous
voulons dire - sur ce qui est l'apport concernant les possibilités
de voir reconnue l'autonomie dans la forme la plus essentielle,
c'est-à-dire la question budgétaire et surtout les recettes de la
part de l'État.
Je crois que dans ce sens il y a du bien fondé à dire que les
rapports sont difficiles, que les rapports, au moment où on a signé
des accords spécifiques, devraient être maintenus, reconnus et
surtout ne devraient pas être par la suite, en quelques sortes,
réduits en partie, en conséquence de lois ordinaires qui vont à
interférer et réduire les pourcentages des recettes qui nous sont
reconnues.
Credo che oggi noi abbiamo due aspetti sostanziali da
riconoscere. I fondi che la Regione ha a disposizione,
sostanzialmente, sono attraverso il riparto fiscale e i fondi
europei nel modo che conosciamo. Questi sono i due canali di
alimentazione dei fondi e di quello che è il bilancio regionale.
Per quanto riguarda i fondi europei ne abbiamo già parlato, non
oggi, ma l'abbiamo ripreso puntualmente perché nella discussione di
pochi giorni fa, vi è stato un approfondimento. Voglio solo
ricordare che anche il contesto della Macroregione (un sistema per
trovare una centralità come montagna e come sviluppo di quella che
è la nostra politica) ha fatto dei passi avanti, perché il 20
dicembre scorso a Bruxelles - voglio solo sottolinearlo in questa
occasione - è stato accettato il progetto di macro regione da parte
dell'Unione europea e quindi l'iter troverà il suo percorso come
detto in precedenza.
Venendo a quello che è il discorso dei rapporti con Roma, io
voglio sottolineare due aspetti. Noi abbiamo firmato l'accordo con
il Ministro Calderoli, che aveva i suoi studi in San Lorenzo in
Lucina e lì abbiamo firmato l'accordo. Poi se qualcuno vuole
chiamarlo in modo diverso non mi preoccupa, ma è solo per mettere
le cose a posto da un punto di vista di quelle che sono le
localizzazioni, che sono invece care a qualcun altro in termini
diversi - solo perché la gente capisca - perché non sono due
accordi diversi: è un unico accordo che abbiamo firmato per il
Riparto fiscale. E nel Riparto fiscale siamo pronti a fare il
confronto con quello che sono gli accordi di Milano, che sono stati
firmati prima e che danno delle risposte assolutamente diverse,
minori rispetto al nostro. Quando si vuole fare il confronto siamo
disponibilissimi! Non credo che sia oggi ad approfondire, ma siamo
disponibilissimi.
Su quello che è il riparto che viene oggi descritto in modo
particolare dicendo: "ma Bolzano ha avuto 750 milioni.... Noi ne
abbiamo avuti...". Purtroppo con il riparto, con la tabella SIOPE -
voglio specificare per chi con questa tabella non ha dimestichezza,
come abbiamo dovuto purtroppo averla noi nel momento in cui questa
tabella SIOPE, che dovrebbe essere un dato ufficiale, con dei dati
ufficiali, è stata modificata prima dal ministero... - le
percentuali che sono state applicate alla Valle d'Aosta non sono
quelle della tabella ufficiale SIOPE. Primo punto. Secondo: i dati
che affluivano a questa tabella per i consumi intermedi, per alcune
Regioni e in particolare per il Trentino, sono assolutamente più
bassi e quindi falsati, per il fatto che questi servizi sono stati
esternalizzati e non considerati. Per cui il Trentino paga molto di
meno e la compensazione l'abbiamo dovuta pagare noi! E quindi i 155
milioni, invece dei 35 dell'anno scorso, che hanno fatto questa
differenza! Perché è qui che bisogna capire: non è perché gli altri
sono stati bravi! Perché è stata falsata una tabella, che è un
riferimento puntale, che noi abbiamo impugnato perché è una tabella
non corretta! Però qui non si tratta di essere più bravo o meno
bravo, perché se si falsano i dati, voi capite che la conseguenza è
questa: i 155 rispetto ai 35 dell'anno precedente, che comportano
la differenza per cui oggi dobbiamo intervenire! Questa è la
sostanza del problema su cui noi ci siamo confrontati e ci
confrontiamo oggi!
Per il resto, l'aspetto che ricordava Bertin, che è corretto, è
che la legge sul Federalismo si è svuotata! Noi aspettiamo ancora
gli incontri bilaterali che dovrebbero chiudere i vari passaggi e
non il fatto di essere amico e non amico di tizio o di caio! Lì
erano degli accordi, degli incontri che dovevano rendere conto di
quelli che erano i dati ufficiali, confrontati e visti in parallelo
con le altre Regioni. Cosa che non è successa! L'accordo
bilaterale, ai sensi dell'articolo 27 della 42, la legge sul
Federalismo, non vi è stato: da marzo aspettiamo ancora che siano
riconvocati gli incontri. Questa è la vera situazione, difficile,
che ci porta a queste sconsiderate riunioni e riproposte di
ulteriori tagli di ulteriori riserve, di messa a disposizione di
fondi che stiamo facendo oggi, non perché come Valle noi abbiamo
avuto un riparto peggiore: quello di cui stiamo parlando oggi, con
il riparto non c'entra nulla! C'entra...
(interruzione di un Consigliere, fuori microfono)
...eh beh! Abbiamo parlato di riparto, hai fatto tutta una
spiegazione per dire: "ma lì sono stati più bravi nel riparto"!
Siamo disponibili a verificare, ma quello di cui parliamo oggi sono
tutti i tagli - perché la gente capisca - tutti i tagli che sono
venuti al di là e al di fuori del riparto che doveva essere
tombale. Tombale voleva dire che non potevano più toccare il
riparto! Questa è la vera fregatura! Ce la stanno portando avanti
con il sistema che lo Stato e il Governo dice che è a livello
europeo che viene imposto, con la conseguenza che devono
distribuire tra Regioni a statuto ordinario e Regioni a statuto
speciale. La percentuale di riparto delle Regioni a statuto
speciale rispetto alle ordinarie è molto più alto, ed è un
nonsenso! Arriviamo al punto che la Regione Valle d'Aosta, che non
prende i fondi per la sanità, contribuisce a risanare la sanità
nazionale! E tutti gli altri riferimenti. Per quanto riguarda
l'emendamento del 2 percento non è andato a buon fine per la logica
sollevazione delle altre Regioni: chiaramente, se si riportava al 2
percento - che poteva avere una logica - dovevano abbassare le
entrate o ridurre i tagli alle altre Regioni e quindi questo
emendamento non è stato adesso riproposto, o almeno è stato
tagliato per le ragioni che vengo a dire.
Quindi si tratta oggi di andare, purtroppo,
ob torto
collo
. E nelle premesse della legge è detto che ci sono tutti i
ricorsi in atto, però i ricorsi come sapete hanno dei tempi lunghi!
Ecco perché oggi noi comunque dobbiamo adeguarci, perché siamo
obbligati a tenere conto - siamo alla fine dell'anno - dobbiamo
tenere conto di quelle che sono queste misure!
Sul resto, sul Federalismo che si è svuotato, è una triste
considerazione, perché su questo si era impostato tutto il
ragionamento anche dei fondi - voglio ricordalo - dell'accordo
nostro come dell'accordo di Milano delle altre Regioni. C'è un
contributo di tutte le Regioni che viene versato per
l'equiparazione e soprattutto per portare un beneficio alle Regioni
meno sviluppate: dove è andato? Nei fondi dello Stato! Nei fondi
ordinari dello Stato! Quindi questo è un altro assurdo di quello
che è il contributo che noi diamo progressivamente.
Per quanto riguarda il rapporto con i Comuni, voglio ricordare
al collega Gerandin che ha vissuto questo passaggio dall'altra
parte del tavolo, nel senso che è cominciato questo passaggio
quando l'IRPEF improvvisamente - o, diciamo, per fortuna! - ha
avuto un'impennata: dopo la somma di 196 milioni di euro siamo
passati a 216, 220, poi 232 che è quella attuale. Ora, in quel
momento si è fatto il discorso e lo avevamo fatto in
quell'assemblea, di trovare una soluzione che permettesse di non
modificare la legge, tenendo conto che l'IRPEF, come poi si è
dimostrato ha un andamento altalenante, purtroppo. E non è che
cresce sempre, anzi dall'anno prossimo, come sappiamo, si ridurrà.
In quell'ottica avevamo detto: dai 196 che erano allora, invece di
sottrarre o di ridurre, passando dal 95 al 90 o all'89 o quello che
era, manteniamo il 95, ma "carichiamo" delle spese, cioè imputiamo
delle spese che prima erano di riferimento del bilancio regionale
nell'ambito della finanza locale, perché hanno un'attinenza. Perché
comunque, il discorso delle comunità che sono il discorso degli
anziani, il discorso di una serie di opere che vengono fatte nei
comuni per quelle che sono le piccole manutenzioni e così via,
chiaramente questo veniva in qualche modo imputato su quella che è
la finanza locale ed è quello che è avvenuto ed è avvenuto anche
quest'anno.
Quindi non ci sono stati dei
vulnus
particolari...
(interruzione di un Consigliere, fuori microfono)
...non era un obbligo! Questa è stata una scelta! Perché sennò
bisognava modificare la legge. Ora, nell'ambito di quelli che sono
i due milioni, è già stato spiegato che cosa è avvenuto: erano
fondi che sennò erano fermi in parte con quelle voci, in parte
andavano a residuo perché non erano impegnati, pur essendo imputati
sulla finanza locale, questo l'abbiamo detto! Però erano fondi che
andavano a residuo. Ora questi due milioni, come ha detto
correttamente, erano un impegno che si era preso e che dovevano
essere dati per il 2013 - per il 2014 li abbiamo già previsti - per
rientrare nella normalità come prevede la norma. Quindi noi
riteniamo che questo passaggio, questo provvedimento va sicuramente
nella logica che noi condanniamo, quella di mettere a disposizione
dello Stato dei fondi che noi avevamo inserito nel bilancio del
2013. Ed è la ragione per cui continuamente noi siamo costretti ad
avere un atteggiamento prudente nei confronti dei bilanci, come
vengono approvati, perché malauguratamente non sappiamo quali sono
le somme che poi di volta in volta sono il risultato di manovre, di
ulteriori tagli che a livello nazionale vengono imposti! Credo che
questo sia un modo di agire assolutamente scorretto e credo che
sotto questo aspetto non possiamo - ricordo anche l'intervento che
ha fatto il collega Perron su questo tema - credo che a livello
dell'autonomia noi riteniamo che abbiamo idea che tutti assieme
possiamo fare un percorso sicuramente molto utile e molto
vantaggioso, se ci capiamo su quelli che sono i fondamenti del
rapporto dell'autonomia con il livello nazionale, che deve essere
di rispetto dei patti firmati e della garanzia che quei patti sono
effettivamente tali e non possono essere bypassati ogni volta che
il Governo si trova in difficoltà! Questo è l'atteggiamento che noi
riteniamo sia e si debba mantenere per dare all'Autonomia la sua
forza che, come sappiamo, parte e comincia sicuramente anche
dall'autonomia finanziaria, che è la base per il suo sviluppo. Le
altre parti le abbiamo già discusse in altre sedi, quindi con
questo credo che questo atto vada nella logica di dover subire
un'ulteriore imposizione da parte dello Stato. Grazie.
Si dà atto che alle ore 11,05 riassume la presidenza il
Presidente Emily Rini.
Rini (Presidente) -
Ci sono altre richieste d'intervento
per dichiarazione di voto? Colleghi? Non ci sono richieste?
La parola al collega Gerandin.
Gerandin (UVP) -
Merci Madame la Présidente.
Solo per dichiarazione di voto, ma prima di intervenire su
quello che sarà la nostra posizione, solo due brevi passaggi. Il
primo è legato a quanto ci ha riferito l'Assessore Baccega, nel
senso che oramai è percepito da tutti che la Valle d'Aosta,
l'autonomia speciale, ma soprattutto la Valle d'Aosta sia un po' il
salvadanaio del Governo: su questo non c'è ombra di dubbio. Ma la
nostra opinione è che non facciamo molto perché ciò non succeda,
nel senso che effettivamente la posizione di cui lei ha parlato,
quella di mediazione, non so fino a quando e che frutti ci abbia
portato. Quando siamo riusciti a portare a casa qualcosa è perché
la Corte costituzionale ci ha dato ragione, perché sennò sui famosi
incontri fatti, non so...! Poi non mi interesso molto se a Palazzo
Grazioli o in altre parti, ma m'interessa di più l'attività che
fanno i nostri parlamentari, l'attività del Governo o chi comunque
lo rappresenta, chi comunque scende a Roma.
Dispiace citare sempre le solite cose, ma in un momento in cui,
ad esempio, l'agricoltura da noi ne esce fuori con le ossa rotte,
sempre per tornare al discorso di Trento, l'Assessore
all'agricoltura di Trento sigla un accordo da 20 milioni con lo
Stato! Non so: probabilmente - parlo anche a lei, Assessore
Testolin - non sarebbe mica male che magari scendesse a Roma,
perché in questo momento ci sono altri personaggi o pochi
personaggi romani che sono conosciuti. Invece di delegare sempre il
Presidente, magari scenda a Roma anche lei, Assessore, provi a
portare a casa: non saranno 20, ma sarà comunque qualcosa per
quest'agricoltura che ne esce fuori con le ossa rotte.
Questa opera di mediazione non so fino a quando e cosa porterà.
Ho la vaga sensazione che veramente contiamo poco e che, comunque
al di là di tutto, sia diventato un po' più di uno spot quello di
pescare nelle risorse della Regione! Mi aspettavo magari - e torno
a quando è successo l'incontro con la Presidente Boldrini - un
passaggio istituzionale, dicendo che noi eravamo stufi! Stufi come
Regione di essere presi come salvadanaio per lo Stato e per il
Governo. Non c'è stato: abbiamo parlato di altri temi che
probabilmente erano più interessanti per la Valle d'Aosta, tipo
l'accoglienza, l'immigrazione, che sono comunque un problema, per
la carità! In questo momento però forse ci sono altre realtà in
Valle d'Aosta che sono più penalizzate.
Presidente lei ci ha detto che è importante che lo Stato
mantenga gli impegni: su questo noi siamo assolutamente d'accordo.
Il primo che non mantiene l'impegno è lo Stato e su questo non c'è
ombra di dubbio! Ma io le chiedo, Presidente, che lei faccia la
stessa cosa anche con gli Enti locali, perché lei mi cita che c'è
stato un'intesa nel non diminuire il 95 percento dell'IRPEF, non
toccare il senso della legge. È vero! È verissimo! Però da allora
in avanti - e lo ricordo - da allora in avanti, rispetto all'IRPEF
di allora, c'è stato un massacro per gli Enti locali: siamo tornati
indietro di 18 anni! Quello che trasferiamo senza vincolo e per le
leggi di settore storiche, al 98! Al 98! Questa è la verità!
Scusate... 96, non 98. Questa è l'amara verità! Si può mantenere
una legge, ma tornare indietro di 18 anni nei trasferimenti non è
accettabile! Io le ho lanciato una sfida: metà delle risorse che
recuperate datele in conto investimento agli Enti locali, facciamo
ripartire le piccole imprese, gli artigiani. Vedremo se avrete il
coraggio e la volontà di intervenire in questo senso.
Sui 2 milioni: per favore, Assessore! Sinceramente: li avete
pescati da finanza locale! Se voi volevate, ad ottobre quando
avevate l'assestamento di cui lei parla, nella variazione che
facevate potevate destinarli tranquillamente agli enti locali. I 2
milioni dovevano essere presi dalle casse della Regione, perché
questo era l'impegno che è nella delibera di Giunta e nella
comunicazione che avete dato agli Enti locali. Per cui gli Enti
locali in questo momento devono fare di necessità virtù e dire
'meno male che sono arrivati', ma sono 2 milioni che avete preso
dalla loro tasca! Da finanza locale! Quello che mi ha letto lei,
l'elenco, sono tutte leggi di finanza locale: non avete fatto
nulla! Avete distribuito delle risorse che già c'erano! Non
andavano in avanzo, perché se voi ad ottobre facevate una
riassegnazione di fondi... Perché, le ricordo Assessore - forse lei
non c'era, anzi sicuramente non c'era - che l'avanzo
dell'amministrazione era uso ridistribuirlo agli Enti locali! Vi
siete dimenticati di questo! Vi siete dimenticati questo
passaggio!
Solo per concludere: noi capiamo e siamo coscienti che questo è
un atto dovuto, e non c'è ombra di dubbio, perché 68 milioni sono
un atto dovuto. Non condividiamo il metodo, nel senso che voi di
queste necessità lo sapevate già a priori, quando avete fatto
l'accantonamento, probabilmente non sapevate alla virgola quant'era
l'importo, ma questo lo sapevate. Per cui tenuto conto che non
condividiamo il percorso, pur essendo un atto dovuto noi voteremo
contro.
Président -
Merci. La parole au collègue Chatrian.
Chatrian (ALPE) -
Grazie Presidente.
Come dicevo poc'anzi nell'intervento che ho fatto, è un atto
impattante, un atto capitale, un atto obbligatorio. Siamo consci di
tutto questo, tant'è vero che abbiamo seguito per filo e per segno
questo atto nelle sedi opportune, in II Commissione, portando il
nostro contributo e cercando di dare una mano a questa maggioranza
anche in Commissione, perché le
défaillances
in Commissione
ormai sono all'ordine del giorno. Detto questo noi non potremo e
non voteremo questo disegno di legge. Chiederei sinceramente al
Presidente La Torre, a seguito delle affermazioni del Presidente
Rollandin, se ci fosse la possibilità di avere al più presto,
calendarizzando più che l'incontro i lavori, un raffronto
dettagliato, serio, semplice e leggibile per confrontare e
raffrontare dal 2008 ad oggi la Provincia di Trento, la Provincia
di Bolzano e la Regione autonoma Valle d'Aosta, il percorso a
seguito dei due filoni, come diceva il Presidente Rollandin. Il
primo filone: il riparto, questo riparto. L'altro: gli accordi, a
seguito dell'accordo di Milano del 2009 e l'accordo romano
valdostano del 2010, che dovevano...
(interruzione di un Consigliere, fuori microfono)
...sì, lo so: sono due accordi diversi. Sono la stessa cosa, ma
sono diversi. E i risultati, Presidente Rollandin, saranno diversi
e saranno i numeri a dire che il loro risultato sarà migliore del
nostro! Ma grazie per l'invito che ci fa, noi non abbiamo letto le
tabelle, Presidente Rollandin, abbiamo sentito direttamente gli
Assessori provinciali facendoci dettagliare bene il percorso dal
2008 al 2014, quindi il ragionamento che abbiamo fatto va a seguito
non di lettura delle tabelle, ma a seguito di dati e conti nero su
bianco! Comunque grazie per l'invito: noi saremo presenti a portare
il nostro contributo per raffrontare e confrontare cosa hanno
fatto, come l'hanno fatto e quali sono le risposte che hanno dato
all'interno della propria Regione, delle proprie Province e
all'interno della Regione autonoma Valle d'Aosta.
Chiediamo allo Stato, con questo disegno di legge, di mantenere
gli impegni e in questi cinque anni tutti gli impegni sono stati
invece non mantenuti per quanto riguarda il rapporto tra
Amministrazione regionale, Regione e Enti locali. Il gruppo ALPE da
diversi anni ha messo in evidenza questa scelta, a nostro avviso
inopportuna, ha messo in evidenza questo cambiamento di rotta, ha
messo in evidenza che avete deciso di rendere i nostri Comuni delle
semplici pro loco e riaprire, purtroppo, i rubinetti eventualmente
al martedì mattina al secondo piano o in altri piani. Ecco: noi non
ci stiamo! Se vogliamo chiedere allo Stato di mantenere i propri
impegni dobbiamo essere capaci, consci e soprattutto avere la
volontà dal punto di vista politico di mantenere gli impegni con i
nostri Comuni.
La posizione del gruppo ALPE su questo disegno di legge sarà un
voto negativo, un voto contrario e faccio un'ultima riflessione:
queste risorse che oggi con questo disegno di legge si vanno ad
accantonare, questi ulteriori 68 milioni di euro, immagino che il
Governo regionale conosceva già, non alla virgola, ma aveva già
contezza di queste risorse da diversi mesi. Non sarebbe stato male
magari affrontare questo tema diversi mesi fa in Commissione o in
questo Consiglio, sempre per ribadire il concetto principale che
cerchiamo tutti insieme - questo è un rilancio che faccio ai
colleghi della maggioranza, ai colleghi Consiglieri - per ridare di
nuovo dignità a questo Consiglio. Queste informazioni arrivino
prima in Consiglio e in Commissione e non a babbo morto, come oggi
ci accingiamo a chiudere questo disegno di legge. Grazie.
Président -
La parole au collègue Donzel.
Donzel (PD-SIN.VDA) -
Grazie Presidente.
Al di là della sostanza, il percorso che ci ha condotto qui è,
come hanno detto i colleghi, molto ambiguo e soprattutto anche
nelle dichiarazioni finali del Presidente noi cogliamo l'ambiguità
con cui viene condotta la politica della Regione autonoma Valle
d'Aosta. Tutti i governi che si sono susseguiti negli ultimi anni,
salvo rare eccezioni per rappresentanti eletti nell'area del
centrosinistra in Valle d'Aosta, hanno visto il voto favorevole di
fiducia a questi governi. E la trattativa che è stata condotta,
sebbene poi l'atto formale oggi scopriamo che è stato siglato in
uno dei quartieri più chic di Roma... Questo dà splendore e lustro
all'accordo: non sarà al Grazioli... Lei ci ha riferito: "siamo
andati almeno a firmare in un quartiere
in
di Roma", la sede
era quella... No, ma ci mancherebbe! Era una battuta! Al di là
della sede "in", questo ci riporta il fatto che questo nostro
atteggiamento di voci alzate, di appelli, di grida lanciate qui in
Valle d'Aosta - io lo dico sempre - nei nostri bar, nei nostri
luoghi d'incontro, non si traduce poi in analoghi comportamenti a
Roma. Anzi, a Roma c'è un atteggiamento molto più disponibile a
trattative e quant'altro: alcune buone, alcune meno buone, altre
assolutamente negative.
Ci sono gli atti del Consiglio regionale che possono dimostrare
come avevamo individuato nell'accordo, al di là della pressione che
c'era sull'accordo... era un atto dovuto e bisognava stipulare un
accordo. Noi non avevamo detto: 'se fossimo stati noi a trattare
avremmo fatto meglio!' Io parlo per il PD. Non abbiamo mai detto
quello: abbiamo detto che questo sarebbe stato un accordo molto
pesante per la Valle d'Aosta e bisognava fare delle scelte molto
pesanti per tempo. Naturalmente le elezioni e quant'altro hanno
impedito di dire proprio la verità ai valdostani, si è continuato a
dire che era tutto bello, che era ottimo, che andava tutto bene e i
risultati sono sotto gli occhi di tutti!
Noi abbiamo un problema più grande rispetto a Trento e Bolzano,
che è di fondo: noi abbiamo una spesa corrente che è molto più
alta. Le responsabilità non andiamo a vederle, ma la spesa corrente
è molto alta in Valle d'Aosta e, per la struttura della nostra
economia che è molto legata all'aspetto pubblico, i tagli piccoli,
medi, grandi che fa lo Stato sono devastanti per le possibilità che
noi abbiamo di rimetterci in pista, di rimetterci in corsa. O
questa cosa la spieghiamo bene ai valdostani, invece di inneggiare:
"ah, che bello! Sono finiti i contributi a fondo perduto"! e tutti
sono contenti! Andremo a vedere tra qualche anno le ricadute
sull'evasione, sul lavoro in nero rispetto a queste cose qui! E gli
stessi che qui inneggiavano in quest'aula "evviva! Basta i
contributi a fondo perso!", ci diranno "eh, ma dov'è il riparto
fiscale dei dieci decimi, se nessuno dichiara più niente?". Perché
con i meccanismi del contributo a fondo perso c'erano dei limiti,
ma c'era anche il vantaggio che tutto era rendicontato, tassato, e
quando uno ha i dieci decimi le tasse vengono qui, in Regione!
Invece noi ci stiamo di nuovo, allegramente, a suon di slogan,
raccontando la favola che sarà tutto più bello domani. No! Non sarà
così! Dobbiamo renderci conto che questi provvedimenti sono
gravissimi e non vanno affrontati con la logica ideologica,
semplicistica del "Regione contro Stato".
In tutta l'Italia c'è un dibattito sul rapporto fra Enti locali
e Centro. La posizione di neo-centralismo del Governo Monti va
battuta, ma non soltanto per la Valle d'Aosta: va battuta
nell'interesse generale! Se noi siamo dei federalisti e crediamo
nel federalismo come strumento di miglior governo della società -
io lo penso profondamente - è una battaglia che va fatta insieme a
tante altre realtà! Altrimenti usciremo perdenti, schiacciati da
questa logica che davvero è penalizzante, la logica che trasmette
automaticamente tagli europei, tagli nazionali scaricati su enti
locali. Quindi ci vuole, secondo me, un altro approccio culturale
anche nell'affrontare questi tagli, questo approccio culturale che
io ancora non vedo nella maggioranza, ma che auspico che i tempi
difficili che viviamo ci porteranno tutti a fare al più presto!
Presidente -
Grazie. Altri? Non ci sono altre richieste?
La parola al collega Perron.
Perron (UV) -
Presidente, grazie.
Per riconfermare il voto favorevole del nostro gruppo e non per
rovinare un clima natalizio nel quale siamo tutti buoni, ma per
mettere un po' anche al giusto posto un atteggiamento che riguarda
gli esponenti della maggioranza. Perché io non accetto il tono
grave con il quale si denunciano certi comportamenti che ci
riguardano. Ieri è stata convocata una Commissione e uno dei nostri
colleghi era assente, era a Roma per impegni: per un disguido, del
quale ci siamo assunti e ci assumiamo la responsabilità, non
abbiamo potuto sostituire fisicamente il componente assente. Ma ciò
detto, non accettiamo e non accetto rimproveri che sono stati usati
più volte da parte di chi abbandona le sedute delle commissioni!
Perché il dovere di far parte della commissione riguarda esponenti
della maggioranza come riguarda esponenti dell'opposizione. Le
commissioni funzionano perché tutti i membri del Consiglio ne fanno
parte!
Entrando nel merito, ieri la presidenza della Commissione era
garantita dalla Vicepresidente Péaquin e se i colleghi della
minoranza non abbandonavano la commissione, la commissione poteva
tranquillamente esprimersi. E sempre entrando nel merito - visto
che era un atto fondamentale per gli Enti locali - se era un atto
fondamentale per gli Enti locali, la Commissione poteva esprimere
parere! La Commissione non ha espresso parere, perché una parte ha
abbandonato la seduta della commissione, rendendola deserta! Tutto
lì! Quindi io non accetto rimproveri di superficialità, di
deplorazione sui nostri colleghi, quando semplicemente, per un
disguido del quale ci siamo assunti la responsabilità, uno dei
nostri membri era assente! In aggiunta io credo che potevate
tranquillamente prendervi politicamente il merito di aver approvato
questo atto, se era così fondamentale per gli Enti locali, invece
questo non è avvenuto! Quindi da questo punto di vista, pur
assumendoci le responsabilità fino in fondo di quelli che sono gli
atteggiamenti della maggioranza in commissione, non prendiamo
lezioni da nessuno!
Presidente -
La parola, per dichiarazione di voto, al
collega Vicepresidente Rosset.
Rosset (UVP) -
Per fatto personale, come componente della
Commissione, e non per dichiarazione di voto che è già stata fatta.
Ora, giustificare l'ingiustificabile credo... Collega Perron!
Accusare l'opposizione di abbandono quando dopo mezz'ora, o 22
minuti come meglio crede, i componenti della maggioranza non ci
sono, lei può dire tutto quello che vuole! Tutto quello che
vuole!
(interruzione di un Consigliere, fuori microfono)
Lei può dire tutto quello che vuole, ma non può dire che manca
da parte della minoranza il senso di responsabilità! Noi c'eravamo,
ci siamo sempre stati! Abbiamo aspettato! Ora se questo aspettare
viene considerato un atto di poca responsabilità... beh, Signori
miei! Io non ho accusato chi non c'era, giustificato, perché aveva
impegni, ma io manco nel senso di responsabilità in chi doveva
esserci a sostituire! Non è un problema nostro, è un problema
vostro! Ma che lei venga qui a fare un "pistolotto" alla minoranza
per una mancanza di responsabilità, eh beh! Se permette, Perron, io
non lo accetto! Non lo accetto, perché il sottoscritto può dire
tutto quello che vuole ma non della giusta attenzione! E poi sulle
dichiarazioni, se lei crede di poter giustificare un fatto di
superficialità con un atto di accusa, ah beh! Io lascio alla
popolazione, agli enti locali valutare! Chi c'era, era lì e chi non
c'era se ne assuma la responsabilità! Ma che lei voglia
giustificare, se permette mi sembra un po' esagerato anche sotto
Natale! Grazie.
Presidente
- Collega Chatrian, per fatto personale?
Chatrian (ALPE) -
Sì, grazie Presidente.
Non ho voluto assolutamente, oggi, affrontare la brutta pagina
che di nuovo, per l'ennesima volta, questa maggioranza ha scritto
ieri mattina in Commissione consiliare. Rimango basito dalle
dichiarazioni del collega! I miei genitori mi hanno sempre
insegnato che se uno non è presente, se uno non c'è
y
è
miou ita quei
, è meglio stare zitti. Ieri mattina in
Commissione consiliare, responsabilmente, non abbiamo fatto nulla
di anormale, abbiamo fatto solo semplicemente il nostro dovere:
eravamo presenti sei Consiglieri regionali di minoranza, sei! Tre
della II Commissione, più altri tre che sono venuti perché
interessati all'atto amministrativo. E questa maggioranza,
Presidente Rini, non è in grado neanche di garantire il numero
legale per affrontare tre delibere di Giunta!
Forse era l'occasione per non aprire questo dibattito. Abbiamo
un dovere, non ce l'ha detto il dottore. Forse era il momento,
veramente, di non fare altre figuracce, perché mi sembra che le
figuracce in questo periodo si stanno moltiplicando e ogni tanto il
silenzio è veramente, veramente d'oro! Grazie.
Presidente -
La parola al Consigliere Cognetta, per
dichiarazione di voto.
Cognetta (M5S) -
Grazie Presidente.
Come dichiarazione di voto, noi siamo contrari a questo disegno
di legge e lo siamo per due motivi: il primo è relativo alla
politica che viene fatta in questo Consiglio da parte della Giunta.
Non siamo favorevoli a questo disegno di legge, né tantomeno a ciò
che viene fatto a Roma, perché la politica che mette in campo Roma
rispetto all'Italia ci vede in tutte le maniere contrari, di
conseguenza le due cose sono collegate e noi chiaramente votiamo
contro a entrambi.
Una piccola questione rispetto alla Commissione, nella quale io
ero presente ieri. Molto brevemente: noi abbiamo aspettato il tempo
necessario; al contrario di quanto riportano i giornali eravamo
presenti, questo ci tengo a precisarlo! C'è un Regolamento, noi lo
rispettiamo, anzi arriviamo anche prima del momento delle riunioni,
però passato il tempo noi prendiamo e andiamo. Ci dispiace per la
maggioranza che tende poi a ribaltare su di noi i problemi che ha
al suo interno, ma se magari risolvessero i problemi potremmo
lavorare meglio!
Presidente
- Altri in dichiarazione di voto, colleghi? La
parola al collega Bertschy.
Bertschy (UVP)
- Merci Madame la Présidente.
Pour être clair, l'Union Valdôtaine Progressiste travaillera
toujours pour la défense de notre autonomie et l'Union Valdôtaine
Progressiste travaillera toujours pour défendre les intérêts des
valdôtains et du Val d'Aoste. Donc sur ce point, collègue Ego
Perron, vous pouvez rester tranquille. Défendre l'autonomie pour
nous ça veut dire aussi changer la façon de gérer et de la gérer.
Changer la façon de gérer une démocratie qui n'existe plus et
surtout changer la façon de gérer l'administration régionale et
c'est pour ça que depuis le début de cette législature on travaille
pour faire des signalisations ponctuelles et des confrontations que
nous avons imaginé de pouvoir faire avec vous.
Difendere l'autonomia però vuol dire veramente, a questo punto,
metterci d'accordo che con il 31/12/2013 si chiude una prima parte
di legislatura, si comincia a lavorare, come qualche Assessore ha
compreso fare. Perché l'Assessore al turismo, ieri pomeriggio, ha
potuto comprendere dai gruppi di opposizione e i gruppi di
opposizione hanno potuto comprendere dall'Assessore al turismo che
se c'è voglia di confrontarsi sui temi in maniera onesta, sincera,
con i dati alla mano, con la capacità di vedere i valdostani prima
che le sigle delle forze politiche, i gruppi di opposizione ci sono
e sono lì a dare il proprio contributo. Se, invece, dare il proprio
contributo vuol dire semplicemente dire che siamo contro a questa
imposizione dello Stato che, sappiamo da mesi, ci chiede questi
soldi e alcuni di questi sono stati chiesti nell'ultimo periodo; se
non c'è nessun percorso che permette ai gruppi di opposizione di
andare a definire come alloccare nei vari capitoli di bilancio il
taglio che porta ad una somma così importante, Assessore Baccega,
allora non si può chiedere uno sforzo se non c'è una condivisione,
una compartecipazione. La condivisione la possiamo dare nella
misura in cui veniamo messi nella possibilità di poter lavorare a
questi obiettivi.
Quindi saremo sempre a difendere la nostra Regione, sempre a
difendere la nostra autonomia. Speriamo che dall'anno nuovo si
abbia la forza - Assessori, Presidente della Regione - di metterci
in condizione di lavorare in maniera diversa. Se non cambia metodo
di lavoro non potremo essere dei difensori dell'autonomia,
soprattutto perché non potremo difendere neanche la nostra
autonomia, neanche il nostro percorso di riconoscimento sul
territorio ai nostri elettori, a chi ci ha sostenuto, delle cose
che veniamo a fare qua. E il venire a dire che la legge 48 è un
percorso condiviso negli ultimi tre anni, non lo possiamo dire: il
Presidente è ben testimone del fatto che in quell'Assemblea più
volte ho sostenuto che o cambiano le regole o è inutile andare in
deroga alla legge 48. Certo che si può andare in deroga, ma se si
va in deroga per quattro anni di fila la deroga è diventata una
regola!
La regola non l'abbiamo ancora definita: definiamone una nuova,
perché io non riesco a capire come i miei ex colleghi non si
rendano conto che hanno una parte di bilancio che non amministrano,
non decidono, non discutono. Una parte di bilancio dove i dirigenti
della Regione e gli Assessori della Regione fanno le scelte per
loro. Di questa mattina segnalazioni che noi avremmo anche delle
risoluzioni, ma per correttezza di quello che abbiamo oggi
all'ordine del giorno non le abbiamo presentate, ma di questa
mattina segnalazioni che sono su finanza locale capitolo dei
trasporti dove non c'è un Sindaco che sa cosa è successo, non c'è
un amministratore che sa cosa è successo! Allora, che autonomia di
soldi hanno dentro questa finanza locale, per una parte della loro
finanza locale? Riscriviamo questa legge 48! L'ho detto: se il 95
percento non è più possibile concederglielo si deciderà che saranno
di meno, ma è inutile dire che ci sono dei soldi che loro non
amministrano.
Quindi il voto contrario va non a difesa dell'operato della
Regione, anzi! Se prima o poi ci volete coinvolgere in un documento
forte che il Consiglio regionale porta fuori di qua, porta a Roma,
mette in mano a dei Parlamentari che si devono ricordare che hanno
anche diciassette dell'opposizione che li possono magari sostenere,
se prima o poi viene fuori un documento del genere magari saremo in
grado anche di esprimere una forte voce dei trentacinque
Consiglieri che dicono: facciamo un percorso diverso. Ma se il
percorso diverso vuol dire solo arrivare alla fine di cose che
altri discutono, altri decidono e non veniamo messi mai nella
condizione di poter dare i nostro contributo, probabilmente non ci
sarà la possibilità di essere insieme i difensori della nostra
autonomia. Il concetto di sovranità ce l'abbiamo ben chiaro e stato
tranquilli che lo faremo vedere su materie molto concrete per le
tasche dei cittadini, perché abbiamo perso un po' di vista il fatto
che la sovranità vuol dire anche ogni tanto imporsi su chi su di
noi continua a fare delle scelte.
Presidente -
Grazie. Non ci sono altre richieste? Per
dichiarazioni di voto, la parola alla collega Morelli.
Morelli (ALPE) -
Merci Madame la Présidente.
Je regrette que le collègue Perron qui a normalement une grande
sensibilité politique, ait perdu l'occasion pour se taire en
rapport à la convocation de la II
e
Commission de hier
matin, qui a vu l'absence de la majorité. Voyez-vous collègue
Perron, je crois que depuis le début de cette législature, comme
minorité et comme groupe de ALPE, nous avons toujours essayé de
démontrer que notre premier objectif est celui de se rendre utile à
la Vallée d'Aoste. L'exemple est la Commission sur le tourisme qui
a été convoquée pour hier, avant-veille de Noël: nous n'avions pas
d'objectifs strictes, nous n'avions rien à voter avant la fin de
l'année, comme cela c'était le cas pour la II
e
Commission. Nous avons convoqué une Commission sur le tourisme,
hier, une commission qui a duré quatre heures, de deux heures et
demi jusqu'à six heures et demi, avec une présence de la minorité,
avec des membres de la minorité qui étaient présents...
(interruzione di un Consigliere, fuori microfono)
...alors, du groupe de ALPE nous étions présents quatre sur
cinq, je crois que l'UVP était représentée par cinq Conseillers sur
sept, un membre du Movimento Cinque Stelle, un membre du Parti
Démocrate et je répète il n'y avait aucune nécessité stricte qui
nous imposait cette commission. Nous avons voulu aller débattre du
tourisme avec la majorité et avec l'Assesseur au tourisme. Pour
vous dire que notre disponibilité y est toujours!
En revenant au projet de loi en question, malheureusement nous
devons constater que le parcours d'approbation de ce projet de loi
a été caractérisé par deux moments très graves, de notre point de
vue, qui sont la démonstration, encore une foi, de la vision
absolutiste et non transparente de cette majorité. D'abord le
triste épisode de l'avis exprimé par le Conseil des administrations
locales qui n'en était pas un et puis le deuxième point de
l'article 1 que vous allez maintenant abroger, mais qui n'aurait
même pas dû exister! Encore une foi vous voulez dépasser...
Presidente
- Scusate, si fa davvero fatica a seguire la
collega, un attimo di silenzio.
Morelli (ALPE) -
Encore une foi vous voulez dépasser le
Conseil, vous avez voulu ramener au Gouvernement régional
des...
Presidente
- Per cortesia...
Morelli (ALPE) -
Scusate se con il mio intervento
disturbo le discussioni in aula...
Presidente
- Sospendete il tempo alla collega Morelli. Un
po' di silenzio colleghi, per cortesia: lasciate terminare la
collega.
Morelli (ALPE) -
Semplicemente per dire che il nostro
voto è contrario, perché vogliamo ancora una volta sottolineare
come l'atteggiamento di questa maggioranza sia un atteggiamento che
non tiene assolutamente conto di quella che è la disponibilità
della minoranza. Lo ripeto, noi ieri in IV Commissione con
l'Assessore al turismo abbiamo avuto uno scambio aperto e franco su
un argomento importante, che dimostra che da parte nostra c'è la
disponibilità a interagire quando si mettono le carte sul tavolo,
quando le cose sono chiare. Non possiamo invece condividere
l'atteggiamento ancora una volta ambiguo e poco trasparente di
questa maggioranza, che per di più per bocca del Consigliere Perron
viene a stigmatizzare atteggiamenti della minoranza che non
corrispondono assolutamente alla realtà! Ieri mattina nella II
Commissione i membri di minoranza c'erano tutti, ce n'erano
addirittura tre in più: è da parte della maggioranza che è mancata
la presenza.
Veramente! Io mi riallaccerei a quanto ha detto il Consigliere
Ferrero, forse non con i suoi toni cruenti, ma mi auguro che questa
sospensione per le feste porti la maggioranza a ragionare sulla
necessità di atteggiamenti diversi, su metodi diversi, sul rispetto
e l'accoglimento anche delle aperture che la minoranza cerca di
portare avanti.
Presidente -
Grazie collega Morelli. Ha chiesto la parola
il collega Donzel, per fatto personale. Prego.
Donzel (PD-SIN.VDA) -
Grazie Presidente.
Intervengo per fatto personale per chiarire, visto che la gente
ci sta seguendo, che il gruppo Partito Democratico-Sinistra VdA era
presente alla riunione di ieri pomeriggio e il nostro
rappresentante non si è assolutamente assentato durante i lavori
della lunga commissione. Tengo a precisare che, nonostante non
siamo membri della II Commissione, eravamo presenti anche al
mattino e non soltanto come uditori, ma sempre come partecipanti
attivi e tengo a precisare ulteriormente - e lo dico davanti alla
maggioranza, che forse è bene che si faccia un esame di coscienza -
che mai come in questa legislatura le forze di minoranza sono
presenti in numero addirittura aggiuntivo rispetto a quello
obbligatorio previsto dalla rappresentanza obbligatoria. Quindi,
per cortesia, quando volete farvi lo show in Consiglio regionale
per chiudere l'anno in bellezza, vedete di attrezzarvi meglio e di
immaginarvi che non siamo più disponibili a tollerare questa
arroganza e queste affermazioni false in Consiglio regionale. Mai
come in questo momento le Commissioni sono partecipate, tant'è che
addirittura associazioni che sono venute in audizioni hanno detto:
'ma cosa sta succedendo in questo Consiglio regionale? Cosa ci fa
tutta questa gente in Commissione?', proprio perché la minoranza
partecipa in modo attivo e non soltanto in termini di presenza
obbligatoria; tutti siamo interessati a dare risposte ai problemi
che in questo momento stanno attanagliando la Valle d'Aosta. Quindi
è davvero indegno e indecoroso che si faccia riferimento a un
membro di minoranza che si alza, e non so neanche chi è, ma
sicuramente la minoranza era oltre modo rappresentata e sicuramente
il PD-Sinistra-VdA era rappresentato in quelle commissioni. Io
spero che ci sia una volta tanto qualcuno che chiede scusa e che
non ripetiamo le sceneggiate del Sindaco Giordano dove si spara a
zero e non c'è neanche la volontà dopo di dire: forse ho esagerato!
Dite: abbiamo sbagliato, stiamo esagerando, siamo fuori strada!
Presidente
- Grazie. Per dichiarazione di voto, la
collega Certan.
Certan (ALPE)
- Sì, grazie Presidente.
Il membro di minoranza che si è alzato e se ne è andato alle
17,30 di ieri, dopo tre ore di riunione, sono io. Credo che sia
giusto che i cittadini sappiamo qual è il nostro orario. Allora:
ieri mattina - io sono membro della IV Commissione, ma ho
partecipato anche alla II - alle nove e mezza ero nell'aula
commissioni, dove sono stata per 25 minuti quando poi abbiamo
abbandonato perché mancavano quelli di maggioranza. Sono stata nel
mio ufficio fino alle una e venti; alle due e un quarto siamo
rientrati in commissione; alle due e mezza abbiamo iniziato la IV
Commissione fino alle cinque e mezza. Alle cinque e mezza avevo un
altro impegno legato sempre al mio ruolo da Consigliere regionale:
ho lasciato la Commissione dove sono membro effettivo, ma c'erano a
sostituirmi - e ho avvisato il Presidente Isabellon che uscivo
dalla Commissione - la collega Morelli che è il nostro Capogruppo e
il Consigliere Chatrian, e appena prima di me anche il collega
Roscio ha abbandonato la Commissione, ma lui non ne è membro.
Quindi noi eravamo in quattro di ALPE su cinque. Credo che se
dobbiamo proprio andare a cercare il pelo nell'uovo lo cerchiamo,
ma lo andiamo a cercare a tutti, perché credo che non ci si debba
permettere.
Accetto le scuse del collega Perron, che sono arrivate in modo
informale: perlomeno lui le ha fatte. Altri Sindaci non si sono
neanche degnati di dire 'crepa': va bene, sarà stata una scivolata
di cattivo gusto. Ma credo che se proprio c'era qualcuno a cui
tirare le orecchie forse quelli non eravamo noi, soprattutto della
minoranza, che siamo quasi sempre partecipi: non dico dodici,
quindici su diciassette ma quasi. Credo proprio che se poi dobbiamo
farci gli auguri in questo modo... per carità! Facciamoceli pure:
li faremo fino in fondo.
Presidente -
Ha chiesto la parola il collega Viérin
Laurent, prego.
Viérin L. (UVP) -
Merci Madame la Présidente.
Io sinceramente non volevo intervenire, perché il dibattito è
stato approfondito: ci eravamo organizzati con degli interventi
anche preparati su questo tema, sul tema degli Enti locali. Ma dopo
l'intervento a gamba tesa del collega Perron, due precisazioni sono
doverose anche alla vigilia di Natale, forse soprattutto alla
vigilia di Natale: lo prenda come un regalo natalizio collega
Perron.
Noi non accettiamo, in questo caso e neanche su altri episodi,
di essere additati come quelli che sono la causa della mancanza di
provvedimenti approvati o di numero legale di commissioni, per
pecche o mancanze che sono della maggioranza. Noi capiamo che ci
siano delle difese a oltranza da dover portare avanti, ma non le
accettiamo. Avete iniziato questa legislatura senza riuscire ad
esprimere un Presidente del Consiglio nella prima adunanza, avete
avuto i franchi tiratori sin da subito, non avete rispettato un
minimo di regole in nessuna nomina e in tantissimi episodi di cui
abbiamo discusso in questo Consiglio. In commissione l'Assessore
Farcoz non si è presentato una volta, il Presidente è stato assente
in altre audizioni - ne abbiamo parlato durante l'ultimo Consiglio
- e oggi venite qui a dirci che è colpa dell'opposizione se ieri
pomeriggio e ieri mattina ci sono stati questi disguidi! Noi queste
cose non le accettiamo! Non le accettiamo proprio perché crediamo
che anche la politica sia una cosa seria, come tanti altri settori
che noi consideriamo fondamentali. E se vogliamo ridare dignità
all'immagine della politica all'esterno che già è bistrattata, e
spesso è bistrattata a ragione, iniziamo a non farci del male da
soli, collega Perron! Perché, se non avete la possibilità e la
capacità di garantire un numero legale in una commissione, con il
Presidente che chiama gli uni e gli altri per farli arrivare per
sostituire qualcuno, forse o siete organizzati male o eravate già
impegnati per i regali natalizi e avevate altri impegni. Ma oggi
almeno la dignità di essere silenti e di glissare su una pecca che
è vostra!
Tra l'altro, Presidente, noi non saremmo intervenuti su questo
argomento, anche perché le comunicazioni del Presidente del
Consiglio non sono state inserite, quindi il tema era quello degli
Enti locali e le chiedo scusa di utilizzare la dichiarazione di
voto per una precisazione su un altro argomento, ma noi crediamo
che le scuse fuori dai microfoni non ci interessino e che se c'è
stata una caduta di stile e un'ammenda che viene riconosciuta,
ecco: che questa arrivi! Perché noi non crediamo, anche se il
Consiglio è diventato un evento mediatico, che fuori la comunità
abbia capito questa cosa. Veramente! Sul rispetto delle regole noi
abbiamo fatto delle battaglie e stiamo facendo delle battaglie: non
accettiamo gratuitamente di essere accusati di qualcosa di cui non
siamo responsabili.
Concludo parlando anche di Enti locali. La cosa che più stupisce
è che si venga in quest'aula in un momento di condivisione su un
provvedimento del genere - al di là poi di come uno si esprima - e
si venga qui a sbandierare la correttezza nei rapporti. Allora noi,
per dirla tutta, crediamo che se condivisione c'è in quest'aula e
se c'è rapporto di sinergia che rivendichiamo con gli Enti locali,
oggi visto che c'è stato un emendamento dell'Assessore Baccega -
sul quale ci esprimeremo, quindi non entriamo nel merito della
positività e negatività di questo emendamento - anche questo
avrebbe dovuto essere concordato con gli Enti locali. Visto che
sono quindici giorni che parliamo di rapporti con gli Enti locali:
il parere, non il parere; Giordano che vuole essere difeso dai
suoi, poi non è stato difeso; voleva dimettersi, ma poi di persone
che abbandonano le poltrone ne vediamo ben poche... Un parere che è
stato espresso su un disegno di legge, che oggi noi modifichiamo
ulteriormente senza avere l'assenso degli Enti locali. Questo per
dire che, se il modo di lavorare che vi state dando fosse
migliorato, si riuscirebbe tutti assieme ad avere quella
condivisione ed ottenere quei risultati che noi tutti auspichiamo.
Fare tutta questa battaglia ideologica, mettendo i Sindaci contro
il Consiglio regionale da una parte, per poi dire che noi abbiamo
rallentato l'iter di una legge e arrivare poi qui raffazzonando un
provvedimento senza aver peraltro ascoltato le nostre osservazioni.
Osservazioni che sarebbero andate nella direzione di questo
emendamento, perché anche durante l'ultimo Consiglio noi eravamo
disposti ad andare avanti e poi qualche Assessore non ha voluto
accettare questa cosa dello stralcio che oggi viene ricompreso in
questo articolo. Noi avremmo già voluto discutere nell'ultimo
Consiglio questo provvedimento, oggi almeno abbiate la dignità di
ricostruire i fatti come sono! Quindi concludo, Presidente: noi
crediamo che sul rispetto delle regole, sui rapporti istituzionali
e sulla presenza e sull'impegno in politica noi ci siamo, cercate
di esserci anche voi!
Presidente -
Colleghi, non ci sono altri iscritti a
parlare? Ha chiesto la parola il collega Gerandin.
Gerandin (UVP) -
I giornali non hanno tenuto conto che io
ieri in questa riunione c'ero, pur non facendo parte della II
Commissione, e tenuto conto che oggi, mio malgrado, non ci sarò
alla riunione della II Commissione, io ne approfitto - tenuto conto
che c'è anche il Presidente - e solleverò pubblicamente quali erano
le domande che avrei voluto chiedere in II Commissione. In merito
al discorso del Patto di stabilità degli Enti locali, torniamo
sempre al solito argomento: quest'anno per la prima volta viene
introdotto il Patto di stabilità e all'interno della norma che
fissa soprattutto il mancato raggiungimento 2013, non vengono
fissati quelli che sono gli interventi sanzionatori. Tenuto conto
che c'è una norma dello Stato che fissa riduzioni di spesa per il
personale, riduzioni indennità e gettoni di presenza e quant'altro,
noi vorremmo capire come mai non viene fissato prima. Per cui si
dice: "dopo aver acquisito i dati e certificazioni, procederà su
proposta del comitato finanza a determinare quali saranno...".
Perché non vorremmo che anche qua ci fossero figli e figliastri,
nel senso che, tenuto conto che qualche anticipazione su chi non
rispetterà il patto già ce l'abbiamo, non vorremmo che siano i
virtuosi che rispettano il patto a pagare per chi non lo
rispetterà. Questa è la domanda che volevo fare.
Legato al discorso che dicevo prima mi pare quanto mai
inopportuno, anche per rispetto di chi non fa parte della
Commissione, che queste commissioni vadano deserte. Questo ci
tenevo a dirlo, perché ho la vaga sensazione che ancora una volta
si guardi in faccia chi sarà che non rispetta il patto per decidere
poi le sanzioni e questo sarebbe un ennesimo comportamento
scorretto verso chi il patto lo rispetta e chi magari ha fatto
sacrifici per rispettarlo!
Presidente -
Grazie. Vi sono altre richieste? Colleghi
possiamo passare all'esame dell'articolato?
Ha chiesto la parola il Presidente Rollandin?
Rollandin (UV) -
Molto brevemente. Oltre a dichiarare il
voto a favore, volevo solo ricordare che per quanto mi riguarda -
siccome è stato ribadito il discorso - l'unica volta che sono
arrivato in ritardo in commissione, il Presidente della commissione
aveva avvisato i commissari che arrivavo in ritardo e non è che non
mi sono presentato. Ci tengo a dirlo: l'unica volta che sono
arrivato in ritardo! Perché altrimenti rischiamo di fare
confusioni.
Volevo anche dare una brevissima risposta al collega Donzel che
mi aveva sollecitato il discorso dei genitori che sono in Congo per
le adozioni: abbiamo fatto una richiesta all'Unità di crisi del
Ministero degli Esteri, ma non si occupa della situazione delle
famiglie bloccate in Congo. Siamo in attesa di sentire attraverso
l'ambasciata. Se ci sono novità le farò avere al collega. Siccome
ne aveva parlato, mi sembrava giusto rispondere anche a questa
sollecitazione.
Sugli altri punti io credo che sia corretto solo una brevissima
considerazione nei confronti delle affermazioni del collega
Gerandin. Sul Patto non si guarda nessuno: il discorso del Patto è
che, in analogia con quello che succede per altri, a chi sfora, a
chi è fuori dal patto verrà trattenuta la parte che sfora. Quindi
non ci saranno assolutamente problemi.
Presidente -
Grazie Presidente. Possiamo passare
all'esame dell'articolato? Passiamo all'esame dell'articolo 1, dove
vi è l'emendamento soppressivo del comma 2 presentato
dall'Assessore Baccega. Mettiamo in votazione l'emendamento. La
votazione è aperta.
Possiamo chiudere la votazione. La votazione è chiusa.
Presenti: 35
Votanti: 35
Favorevoli: 35
Il Consiglio approva all'unanimità.
Mettiamo in votazione, ora, l'articolo 1. La votazione è
aperta.
Possiamo chiudere la votazione?
Presenti: 35
Votanti: 35
Favorevoli: 18
Contrari: 17
Il Consiglio approva.
Possiamo dare lo stesso risultato per l'articolo 2? Stesso
risultato. Stesso risultato per gli articoli 3, 4, 5, 6, 7 e per
gli allegati A, B, C e D.
Possiamo passare alla votazione della legge nel suo
complesso?
Colleghi la votazione è aperta. Possiamo chiudere la votazione.
La votazione è chiusa.
Presenti: 35
Votanti: 35
Favorevoli: 18
Contrari: 17
Il Consiglio approva.
Colleghi, con questo abbiamo esaurito i lavori di questa
adunanza.
Auguro a voi tutti e a coloro che ci assistono durante i nostri
lavori e a tutti quelli che ci stanno seguendo, un sereno Natale e
un buon inizio 2014!
---
L'adunanza straordinaria termina alle ore 12,09.
