Classificazione
BILANCIO E CONTABILITA' REGIONALE


Resoconto integrale del dibattito dell'aula
Oggetto del Consiglio n. 1675 del 27 novembre 2000 - Resoconto
OGGETTO N. 1675/XI Illustrazione della legge finanziaria e
della legge di bilancio per il 2001.
Presidente
Come convenuto nella riunione dei Capigruppo,
sono le ore 18,25, procediamo con l'inversione dell'ordine del
giorno e trattiamo l'argomento centrale del Consiglio che è il
bilancio.
La parola al relatore, Consigliere Rini.
Rini (UV) Sotto il profilo tecnico il bilancio di previsione
relativo all'esercizio 2001 pareggia nella cifra di lire 3.966
miliardi comprese le contabilità speciali.
Si deve, innanzitutto, rilevare che la competenza del 2001
include il finanziamento dell'operazione disciplinata dalla legge
regionale n. 20/2000, la cosiddetta "operazione ENEL", che
condiziona fortemente i valori assoluti del bilancio stesso.
Il bilancio, redatto secondo i principi della contabilità
finanziaria, è, come noto, di competenza mista in quanto, oltre ad
illustrare le entrate e le spese di competenza dell'esercizio
finanziario, considera anche i residui attivi e passivi stimati al
1° gennaio e provenienti dagli esercizi precedenti; in pratica i
crediti e debiti presunti delle gestioni precedenti.
I residui presunti al 1° gennaio 2001 sono, per la parte attiva,
pari al 30,48 percento delle entrate previste, mentre per la parte
passiva rappresentano il 31,23 percento delle spese previste.
Si è quindi ipotizzato un rallentamento nell'acquisizione delle
entrate, in particolare nelle assegnazioni statali dovuto ai
ritardi con cui lo Stato devolve tali somme, mentre si è presunto
un miglioramento nella definizione dei procedimenti di spesa che
consente di registrare minori debiti all'inizio dell'esercizio
finanziario.
Per quanto riguarda la competenza, cioè le entrate che si
prevede di accertare e le spese che si prevede di pagare,
l'esercizio finanziario 2001 pareggia, come detto, nella cifra di
lire 3.966 miliardi di cui lire 922 miliardi di contabilità
speciali che nell'illustrazione che segue non saranno mai prese in
considerazione in quanto scritture di natura puramente contabile
non rilevanti ai fini della programmazione finanziaria.
Sul versante dell'entrata il bilancio di previsione si suddivide
in cinque titoli in relazione alla natura del gettito:
- il titolo I (tributi propri) che nell'anno 2001 rappresenta
quasi l'80 percento delle risorse disponibili ovviamente escludendo
da queste ultime gli 800 miliardi dell'operazione ENEL, il gettito
del titolo I è previsto in aumento fino a rappresentare quasi l'86
percento delle risorse nel 2003;
- il titolo II (contributi ed assegnazioni dello Stato),
costituito da finanziamenti statali e comunitari, registra un
decremento rispetto al passato poiché i nuovi programmi comunitari
del sessennio 2000-2006 sono in fase di avvio;
- il titolo III (rendite patrimoniali) prevede un recupero di
somme dallo Stato, stimate in lire 70 miliardi, a fronte della
maggiore spesa sanitaria sostenuta dalla Regione dal 1994 per
l'applicazione di norme statali;
- il titolo IV (alienazione di rendite patrimoniali) non
registra variazioni significative ed infine
- il titolo V (mutui e prestiti) che nell'esercizio finanziario
2001 include, come già detto, gli 800 miliardi della cosiddetta
"operazione ENEL". Lo stesso titolo include anche il mutuo a
pareggio a copertura di spese di investimento che per l'anno 2001 è
pari a lire 260 miliardi, previsione inferiore a quella
dell'esercizio finanziario 2000, pari a 310 miliardi, ed uguale a
quella già prevista nel 2001 nel bilancio pluriennale
2000/2002.
Per quanto riguarda la spesa la suddivisione più significativa è
tra le spese correnti e le spese di investimento.
Nell'esercizio finanziario 2001 si registra una netta inversione
di tendenza in quanto le spese di investimento rappresentano il 52
percento delle spese previste contrariamente al passato dove, di
norma, le spese correnti hanno sempre rappresentato il maggior
impegno di risorse. Nell'anno 2000 queste ultime rappresentavano il
64,5 percento del totale delle spese.
Va, inoltre, sottolineato che il bilancio della Regione
comprende anche spese il cui ammontare dipende da normative statali
quali ad esempio la spesa sanitaria, la spesa per i trasporti
pubblici, per il personale docente ed altre. A queste devono
aggiungersi le spese conseguenti al trasferimento di competenze,
quali ad esempio l'erogazione delle pensioni di invalidità, i
servizi antincendio, i trasferimenti senza vincolo di destinazione
agli enti locali ed altre.
Un'altra modalità per illustrare il bilancio è data dalla
suddivisione dello stesso in spese previste in base alla
legislazione vigente e fondi globali.
Nell'esercizio 2001 le spese "a legislazione vigente"
rappresentano il 99,5 percento del totale dovuto alla necessità di
ridurre lo spazio destinato a nuovi interventi attraverso i fondi
globali a favore degli interventi del "dopo alluvione".
In relazione alle finalità le spese si distinguono in:
1) spese di funzionamento
2) spese a carattere generale
3) spese a carattere specifico
4) ed, infine, oneri non ripartibili.
Le prime, che rappresentano quasi il 17 percento delle spese -
sempre escluse le contabilità speciali, riguardano gli oneri
connessi agli organi della Regione, tra questi il fondo per il
funzionamento del Consiglio regionale, le indennità di carica del
Presidente della Giunta e degli Assessori, gli oneri relativi al
personale regionale che comprende l'organico della Giunta
regionale, delle istituzioni scolastiche, del Corpo forestale e dei
Vigili del fuoco ed il personale addetto agli interventi di settore
(cosiddetti cantieri di lavoro) ed, in generale, la gestione di
beni e servizi quali il funzionamento e la manutenzione ordinaria
degli uffici, del sistema informativo, le manutenzioni
straordinarie, l'acquisto di automezzi, la loro gestione,
eccetera.
Le spese a carattere generale, pari al 39 percento,
ricomprendono la finanza locale, gli oneri relativi a istituzioni
diverse, alle consultazioni elettorali, agli interventi sui beni
patrimoniali quali la manutenzione straordinaria degli immobili non
adibiti a uffici ed agli oneri relativi alle procedure
espropriative, i programmi di informatizzazione di interesse
regionale ed il relativo adeguamento tecnologico, le consulenze,
gli incarichi, la partecipazione e organizzazione di convegni,
congressi ed altro.
Nello stesso settore sono compresi gli oneri relativi alle
partecipazioni azionarie che, per l'anno 2001, include la
cosiddetta "operazione ENEL" di 800 miliardi.
Le spese a carattere specifico, pari al 38 percento, sono
ripartite in cinque settori che riguardano:
- l'assetto del territorio e tutela dell'ambiente (lire 275,7
miliardi pari al 23 percento di quelle a carattere specifico) che
ricomprende l'apposito "Fondo", istituito dalla legge finanziaria,
previsto in 250 miliardi nel triennio e destinato al finanziamento
di tutti gli interventi conseguenti agli eventi alluvionali
dell'ottobre 2000 che non trovano già copertura nei pertinenti
capitoli del bilancio stesso; nello stesso settore di spesa sono
ricompresi gli oneri per la viabilità quelle di protezione, per la
difesa del suolo quali la regimazione idraulica ed il
consolidamento di versanti instabili e per le opere
igienico-sanitarie, gli acquedotti, le fognature;
- lo sviluppo economico (lire 368 miliardi) che si occupa della
promozione nell'agricoltura quali gli interventi nel settore del
miglioramento fondiario, l'attuazione del piano di sviluppo rurale
2000/2006, gli interventi per favorire la cooperazione e
l'associazionismo in agricoltura e gli interventi nel settore della
zootecnia, nell'industria, artigianato, commercio, turismo e
trasporti;
- gli interventi promozionali per l'industria riguardano
l'attuazione di programmi di investimento oggetto di
cofinanziamento statale e comunitario relativi al Fondo europeo di
sviluppo regionale (FESR) destinato al finanziamento del Programma
comunitario denominato "Obiettivo 2" relativo alla riconversione
economica e sociale delle zone in difficoltà strutturali (forte di
Bard, area "Ilva-Cogne", area autoportuale di Pollein ed altro) ed
i Programmi denominati "Interreg Italia-Francia" ed "Interreg
Italia-Confederazione Elvetica" per la cooperazione
transfrontaliera. Sempre a favore dello sviluppo economico del
settore industriale sono previsti interventi a favore della Confidi
Industriali, i contributi per la ricerca, gli acquisti e gli
adeguamenti di aree ed immobili da destinare al settore, gli
incentivi per la realizzazione di insediamenti produttivi nell'area
"Cogne";
- mentre per quanto riguarda i settori dell'artigianato, del
commercio e dello sviluppo delle attività alberghiere oltre
all'intervento finanziario a favore delle specifiche Confidi si
prevedono incentivi per l'effettuazione di investimenti in beni
strumentali e brevetti, spese per iniziative e manifestazioni
economiche;
- nel settore turistico, oltre all'attività promozionale,
l'impegno più consistente riguarda gli investimenti nel settore
degli impianti a fune e delle infrastrutture
ricreativo-sportive;
- nel settore dei trasporti l'impegno finanziario della Regione
è destinato a garantire un buon livello di servizio attraverso
contratti di trasporto pubblico con autobus e con le Ferrovie dello
Stato, facilitazioni tariffarie ed attraverso interventi a favore
degli investimenti nel settore oltre che il completamento del
trenino Cogne-Charemoz-Plan Praz, infine nel settore della politica
del lavoro il finanziamento del "Piano triennale".
Sempre tra le spese a carattere specifico per la sicurezza
sociale (lire 402,5 miliardi) i programmi riguardano:
- la sanità per complessive lire 323,3 miliardi tra cui il
trasferimento all'Azienda USL per il finanziamento delle spese
correnti (quasi 289 miliardi), il rimborso al Fondo sanitario
nazionale degli oneri conseguenti alla "mobilità passiva" (19,5
miliardi), il ripiano del disavanzo 1999, per lire 10 miliardi già
iscritti sul bilancio di previsione 2000/2002 per l'anno 2001;
- le strutture sanitarie (lire 14,3 miliardi) tra cui il
finanziamento all'Azienda USL della manutenzione straordinaria e
l'adeguamento tecnologico delle strutture ospedaliere, delle
apparecchiature sanitarie e le spese dirette quali la
ristrutturazione degli ambulatori dell'Ospedale di Viale Ginevra e
gli interventi finanziari per favorire lo sviluppo del sistema
informativo gestionale;
- per l'assistenza sociale (lire 55,7 miliardi), in particolare
le provvidenze economiche a favore degli invalidi civili, ciechi
civili e sordomuti per lire 36 miliardi, l'attuazione della
cosiddetta "legge sulla famiglia" per 4,5 miliardi, le spese
dirette ed i contributi per l'assistenza ai minori, ai portatori di
handicap, ai soggetti alcooldipendenti e tossicodipendenti,
all'abbattimento delle barriere architettoniche;
- per i servizi sociali (9,2 miliardi), settore che ricomprende,
tra l'altro, la gestione dei centri di assistenza ai minori, la
ristrutturazione di presidi residenziali socio-assistenziali, le
convenzioni con le case di riposo per anziani ed inabili.
Ancora nelle spese specifiche troviamo la promozione sociale
(lire 101,6 miliardi), distingue le previsioni per il settore
dell'istruzione e della cultura e delle attività culturali:
- il primo comprende gli oneri relativi al funzionamento delle
scuole (affitti, riscaldamento, illuminazione, manutenzione), il
diritto allo studio, le spese destinate alla costruzione,
sistemazione ed adattamento degli edifici destinati alla pubblica
istruzione e gli oneri per l'istituzione dell'Università della
Valle d'Aosta-Université de la Vallée d'Aoste;
- nelle attività culturali sono comprese le spese per il
funzionamento del sistema bibliotecario, per le attività culturali
e scientifiche, per i beni culturali quali il restauro sui beni
immobili di interesse architettonico artistico e storico e le opere
di manutenzione del patrimonio archeologico, gli interventi
destinati alla promozione culturale, sportiva e sociale attraverso
la manutenzione e gestione delle piscine regionali, i contributi
per la realizzazione di manifestazioni a carattere sportivo e per
attività sportive.
L'ultimo settore a carattere specifico riguarda la formazione
professionale (11,4 miliardi) che riguarda l'attuazione delle
attività formative e le azioni di politica del lavoro.
Gli oneri non ripartibili, pari a circa il 6 percento delle
spese, comprendono i fondi globali per lire 19,3 miliardi di cui 13
agli investimenti e gli "altri oneri non ripartibili" tra i quali
acquistano interesse gli oneri relativi all'ammortamento dei mutui
da contrarre che registrano un rilevante aumento dovuto alla
cosiddetta "operazione ENEL".
Per il momento mi sono limitato ad un'illustrazione puramente
tecnica, cosa non facile e soprattutto pesante per voi. Spero che
vi possa essere in qualche modo utile per una maggiore comprensione
e per cogliere alcuni spunti per gli interventi che seguiranno.
Mi riservo di intervenire nuovamente durante il dibattito per
alcune riflessioni di carattere personale.
Presidente
La parola all'Assessore al bilancio, finanze e
programmazione, Agnesod.
Agnesod (UV)
Le présent rapport illustre le troisième
budget de cette législature ainsi que le budget pluriannuel qui
couvre également 2003, soit la dernière année de ce
quinquennat.
L'analyse approfondie de ce budget nous permet de faire le point
sur les actions réalisées, de comparer ces dernières avec les
programmes présentés et de vérifier si les orientations exprimées
par ce document sont en mesure de satisfaire toute exigence de
planification et de faire face aux problèmes des deux dernières
années et demie de travail.
Notre but est la construction d'un système Vallée d'Aoste
toujours plus fort, plus performant et plus solidaire, un système
susceptible de responsabiliser le citoyen et de reconnaître en lui
un véritable allié de l'administration, qui ne se borne pas à
déléguer, mais qui collabore activement à la prise des décisions,
aux choix, à la définition des priorités et au lancement des
programmes et des interventions.
C'est sur cette base que les indications de dépenses ont été
reformulées afin que tous les acteurs ?uvrant dans notre Région
participent sans réserves à ce projet et y fournissent leur apport
sous différentes formes selon les cas: tantôt en termes d'idées et
de propositions, tantôt en termes d'organisation ou de concours
financier.
La voie que nous avons choisie nous aidera tous - nous, citoyens
de cette réalité alpine à la fois petite et complexe - à progresser
d'une manière harmonieuse et adaptée aux défis que l'avenir nous
réserve.
Ce budget porte, comme l'ensemble de notre Communauté,
d'ailleurs, l'empreinte des deux tragiques événements qui ont
frappé la Vallée d'Aoste dans l'espace d'un an et demi: d'une part,
le drame du Tunnel du Mont-Blanc et ses graves conséquences en
termes tant de vies humaines que de retombées économiques pour
notre Région et d'autre part la terrible inondation des 14 et 15
octobre dernier qui a semé la mort et la destruction un peu partout
dans notre Vallée et a dévasté le territoire régional au point que
la reconstruction nécessitera d'importants investissements.
Je tiens moi aussi à souligner la réaction positive, l'élan de
solidarité et la volonté de recommencer immédiatement dont a fait
preuve toute notre Communauté. Citoyens et élus, aidés par les
volontaires venus de toute l'Italie, de France et de Suisse, ont
travaillé sans répit pour permettre aux zones sinistrées de
retrouver peu à peu une vie normale.
Le budget régional, qui était déjà prêt pour être adopté par le
Gouvernement le lundi 16 octobre, c'est-à-dire le lendemain de
l'inondation, a été complètement revu tout comme les lois
budgétaires et la loi de finances grâce au travail et à l'esprit de
sacrifice de tous: collègues, dirigeants et, surtout,
fonctionnaires de l'Assessorat des finances, du budget et de la
programmation se sont attelés à la tâche avec la plus grande
efficacité et je tiens ici à les remercier publiquement.
Dans le cadre de l'élaboration de ce budget et, notamment, de la
détermination des prévisions, nous nous sommes attachés, plus
encore que par le passé, à ne pas simplement augmenter
automatiquement les montants inscrits aux différentes chapitres de
dépense, mais à les redéfinir en fonction des contenus et des
objectifs du programme de cette législature jugés prioritaires.
Ces objectifs sont tout d'abord cohérents et correspondent aux
attentes et aux instances des acteurs économiques et sociaux de
notre Région, lesquels ont été appelés à prendre part toujours plus
activement à la définition des priorités, à l'établissement des
orientations, à la concrétisation des programmes ainsi qu'à
l'évaluation de l'efficacité de ces derniers.
Le budget que nous vous présentons aujourd'hui sanctionne la
sobriété de la dépense régionale ainsi que la valeur de notre
concept de planification de l'emploi des ressources financières et
de la méthode adoptée par le Gouvernement régional qui tient compte
de toutes les composantes de notre société et s'avère, de ce fait
même, prudente et efficace.
C'est ainsi qu'en dépit d'une conjoncture défavorable nous avons
pu projeter et planifier des interventions encore plus
incisives.
Soutenue par cet outil de programmation, notre action devra
concilier les exigences de chaque individu et le respect de la
personne humaine avec l'intérêt de la collectivité et ce afin que
l'ensemble de la Communauté connaisse une réussite sociale,
culturelle et économique croissante et s'affirme sur la scène aussi
bien nationale qu'internationale en tant que sujet autonome porteur
de valeurs et de spécificités propres à garantir son avenir.
Le contexte économique. A l'heure actuelle l'évolution de
l'économie mondiale est lourdement conditionnée par les variations
du prix du pétrole qui rendent approximative l'estimation de la
croissance du PIB et du taux d'inflation des pays industrialisés.
Selon le Fonds monétaire international la croissance du PIB dans
ces pays avoisinera 3,9 pour cent en l'an 2000 et marquera un
ralentissement en 2001 alors que l'inflation se situera à 2,2 pour
cent en 2000 et à 2,1 pour cent l'année d'après.
L'expansion ininterrompue de l'économie des Etats-Unis génère
des fluctuations jusque dans les taux de change: l'euro
s'échangeait à 1,014 dollar au mois de janvier et à 0,86 tout
dernièrement, ce qui équivaut à une dépréciation de 15 pour cent de
la monnaie européenne.
S'il est vrai que la faiblesse de l'euro, jointe à la hausse des
prix pétroliers, suscite une tendance inflationniste, que la Banque
centrale européenne a tenté d'enrayer par cinq fois en relevant les
taux officiels, il est également vrai qu'elle favorise les
exportations et un redressement du système Europe. Si bien que les
projections de croissance du PIB des Pays de la zone euro sont
positives (3,4 pour cent pour la période 2000-2001). Par conséquent
le taux de chômage devrait chuter au-dessous de la valeur affichée
en 2000 et se stabiliser à 7,7 pour cent en 2001.
Pour ce qui est de l'Italie, l'évolution favorable des
investissements et des exportations a engendré un développement
économique significatif et la réduction de l'écart avec les autres
Pays européens.
Le taux de croissance du PIB, qui est passé de 1,4 pour cent en
1999 à 2,8 pour cent en 2000 (certains instituts de prévision
envisagent toutefois un ralentissement de cet indicateur qui
devrait s'attester à 2,6 pour cent), la réduction du taux du
chômage et le solde positif des paiements, malgré l'augmentation
sensible du prix du baril de brut et un taux de change euro-dollar
pénalisant, sont autant d'indices encourageants pour l'économie
italienne et confirment le redémarrage de celle-ci, à telle
enseigne qu'un renforcement est prévu en 2001 avec une augmentation
du PIB de 2,9 pour cent et une baisse de 0,8 pour cent du taux de
chômage.
L'économie de la Vallée d'Aoste. L'an dernier, lors de la
discussion du budget 2000, nous avions exprimé la plus grande
préoccupation quant à l'évolution de l'économie de notre Région en
raison de la fermeture du Tunnel de Mont-Blanc et, en prévision
d'une stagnation du PIB de la Vallée d'Aoste, nous avions annoncé
des mesures de soutien pour favoriser la reprise économique.
Selon les estimations dont nous disposons la progression du PIB
serait de l'ordre de 3 pour cent pour l'année 2000, ce qui signifie
que l'action entreprise par le Gouvernement régional pour éviter la
crise a porté ses fruits et que l'économie de notre Région connaît
en ce moment une phase d'expansion et se rapproche toujours
davantage de la moyenne des taux de croissance des Pays membres de
l'Union européenne.
Trois indicateurs viennent confirmer cette lecture des
événements: l'augmentation du budget consommation des ménages, la
stabilité globale du taux de chômage et l'accroissement du nombre
d'emplois, c'est-à-dire des investissements, dans les organismes de
crédit de la Vallée d'Aoste.
Pour ce qui est de 2001, nous devons nécessairement être
prudents dans nos prévisions. Les difficultés que rencontrent les
entreprises depuis la catastrophe naturelle du mois dernier, avec
un recours accru aux mécanismes économiques permettant d'amortir le
choc, et notamment au chômage technique, et les tensions qui
affectent le marché du travail, le secteur touristique surtout,
pourraient, faute du soutien nécessaire, causer un ralentissement
du rythme de croissance du PIB et un fléchissement du taux
d'emploi.
Nous sommes certains que, comme au lendemain de la tragédie du
tunnel, les mesures proposées par le Gouvernement dans le cadre du
budget 2001 pour soutenir l'économie régionale parviendront à
empêcher la stagnation ou le recul de l'activité économique en
Vallée d'Aoste.
Siamo giunti, come dicevo nell'introduzione, a metà del percorso
di legislatura ed, analizzando i macro-obiettivi contenuti nel
programma di legislatura presentato nel giugno 1998, riusciamo
facilmente ad evidenziare la mole di lavoro svolto, le iniziative
avviate, gli interventi realizzati e in corso di realizzazione pur
in presenza di fattori contingenti pesantemente negativi che hanno
creato notevoli problemi sia in termini programmatici che in
termini di risorse finanziarie.
Mi riferisco ovviamente alla chiusura del tunnel e alla recente
alluvione.
In questo contesto l'azione del Governo regionale è sempre stata
indirizzata verso lo sviluppo economico, gli investimenti, la
ricerca di iniziative non finalizzate a sé stesse, ma che producono
ricchezza per la Comunità nel breve e nel lungo periodo.
Vorrei focalizzare brevemente l'attenzione su tre iniziative, a
mio avviso significative, che danno l'idea della qualità
dell'azione che questo Governo regionale sta compiendo.
La prima è l'acquisto da parte della Regione delle centrali ENEL
e della rete distributiva, iniziativa fondamentale per l'economia e
l'autonomia finanziaria della nostra Regione.
È questo un passaggio che riveste uno straordinario valore
amministrativo e politico che non può essere sminuito da
considerazioni superficiali legate molte volte a logiche di parte
che non scalfiscono minimamente la realtà dei fatti, vale a dire
che l'operazione ENEL è fondamentale per il consolidamento futuro
delle risorse regionali.
Ma questa operazione ha anche un risvolto che definirei
"storico": i Valdostani, attraverso la loro massima espressione di
bene pubblico collettivo, vale a dire la Regione, si riappropriano
di un bene che già in passato era stato acquistato da loro stessi e
del quale erano stati successivamente privati dallo stato in nome
di supremi interessi.
Con questa operazione la Comunità valdostana è di nuovo
proprietaria della propria ricchezza maggiore, del proprio
"petrolio bianco", vale a dire dell'energia idroelettrica.
La produzione totale supera attualmente i 3 milioni di kilowatt;
considerato che il consumo interno si aggira intorno ai 600.000
kilowatt, la Regione potrà vendere all'esterno circa 2 milioni e
400 mila kilowatt garantendo notevoli risorse in entrata nel
bilancio regionale, risorse indispensabili per mantenere un
adeguato livello di intervento nei settori strategici.
La seconda realizzazione qualificante è la promozione e la
costituzione dell'Istituto di credito valdostano, iniziativa che
riveste una notevole valenza politica e che è in una fase di
riassestamento fondamentale per il proprio sviluppo futuro.
L'obiettivo programmatico del polo creditizio valdostano è in
effetti raggiunto se consideriamo che siamo alla conclusione della
fase costituente che prevede, al termine del percorso, la creazione
dell'unico soggetto operante nella Regione composto da Valdostani,
cittadini, commercianti, agricoltori, artigiani, imprenditori.
Il polo creditizio sta divenendo un punto di riferimento per
l'economia valdostana oltremodo radicato sul territorio che
attraverso intese operative, accordi e appositi protocolli potrà
fornire servizi di altissima qualità reinvestendo in loco i
profitti derivanti dagli investimenti dei capitali dei
risparmiatori valdostani.
Infine una terza iniziativa di importanza capitale realizzata in
questa prima parte di legislatura è l'avvio della Libera Università
della Valle d'Aosta. Da decenni la Regione e i suoi amministratori
sono impegnati con tutte le loro forze per realizzare questo
obiettivo; ora il percorso è concluso, la Valle d'Aosta ha la
propria università.
È questo sicuramente un evento fondamentale nella storia
culturale della nostra Regione in grado di offrire ai giovani
valdostani una grande opportunità di crescita formativa.
L'università valdostana con la vocazione internazionale dei suoi
corsi costituirà l'elemento fondamentale alla base dello sviluppo
della Valle d'Aosta anche per le risposte che potrà dare in termini
di ricerca e di formazione alle specifiche esigenze della nostra
realtà.
Queste realizzazioni, come ho già detto, sono la risposta
concreta a tre macro-obiettivi che questa maggioranza si è posta
nel programma di legislatura; non entrerò nel dettaglio di altri
importanti provvedimenti che rispondono agli obiettivi
programmatici anche questi e mi riferisco alla nuova normativa in
materia di autonomia scolastica, a quella del settore agricolo,
alla legge quadro sul commercio o di altre iniziative specifiche
che rientrano nel complesso delle azioni di questo Governo perché
le stesse verranno affrontate in altra parte della relazione.
Ma riprendiamo l'analisi del bilancio di previsione.
Azioni tese a favorire lo sviluppo, quindi promozione, impulso,
non semplice sostengo; interventi ed azioni finalizzate
all'investimento per creare ricchezza. Sono questi i presupposti
alla base dell'elaborazione e della programmazione del documento
che stiamo analizzando e che sottoponiamo alla vostra
approvazione.
In quest'ottica una particolare attenzione è stata rivolta al
mercato del lavoro ed alle azioni che consentono la realizzazione
di efficaci politiche occupazionali: il rafforzamento della
concertazione con le parti sociali sui temi dello sviluppo
economico e sociale, il potenziamento dell'osservazione del mercato
regionale del lavoro e del sistema economico, l'istituzione di
servizi innovativi per l'impiego in coerenza con le politiche
regionali di sviluppo e con la devoluzione di competenze da parte
dello Stato, il rafforzamento e il consolidamento delle iniziative
e degli strumenti per l'orientamento e infine la creazione di un
sistema moderno di formazione professionale raccordato alle
politiche del lavoro.
Per sostenere una seria politica di sviluppo, elemento
caratterizzante della nostra azione di governo, in riferimento a
quanto espresso e a testimonianza di concretezza tra principi ed
operatività, per il 2001 sono stati assegnati complessivamente 368
miliardi al comparto economico con un aumento di risorse rispetto
al 2000 del 5,84 percento.
In particolare è da sottolineare l'incremento progressivo di
risorse attribuite ad un settore strategico quale la ricerca o lo
sviluppo nel settore industriale: dai 5 miliardi nel 2000, si passa
a 7 miliardi nel 2001, 8 miliardi nel 2002 e 10 miliardi nel
2003.
In questo contesto abbiamo valorizzato anche lo sviluppo delle
piccole imprese e dell'artigianato; la legge regionale n. 22/1998 è
stata finanziata con 1.500 milioni in più rispetto al 2000, segnale
evidente dell'attenzione che poniamo al sostegno dei processi di
consolidamento, di evoluzione e di innovazione del settore al fine
di rafforzarne la competitività.
In tema di sviluppo economico non si può prescindere, come già
detto in precedenza, dallo sviluppo delle risorse umane, in
particolare a favore di quelle componenti che sono ancora
penalizzate sul mercato occupazionale ed i contenuti degli
interventi previsti in bilancio rispetto alle politiche del lavoro
confermano l'impegno strategico che la Regione attua nel
settore.
Per quanto concerne le donne, più che ad un aumento del tasso di
attività femminile, che per la nostra Regione risulta superiore di
circa 10 punti rispetto al dato medio italiano, si punta al
miglioramento della situazione dell'occupazione: sviluppi di
carriera, qualità del lavoro, creazione di opportunità di
formazione e lavoro in settori nei quali le donne sono scarsamente
rappresentate.
La stessa attenzione viene rivolta a tutte le altre componenti
che sono in sofferenza sul mercato del lavoro, in particolare ai
disabili, ai giovani e ai disoccupati di lungo periodo. Le misure
previste e finanziate sono articolate e, visti i positivi riscontri
di questi anni, continueremo ad impegnarci in questa direzione.
Per tradurre operativamente e proficuamente questi obiettivi è
stato anche costituito un tavolo permanente di confronto e di
proposta tra le associazioni di categoria, gli ordini professionali
e l'Amministrazione regionale per la definizione di un patto per lo
sviluppo e l'occupazione. Tale patto rappresenta un momento di
notevole valenza propositiva ed operativa in quanto punto di
riferimento fondamentale per l'implementazione delle azioni e la
definizione delle priorità di intervento.
Sono questi alcuni punti su cui abbiamo orientato i nostri
sforzi per creare un "sistema Valle d'Aosta" dinamico, che concorra
allo sviluppo economico e culturale ed al soddisfacimento dei
bisogni e delle attese di una comunità vitale, moderna ed in
crescita.
Pur in presenza di difficoltà oggettive e coerentemente al
programma di governo, non abbiamo voluto, per una precisa scelta
politica di fondo, né modificare l'impegno nei vari settori
economici, né inasprire, lo sottolineo, il prelievo fiscale di
competenza regionale perché così facendo investiamo nella creazione
di risorse che andranno ad alimentare il volano economico, il che
ci permetterà di finanziare interventi in tutti i settori:
territorio, sistema economico, sanità, assistenza sociale, scuola
per mantenere nella nostra Regione un'eccellente qualità della
vita.
Le entrate di competenza previste in bilancio derivano da
previsioni attente ed approfondite che tengono conto della
legislazione vigente regionale e statale e, per la misura del
gettito, anche dell'andamento dell'esercizio finanziario in corso e
dei fattori che influiranno sull'evoluzione delle stesse nel
prossimo triennio.
Le entrate di competenza per il 2001 comprendono una voce
importante, la cosiddetta "operazione ENEL", vale a dire l'acquisto
e la gestione delle centrali ENEL. L'ammontare di tale operazione,
800 miliardi, rende il dato complessivo del gettito 2001 non in
linea con gli importi previsti in entrata nel 2002 e nel 2003
ovviamente.
Significativi dell'attenzione con cui è stata definita la spesa
nei singoli capitoli dei bilanci in esame sono i contenuti importi
dei mutui a pareggio. Per il 2001 è stato mantenuto l'importo
previsto dal bilancio triennale attualmente in vigore, vale a dire
260 miliardi, che si riducono sensibilmente nel corso del
triennio.
È sicuramente significativo se si considera che questi limitati
importi sono stati iscritti pur in presenza di voci di spesa
importanti e straordinarie come i 250 miliardi per gli eventi
alluvionali e di altre voci che analizzeremo con puntualità nel
settore della spesa.
La chiave di lettura di questo risultato è chiara e denota una
sostanziale tenuta del "sistema Valle d'Aosta", un buono stato di
salute della nostra economia pur in presenza di situazioni
contingenti che determinano un momento di disagio e di
disorientamento negli operatori.
La crescita del PIL al 3 percento e le entrate del titolo I in
aumento dell'8,16 percento rispetto al 2000 testimoniano in maniera
evidente e tangibile dell'efficacia dell'azione di governo nel
sistema economico, il quale a sua volta sta creando e producendo
risorse per la nostra Regione. Questo risultato dimostra che le
misure e i programmi adottati in questi anni sono stati
positivi.
L'incidenza del bilancio regionale all'interno del PIL è in
costante diminuzione.
In termini assoluti l'aumento del PIL, che ha superato la soglia
dei 6.400 miliardi, è un risultato eccezionale se si considerano le
difficoltà che abbiamo dovuto affrontare e superare.
Questo aumento è sicuramente anche frutto del positivo rapporto
che si è creato nella nostra Regione fra gli operatori del comparto
economico-sociale e gli amministratori pubblici, rapporto che si è
sviluppato in confronti a volte anche serrati, ma che non sono
stati mai affrontati con atteggiamenti pretestuosi o superficiali,
né hanno generato prese di posizione demagogiche o strumentali e di
questo occorre rendere merito alle associazioni di categoria degli
imprenditori e alle organizzazioni sindacali.
Nei momenti di crisi sotto il profilo economico i risultati
positivi come quelli che stiamo riscontrando si ottengono solamente
con un lavoro serio, con una programmazione efficace e con
l'apporto costruttivo da parte di tutti.
Ritornando all'analisi delle entrate, l'incidenza di quelle del
titolo I, decurtando gli 800 miliardi del mutuo per l'operazione
ENEL, è nel 2001 di circa l'80 percento sul totale e la percentuale
è prevista in aumento nel triennio fino a raggiungere l'86 percento
nel 2003.
Nel 2001 rispetto al 2000 è previsto un miglioramento nelle
entrate proprie all'interno del titolo I, in particolare della Casa
da gioco di Saint-Vincent (+ 10 percento), dell'addizione regionale
sull'IRPEF (+ 10 percento), mentre in tendenza con le altre realtà
regionali è prevista una riduzione del gettito IRAP (- 11 percento)
e dell'IRT, imposta regionale sulle trascrizioni, quest'ultima
ritoccata in diminuzione a causa delle misure post-alluvione.
Sempre nel titolo I, in linea con quanto si sta verificando nel
2000, è previsto un aumento delle compartecipazioni per quanto
riguarda l'IRPEF e l'IRPEG e una contrazione dell'IVA, riferita
soprattutto all'imposta di fabbricazione sulla birra e sulla
benzina, per una prevista riduzione dei consumi anche per l'effetto
negativo della chiusura del tunnel e degli eventi alluvionali.
Sono stimati in aumento i gettiti relativi alla tassa di
circolazione e i proventi del lotto alla stregua di quanto si sta
verificando in tutta Italia, mentre sono previste in riduzione
alcune poste in entrata, tipo imposta di registro, di bollo, tasse
di concessione governative, imposta sulle successioni e donazioni,
per effetto di leggi di riforma dello Stato.
Il titolo II, riferito ai finanziamenti statali e comunitari per
programmi cofinanziati in settori specifici, presenta uno
scostamento notevole, circa il 50 percento in meno nel 2001
rispetto al 2000, poiché i programmi del sessennio 1994/1999 sono
quasi tutti terminati e quelli del nuovo sessennio sono in fase di
avvio e non ancora interamente definiti dai competenti organismi
governativi e comunitari.
Nel titolo III significativa è la previsione di recupero di
somme dello Stato, stimate in 70 miliardi, per la maggiore spesa
sanitaria sostenuta dalla Regione a partire dal 1994 conseguente
all'applicazione di norme statali per le quali non sono stati
previsti adeguati provvedimenti di copertura finanziaria.
Occorre infine evidenziare che, malgrado l'esigenza di
finanziare il fondo per gli interventi in seguito agli eventi
alluvionali, il ricorso al debito nel 2001 sarà inferiore al 2000
tenendo conto che 800 miliardi sono utilizzati per l'investimento
nell'operazione finanziata dalla legge regionale n. 20.
La spesa. Per l'esercizio finanziario 2001 la spesa regionale,
al netto delle contabilità speciali, è di circa 3.054 miliardi.
Risulta evidente l'incremento che avviene nel comparto degli
investimenti in funzione della partecipazione azionaria in società
elettriche.
Questa quota rilevante che il nostro bilancio destina agli
investimenti è un elemento di grande importanza, una precisa scelta
programmatica e non deve essere oggetto di una lettura
superficiale. È un intervento che rappresenterà non solo una
risorsa importante al servizio dei futuri bilanci regionali ma, se
gestito in modo attento e compartecipativo, sarà anche una risorsa
strategica a favore di cittadini, imprese, di tutto il comparto
economico e produttivo.
È interessante sottolineare un concetto per noi fondamentale: la
relazione al bilancio 2000 si chiudeva dicendo che la scelta
dell'Amministrazione era di mantenere il livello di spesa
nonostante le difficoltà sul fronte dell'entrata assegnando allo
strumento contabile il ruolo di messaggio positivo in un momento
congiunturale negativo per l'economia della Comunità
valdostana.
Ebbene il bilancio 2001 assume un ruolo ancor più importante e
denso di significato nei confronti di questa Comunità; evidenzia in
maniera chiara il ruolo e l'impegno della Regione nell'assicurare
il ritorno alle normali condizioni di vita, il ripristino delle
infrastrutture, la ripresa delle attività e la ricostruzione.
La spesa corrente. Nell'esercizio 2001, a fronte di un totale di
spesa, al netto delle contabilità speciali e delle quote capitale
per rimborso prestiti di 3.023 miliardi, 1.444 miliardi, pari al
47,78 percento, sono destinati alla spesa corrente.
Evidentemente questo dato deve essere letto ed interpretato
tenendo conto degli 800 miliardi dell'operazione ENEL che se da un
lato determina un incremento nel settore delle spese per
investimenti, dall'altro grava di 32 miliardi sulle spese correnti
a causa della quota di ammortamento del mutuo da contrarre nel
secondo semestre 2001.
Il totale delle spese correnti è comprensivo, come già in
passato sottolineato, di spese che altrove sono sostenute dallo
Stato, mentre in Valle d'Aosta ricadono totalmente sul bilancio
della nostra Regione. In dettaglio queste spese sono:
- sanità;
- trasporti pubblici;
- personale docente;
- funzioni di prefettura, camerali, protezione civile, servizi
forestali, beni culturali;
- pensioni di invalidità civile;
- servizi antincendio;
- manutenzione ex strade statali;
- trasferimenti enti locali.
Quindi se dal complessivo totale delle spese correnti (1.444
miliardi) togliamo il totale delle spese sopra elencate (771
miliardi), la spesa corrente che possiamo definire di stretta
competenza regionale scende a 673 miliardi, pari al 46,6 percento
della spesa corrente globale.
Analizzando poi i 673 miliardi dobbiamo rilevare che i maggiori
oneri rispetto al 2000 derivano dai fondi pensione (+ 14 miliardi),
dal rinnovo contrattuale del personale regionale (+ 10 miliardi),
dai trasferimenti all'USL (+ 30 miliardi), dalla quota interessi
per l'ammortamento mutui da contrarre (32 miliardi), dalla
sottoscrizione della quota capitale dell'Autoporto (5 miliardi),
dall'università e dall'applicazione della legge sull'autonomia
scolastica (7,4 miliardi).
Come già detto in precedenza, un'attenzione particolare è stata
riservata alla sensibile riduzione della spesa corrente di
funzionamento; è un obiettivo che la Giunta si è posta da alcuni
anni ed i risultati concreti emergono dal confronto con i bilanci
assestati. Come risulta dalla tabella allegata il contenimento di
alcune voci è piuttosto marcato.
Investimenti. L'importo delle risorse riservate agli
investimenti raggiunge nel 2001 la cifra di 1.579 miliardi,
rappresentando circa il 52 percento del totale della spesa
regionale.
Come già detto, l'investimento maggiore è rappresentato dagli
800 miliardi dell'operazione ENEL.
I dati analitici confermano l'indirizzo e le scelte che sono
alla base di questo documento finanziario. Sia il settore assetto
del territorio, sia il settore sviluppo economico riscontrano
importanti aumenti di risorse (+ 38,89 percento per il primo, + 7,5
percento per il secondo).
Sono previsti nei vari settori progetti d'area che operano sul
bilancio pluriennale con una programmazione complessa e progetti
specifici che, pur non richiedendo investimenti consistenti,
riusciranno a produrre vantaggi sia alla nostra azione che alle
imprese.
Mi riferisco, per esempio, al Progetto "Confidi Commercio", un
progetto di riorganizzazione ai fini della certificazione di
qualità ISO 9002 e che ha l'obiettivo di realizzare nuove procedure
di istruttoria per una valutazione non solo finanziaria, ma anche
strategica del progetto presentato dall'impresa.
Si tratta di un'iniziativa importante in un settore difficile
come quello del prestito che deve vedere sempre più crescere le
nostre aziende associate quali interlocutori forti nei confronti
del sistema bancario.
Abbiamo rivolto al settore turistico un'attenzione particolare
indirizzata alla promozione. Siamo consapevoli che negli ultimi
anni il classico turismo di montagna, in special modo quello legato
al mondo della neve, sta attraversando una fase di maturità e nel
settore si avvertono alcuni sintomi di un certo ristagno.
La soluzione per fronteggiare tale situazione e per rilanciare
lo sviluppo di questo fondamentale settore economico è di
articolare la proposta, di rendere compatta all'esterno l'immagine
globale della Valle d'Aosta: neve, bellezze ambientali, ricchezza
culturale, gastronomia, artigianato, prodotti agricoli. Dobbiamo
cercare nuovi mercati da sollecitare con progetti mirati ed
intensificare le azioni già intraprese.
Nel settore trasporti abbiamo deciso di mantenere ad un livello
elevato la spesa per investimenti riferita agli impianti a fune e
il completamento degli interventi per dotare l'Aeroporto regionale
Corrado Gex delle strutture necessarie per ottenere la
classificazione di aeroporto di 3° livello.
Per quanto riguarda la ferrovia, oltre all'impegno per definire
la possibilità di realizzazione del Tunnel Aosta-Martigny e per il
completamento del trenino Cogne-Charemoz-Plan Praz, esiste la
volontà politica di giungere nel più breve tempo possibile ad un
rilancio della linea Chivasso/Aosta/Pré-Saint-Didier considerandola
come linea privilegiata di collegamento per l'utenza locale e per
quella turistica.
Nel settore industriale sono significativi l'intervento per la
ricerca e lo sviluppo, gli investimenti di 10,7 miliardi per
immobili da destinare ad iniziative imprenditoriali e di 6 miliardi
per nuovi insediamenti produttivi nell'area Cogne.
Qualificante è inoltre l'adesione e quindi il supporto
finanziario ai progetti cofinanziati dal fondo perequativo
Unioncamere per lo sviluppo delle piccole e medie imprese, progetti
che hanno riscosso interesse in tutte le componenti del
settore.
Al Progetto "Sportello per internazionalizzazione", già in fase
avanzata di realizzazione che si pone come strumento operativo di
supporto nei confronti delle imprese che abitualmente operano con
l'estero o che si avvicinano a nuovi mercati per la prima volta, e
al Progetto "Olimpo" con durata biennale, si è aggiunto un terzo
progetto relativo al commercio elettronico per il quale siamo in
attesa di conoscere l'eventuale ammissione al finanziamento.
Dal punto di vista normativo riveste un ruolo determinante la
nuova legge di riordino dei servizi camerali della Valle d'Aosta,
iniziativa che potrà consentire la concretizzazione del principio
dell'autogoverno del sistema delle imprese e delle libere
professioni, responsabilizzandole nel contribuire più efficacemente
al rafforzamento del tessuto imprenditoriale della nostra
Regione.
Per il comparto agricolo, in considerazione dell'evoluzione
della politica agricola dettata dall'Unione europea, che porterà a
breve termine all'approvazione del piano di sviluppo rurale per la
Valle d'Aosta, il bilancio 2001-2003 è da leggere ed interpretare
come trait d'union fra una politica di aiuti ormai consolidata nel
tempo e una più dinamica che permetterà l'evoluzione globale e per
distinte misure del settore agricolo valdostano favorendo la
ricerca della qualità globale all'interno delle filiere produttive
con particolare riguardo all'equilibrio inalterabile e fondamentale
che deve esistere fra azienda e territorio.
Alcuni obiettivi particolarmente importanti nel settore
sono:
- il miglioramento delle superfici agrarie tramite il recupero
di superfici abbandonate;
- la razionalizzazione delle superfici coltivate al fine di
permettere un miglioramento dell'efficienza aziendale, comprese
tutte le opere di viabilità rurale e di irrigazione;
- la nascita, la razionalizzazione e la manutenzione di
strutture regionali al servizio dei vari settori della produzione
agricola valdostana;
- in particolare, per il settore lattiero-caseario, il
completamento delle strutture di trasformazione per coprire in modo
omogeneo tutti i bacini produttivi presenti sul territorio;
- la valorizzazione dei settori vitivinicolo, frutticolo, delle
castagne e del miele che rivestono una particolare importanza
nell'agricoltura valdostana;
- il sostegno alla cooperazione che, in una piccola realtà come
quella valdostana, è fondamentale per permettere anche alle piccole
aziende, spesso condotte a tempo parziale, di ottenere un minimo di
produttività contenendo i costi e favorendo la trasformazione e la
commercializzazione dei prodotti.
Anche il settore zootecnico si sta adeguando alle linee e agli
obiettivi previsti dall'Unione europea nell'ambito della nuova
politica agricola comunitaria; in questo senso è stato predisposto
e notificato un disegno di legge che regolamenta l'intero settore.
A seguito dell'approvazione di questo disegno di legge successive
normative stabiliranno i criteri e le modalità per la concessione
degli incentivi nonché la copertura finanziaria degli oneri.
Vorrei sottolineare ancora una volta che gli interventi
finanziari della Regione nel settore zootecnico, le attuali misure
di sostegno, previste sia in forma di contributi diretti agli
agricoltori, sia in forma di aiuto indiretto e incentrate
essenzialmente su azioni di miglioramento qualitativo della razza
bovina valdostana e della relativa produzione zootecnica sono
indispensabili al fine di assicurare il mantenimento e il
consolidamento dell'agricoltura di montagna.
Il consolidamento dell'attività di allevamento, oltre
all'aspetto di carattere economico, di integrazione del reddito
agricolo in relazione ai maggiori costi produttivi sostenuti,
riveste anche una particolare importanza in funzione degli aspetti
sociali (in termini di garanzia occupazionale), ambientali ed
ecologici.
Infine ricordo che è in fase di avvio l'iniziativa che
consentirà di raggiungere il marchio di qualità della carne
valdostana a difesa dei consumatori e della redditività delle
nostre imprese, garantendo il mantenimento della genuinità e della
qualità ed operando in modo chiaro per quanto concerne l'attività,
le strutture, le procedure e le produzioni.
Nel comparto investimenti strutturali è fondamentale l'impegno
in risorse e programmi contenuto nei piani di intervento riferiti
al territorio e all'ambiente.
Sono infatti complessivamente ben 246 miliardi le risorse
iscritte a bilancio e attribuite a capitoli diversi, tutti
destinati alla difesa del suolo, alla protezione e sistemazione
delle vie di comunicazione stradale, alla sistemazione di
acquedotti, fognature e opere di risanamento igienico degli
abitati. Interventi importanti, programmati per la tutela e la
valorizzazione dell'ambiente, per la salvaguardia dell'assetto del
territorio e per la messa in sicurezza dei centri abitati.
Una quota importante di questi investimenti, 250 miliardi nel
triennio, è stata assegnata ad un unico capitolo: "Fondo per
interventi conseguenti agli eventi alluvionali dell'ottobre
2000".
Sono risorse per avviare la ricostruzione recuperate all'interno
del bilancio già predisposto senza ricorrere a mutui aggiuntivi che
testimoniano il grande lavoro di verifica, di analisi, di scelta
svolto dalla Giunta regionale nei giorni successivi all'evento.
La soluzione più semplice sarebbe stato il ricorso immediato al
mutuo, ma così non è stato. Abbiamo invece operato riduzioni
all'interno del bilancio stesso senza pregiudicare la
programmazione e l'incisività in nessun settore, ma rimodulando
alcuni interventi e contenendone altri nei limiti del mantenimento
dell'efficacia di ciascun obiettivo.
D'intesa con i sindaci ed i presidenti di comunità montane si è
proceduto a rivedere i programmi FOSPI recuperando i fondi per
l'alluvione pari a 25 miliardi nel 2001 e a quasi 18 milioni di
euro per il 2002.
In questi tempi, in cui più che plausi e ringraziamenti agli
amministratori prosperano polemiche spesso artificiose e sovente in
malafede, permettetemi di ringraziare il consiglio permanente e gli
amministratori degli enti locali e i colleghi di Giunta per la
grande prova di maturità e lo spirito di solidarietà
dimostrato.
Alla Protezione civile sono stati destinati complessivamente
circa 15 miliardi per le spese inerenti i propri interventi e la
propria organizzazione e 10 miliardi per interventi urgenti volti a
fronteggiare i danni conseguenti all'alluvione.
In sintesi, ma in modo chiaro ed esplicito, vorrei sottolineare
come non sia mai mancata da parte del Governo regionale
l'attenzione alle problematiche legate al territorio valdostano,
fragile come tutti i territori di montagna e alla salvaguardia del
quale continueremo a svolgere la nostra azione e ad indirizzare la
nostra operatività.
Le linee di intervento da seguire per l'attività di
ricostruzione non potranno però prescindere dai criteri e dagli
strumenti di programmazione a livello di bacino contenuti nel piano
dell'assetto idrogeologico.
Il piano definisce e programma le azioni, attraverso una
valutazione unitaria dei vari settori, con l'obiettivo di garantire
un livello di sicurezza adeguato sul territorio, conseguire il
recupero degli ambiti fluviali quali elementi centrali dell'assetto
territoriale del bacino idrografico, raggiungere condizioni di uso
del suolo compatibili con le caratteristiche dei sistemi
idrografici e dei versanti.
Per ciò che concerne l'informazione e gli indennizzi nei
confronti della popolazione colpita dall'alluvione, è stata
tempestivamente costituita una struttura temporanea a cui è stata
attribuita la funzione di "sportello unico" per la gestione delle
problematiche connesse all'applicazione della normativa statale e
regionale concernente l'evento, per l'esame delle istanze
presentate dai comuni ai sensi dell'ordinanza n. 3.090, per
l'istruttoria delle domande di ammissione ai benefici per danni
subiti, per un efficace supporto informativo e per un'azione di
coordinamento con le strutture regionali interessate.
Oltre agli investimenti strutturali ho voluto inserire in questo
settore di investimenti anche l'analisi di quelli programmati per i
servizi alla persona e verso il cittadino, tentando così di fornire
una panoramica complessiva delle risposte alle esigenze del
cittadino che vive in questa Comunità.
Le due forme di investimento sono ovviamente connesse e
funzionali; un'economia florida genera quasi sempre ricchezza
diffusa e quindi garantisce una migliore qualità di vita ai
cittadini, ecco perché investiamo nel settore economico.
Ma non è sufficiente e non è scontato. Per far crescere in modo
omogeneo il "sistema Valle d'Aosta" è necessario investire e
continuare ad investire nella scuola, nella sanità, nella
formazione, insomma in tutto ciò che riguarda la crescita della
persona.
In questo senso il bilancio che stiamo presentando contiene
programmi di intervento importanti e sviluppa iniziative
qualificanti.
L'attenzione che questo documento pone nei confronti del
cittadino per quanto riguarda la sicurezza sociale e la promozione
sociale, vale a dire nei settori sociale-sanitario e
scolastico-culturale, è dimostrata sia dalla quantità di risorse
messe a disposizione (rispettivamente 402,5 miliardi e 101,6
miliardi), sia dalle iniziative legislative e dagli interventi
messi in atto e realizzabili nel corso del prossimo anno.
Nello specifico è indicativo l'aumento di circa 30 miliardi
nell'assegnazione della quota indistinta all'USL a copertura degli
oneri derivanti dai rinnovi contrattuali per il personale
dipendente e convenzionato, di prossima approvazione, e sicuramente
oltre modo necessaria per un buon funzionamento della
struttura.
Un aumento significativo rispetto al 2000, circa 6 miliardi, è
previsto nei fondi per le pensioni di invalidità civile; questo è
dovuto all'incidenza percentuale più alta delle malattie
invalidanti a causa dell'invecchiamento della popolazione e per gli
aumenti degli assegni stabiliti a livello nazionale e delle somme
da corrispondere alle commissioni mediche di valutazione.
La spesa sanitaria è in questo momento oggetto di dibattiti
accesi a tutti i livelli con valenze ed interpretazioni
diametralmente opposte secondo la sensibilità nei confronti del
cosiddetto "Stato sociale".
La Valle d'Aosta, così come altre piccole realtà di montagna, ad
esempio le Province autonome di Trento e di Bolzano, tenendo conto
della particolarità morfologica del territorio da servire e
dell'esiguità della popolazione residente, non può basare la
propria politica sanitaria su economie di scala, ma deve con costi
evidentemente più elevati personalizzare o quanto meno
parcellizzare l'offerta in base ai bisogni della popolazione.
È opportuno ribadire che la nostra Regione non ha goduto, dal
1993 ad oggi, di nessuna assegnazione di risorse in compensazione
della spesa sanitaria. Fino al 1997, con la tassa sulla salute, il
rapporto entrate-uscite aveva un minimo di attendibilità anche se
era deficitario e lo Stato era debitore nei nostri confronti, ma
dal 1998 in poi, con l'introduzione dell'IRAP e con la verifica
reale del gettito (non basato sulle ipotetiche cifre previste dallo
Stato), si evidenzia un disequilibrio allarmante, non più
sostenibile da parte della Regione, che può portare alla paralisi
di servizi indispensabili e fondamentali per la nostra
Comunità.
È un settore difficile nel quale in questi anni le azioni del
Governo regionale sono state efficaci e che, data la complessità
delle tematiche in campo, necessita di una particolare attenzione e
di precisi indirizzi programmatici. Le strutture competenti stanno
operando con serietà e i risultati saranno sempre più evidenti.
Come dicevo in precedenza la risorsa umana deve essere
considerata un fattore determinante per il futuro della Valle
d'Aosta ed è importante quindi favorire i processi destinati ad
aumentare i livelli di scolarizzazione e di formazione e questo
soprattutto in ottica europea.
La Valle d'Aosta ha in questo campo una tradizione forte: è
storicamente una Regione europea in cui il cittadino si sente
protagonista della vita della propria Comunità, una realtà dove il
tasso di istruzione è sempre stato molto alto (grazie alle scuole
di villaggio il fenomeno dell'analfabetismo era praticamente
inesistente fra i Valdostani), una realtà che a pieno titolo può
essere inserita nel novero delle regioni europee più avanzate.
Ma è anche una Regione europea per quanto riguarda il rispetto
delle leggi, vale la pena di ricordare che il tasso di abusivismo
edilizio è praticamente nullo, mentre in altre regioni italiane
sono nell'ordine delle decine di migliaia le abitazioni costruite
senza licenza in comuni dove non esistono strumenti edilizi.
Detto questo, sicuramente dobbiamo continuare ad investire in
scuola, formazione e cultura proprio perché le giovani generazioni
riescano a cogliere in tutta la sua potenzialità questa strategica
vocazione europea della Valle d'Aosta.
Fra le iniziative avviate nel settore e che in questo bilancio
trovano risorse e programmi per l'attuazione e la piena
realizzazione spicca per importanza la nuova legge sull'autonomia
scolastica.
Con l'applicazione di questa legge si dà l'avvio a una nuova
fase di rapporti, di relazioni fra enti pubblici e mondo della
scuola e, se il suo percorso verrà positivamente sviluppato da
parte di tutte le componenti, riuscirà ad esprimere una grande
potenzialità formativa e un'elevata qualità.
Altra realizzazione importante, della quale ho già parlato in
altra parte della relazione, è la nascita della libera Università
della Valle d'Aosta. Sul bilancio di previsione per il 2001 i
finanziamenti per questa iniziativa ammontano a 4 miliardi e 380
milioni, mentre all'obiettivo "promozione di iniziative nel settore
universitario" vengono destinati nel 2001 6.380 milioni, in
crescita nel triennio con 9 miliardi nel 2002 e 10 nel 2003.
Queste cifre non sono comprensive del diritto allo studio
ordinario e universitario per il quale sono stati stanziati 8
miliardi.
Nel settore culturale uno spazio di rilievo è riservato ad
iniziative concernenti la tutela e la valorizzazione del patrimonio
dei beni culturali, archeologici ed architettonici con uno
stanziamento complessivo di 40 miliardi. Fra le voci più importanti
vanno evidenziate l'avvio dei lavori sul Parco archeologico di
Saint-Martin de Corléans, il completamento dell'intervento
strategico sul bordo e sul forte di Bard oltre agli interventi su
diversi immobili di interesse architettonico, artistico e storico
di proprietà regionale.
Vorrei infine sottolineare come gli interventi previsti nel
piano "progetti per il Giubileo" siano stati completati. È una nota
di merito, soprattutto se confrontiamo questo risultato con le
altre realtà regionali, che la Valle d'Aosta abbia rispettato i
termini e le scadenze fissate dalla legge italiana e che i criteri
di intervento in termini di compartecipazione nell'assegnazione di
risorse, di appalto e di realizzazione siano stati tutti
perfettamente in linea con le previsioni.
I fondi globali. Anche se ci troviamo di fronte ad un bilancio
che deve affrontare interventi straordinari e dare risposte
all'emergenza del dopo alluvione abbiamo voluto destinare 19.300
milioni in fondi globali: 6.300 milioni in iniziative che prevedono
spesa corrente e 13 miliardi, la parte più consistente, ad
iniziative che prevedono investimenti.
Tra le iniziative in programma vorrei citare quella relativa
all'integrazione regionale al trattamento pensionistico degli ex
combattenti e nel comparto economico la legge quadro per la
riorganizzazione del sistema di incentivazione delle imprese e gli
interventi finalizzati al risparmio energetico e alla
diversificazione delle fonti di energia.
Nel settore turistico 2.500 milioni sono destinati alla
ristrutturazione della funivia "La Palud-Punta Helbronner" e 1
miliardo per interventi a sostegno delle attività
turistico-ricettive e commerciali.
In agricoltura 5 miliardi sono destinati all'applicazione del
piano di sviluppo rurale per il periodo 2000-2006, 3 miliardi per
interventi nel settore della zootecnia. Infine 500 milioni sono
destinati al territorio per il ripristino ambientale e paesistico
della fascia della Doire Baltée.
Quanto ai residui, non essendo ancora concluso l'esercizio
finanziario, la valutazione è frutto di una stima effettuata
tenendo conto dell'andamento delle entrate e della spesa sui vari
capitoli.
I residui attivi presunti al 1° gennaio 2001 sono pari al 30,48
percento delle rispettive previsioni di competenza (+ 5,4 rispetto
al 2000), mentre i residui passivi sono pari al 31,23
(- 4,54 rispetto all'anno in corso).
Si può quindi constatare che esiste un rallentamento
nell'acquisizione delle entrate accertate, mentre si registra un
miglioramento nel procedimento della spesa.
Il peggioramento nella riscossione è completamente addebitabile
al peggioramento dei residui riferiti alle assegnazioni dello Stato
su progetti cofinanziati. In evidenza è il miglioramento nella
riscossione delle rendite patrimoniali e nell'alienazione di beni
patrimoniali.
Per quanto concerne i tributi erariali e il gettito dell'IRAP,
dopo i gravi ritardi verificatisi nel 1998 ci si è attestati su
tempistiche accettabili.
Il decremento dei residui passivi evidenzia invece un'inversione
di tendenza in relazione al trend degli ultimi anni. Come
sottolineato già negli anni scorsi, il maggior volume di residui
passivi si ha nei settori che gestiscono programmi di investimento
anche se dobbiamo constatare che in quegli stessi settori si
registra un miglioramento della situazione rispetto all'anno
passato, precisamente: - 4,35 percento nell'assetto del territorio
e
- 15,17 percento nel settore dello sviluppo economico.
La finanza locale. Con l'entrata in vigore del comparto unico
del pubblico impiego, altro importante obiettivo programmatico
raggiunto, inizierà il processo di trasferimento di talune funzioni
gestionali e di risorse finanziarie dalla Regione agli enti locali,
accompagnato da un parallelo processo di mobilità di personale.
Nel corso del 2001 è previsto anche il completamento della
revisione della legge n. 48 e la completa applicazione della legge
regionale n. 54.
Per il prossimo anno le risorse destinate alla finanza locale,
che in questi anni avevano sempre presentato un incremento maggiore
rispetto alla spesa regionale nel suo complesso, registrano una
leggera flessione del 4,2 percento. Si tratta peraltro di una
contrazione già prevista lo scorso anno in quanto la base di
calcolo dell'IRPEF, cioè il gettito accertato a consuntivo per il
1999, ha subito una riduzione per effetto della chiusura del
tunnel.
Per gli esercizi 2001 e 2002 una parte di risorse del FOSPI,
rispettivamente 25 miliardi e 17 milioni di euro, sono stati
trasferiti, come già detto, al Fondo interventi alluvione di intesa
con gli enti locali.
I trasferimenti finanziari senza vincolo di destinazione sono
per il 2001 pari a 160.825 milioni suddivisi, come indicato dagli
enti locali stessi, in 137,5 miliardi ai comuni e 23,3 miliardi
alle comunità montane.
Per i trasferimenti con vincolo settoriale di destinazione, le
cosiddette "leggi di settore", sono stati stanziati nel 2001 95,6
miliardi e per gli interventi FOSPI 39,3 miliardi.
Le tendenze del bilancio triennale. In sede di illustrazione
generale delle scelte e delle linee programmatiche contenute nel
bilancio di previsione per il 2001 ho già analizzato in più punti
le tendenze del bilancio triennale 2001-2003.
Sottolineando brevemente alcuni concetti mi limiterò a ribadire
le linee guida che hanno ispirato la programmazione di questo
documento finanziario e che denotano la coerenza della nostra
azione amministrativa.
Innanzitutto abbiamo operato, come dimostrato dalle somme
iscritte, per mantenere contenuto l'eventuale ricorso al debito,
infatti la tendenza è una diminuzione dell'indebitamento nel
triennio.
Un'azione consistente è stata predisposta per sostenere e
consolidare lo sviluppo nel settore economico, per creare, in
attesa della riapertura del collegamento viario del Monte Bianco,
le condizioni ottimali di crescita della nostra economia.
Infine importanti risorse in aumento nel triennio sono state
stanziate nel settore della sanità e della cultura per consentire
al "sistema Valle d'Aosta" di essere sempre più funzionale,
competitivo, moderno e vicino alle esigenze dei cittadini.
Signori consiglieri, in conclusione, il documento finanziario
che ho illustrato e su cui il Consiglio è chiamato ad esprimersi
non contiene solamente elementi fondamentali di continuità
amministrativa, ma è improntato anche ad una nuova progettualità
che inciderà in maniera sensibile sul futuro della nostra
Regione.
Non si tratta di un bilancio di routine, non è solamente un
freddo documento contabile, è invece uno strumento di intervento
preparato con grande attenzione, malgrado l'esiguo tempo a
disposizione, è un bilancio che guarda al futuro, che tende al
consolidamento della ripresa ed al rilancio dello sviluppo, che
mette a disposizione della Comunità valdostana gli elementi che ci
auguriamo le consentiranno di crescere in modo adeguato per
rimanere inserita tra le regioni europee più sviluppate e con
condizioni di vita migliori.
Soprattutto in questo momento, dove da più parti si parla del
modello federalista, molto spesso in modo confuso ed alquanto
approssimativo la nostra Regione, che da sempre ha una propria
identità con profonde radici nella storia e che nel corso dei
secoli ha saputo costruirsi e cementare una tradizione di
autogoverno e di libertà, deve essere dotata di uno strumento che
le garantisca una solidità economica e finanziaria.
Questo bilancio va in questa direzione.
I risultati positivi e i segnali di crescita ci confortano e ci
fanno ritenere che con il raggiungimento degli obiettivi
programmatici contenuti in questo documento costruiremo una Valle
d'Aosta forte, dinamica, solida in grado di guardare al futuro con
fiducia e con serenità.
Presidente
Come convenuto, il Consiglio è sospeso e
riprenderà domani mattina alle ore 9,15 come da convocazione.
La seduta è tolta.
