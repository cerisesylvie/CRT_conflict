Classificazione
SANITÀ VETERINARIA E ZOOTECNIA
Sanità veterinaria



Oggetto del Consiglio n. 1481 del 17 novembre 2010 - Resoconto
OGGETTO N. 1481/XIII - Disegno di legge: "Nuove disposizioni
per la tutela e per il corretto trattamento degli animali di
affezione. Abrogazione della legge regionale 28 aprile 1994, n.
14". (Reiezione di un ordine del giorno)
CAPO I
DISPOSIZIONI GENERALI
Articolo 1
(Finalità)
1. La Regione autonoma Valle d'Aosta/Vallée d'Aoste promuove
la tutela e la presenza nel proprio territorio degli animali di
affezione quale elemento fondamentale e indispensabile
dell'ambiente, riconoscendo alle specie animali il diritto ad
un'esistenza compatibile con le proprie esigenze biologiche ed
etologiche. In particolare, la Regione:
a) favorisce il rispetto verso gli animali e la corretta
convivenza tra l'uomo e gli animali di affezione domestici;
b) promuove il valore educativo e culturale di un corretto
rapporto con gli animali di affezione, anche in relazione alle
potenzialità assistenziali e terapeutiche dello stesso;
c) tutela gli animali di affezione domestici attraverso la
repressione degli atti di crudeltà o di maltrattamento contro di
essi, compreso l'abbandono;
d) tutela la salute pubblica e l'ambiente attraverso la
prevenzione del randagismo e la promozione di un corretto
trattamento degli animali di affezione domestici.
Articolo 2
(Definizioni)
1. Ai fini della presente legge, si intendono per:
a) animali di affezione domestici: gli animali che,
stabilmente o occasionalmente, convivono con l'uomo nella o presso
la sua abitazione, appartenenti a specie mantenute per compagnia o
per diporto a cui possono anche farsi svolgere attività utili
all'uomo senza però avere fini produttivi o alimentari;
b) animali di affezione urbani: gli animali appartenenti alle
specie di cui alla lettera a) che abitualmente vivono allo stato
libero nei centri urbani.
CAPO II
TUTELA DEGLI ANIMALI DI AFFEZIONE DOMESTICI
Articolo 3
(Limitazione alla detenzione di animali)
1. È vietato detenere animali selvatici che, per
caratteristiche innate e permanenti, non possono adattarsi alla
cattività o, comunque, alla vita domestica.
2. È vietato detenere animali di affezione domestici in
numero o condizioni tali da pregiudicare la loro salute e il loro
benessere o, comunque, da nuocere all'igiene, alla salute, alla
quiete o all'incolumità dell'uomo o dell'ambiente.
3. È vietato utilizzare animali di affezione con ruoli attivi
nella pratica dell'accattonaggio ed esibire animali di affezione di
età inferiore a quattro mesi oppure in stato di incuria,
denutrizione o comunque sofferenti per le condizioni ambientali in
cui sono tenuti.
4. È vietato offrire animali di affezione in premio o come
vincite di giochi nell'ambito di attività commerciali, fieristiche
o pubblicitarie.
5. Non possono possedere o detenere cani iscritti nel
registro di cui all'articolo 9, comma 3, ai sensi dell'ordinanza
del Ministro del lavoro, della salute e delle politiche sociali del
3 marzo 2009 (Ordinanza contingibile ed urgente concernente la
tutela dell'incolumità pubblica dall'aggressione dei cani):
a) i delinquenti abituali o per tendenza;
b) i sottoposti a misure di prevenzione personale o a misure
di sicurezza personali;
c) chiunque abbia riportato condanna, anche non definitiva,
per delitto non colposo contro la persona o contro il patrimonio,
punibile con la reclusione superiore a due anni;
d) chiunque abbia riportato condanna, anche non definitiva o
decreto penale di condanna, per i reati di cui agli articoli
544ter, 544quater, 544quinquies e 727 del codice penale e per
quelli di cui all'articolo 2 della legge 20 luglio 2004, n. 189
(Disposizioni concernenti il divieto di maltrattamento degli
animali, nonché di impiego degli stessi in combattimenti
clandestini o competizioni non autorizzate);
e) i minori di anni diciotto, gli interdetti e gli inabili
per infermità di mente.
Articolo 4
(Cura degli animali)
1. Chiunque possegga o detenga animali di affezione domestici
è responsabile della loro custodia, delle loro azioni, della loro
salute e del loro benessere e, in particolare, deve provvedere, in
conformità alle esigenze di ogni singola specie, a:
a) fornire loro adeguate quantità di acqua pulita e di
nutrimento adatto;
b) assicurare loro un ricovero idoneo e pulito;
c) assicurare loro la possibilità di espletare le proprie
funzioni organiche, fisiologiche e comportamentali nel rispetto
delle vigenti norme di igiene e sanità pubblica;
d) assicurare loro, nel caso si rendessero necessarie
limitazioni della libertà di movimento per esigenze di igiene e
sanità pubblica o per la sicurezza degli animali medesimi,
dell'uomo o di altri animali, una sistemazione che garantisca sia
protezione dai pericoli e dai disagi, sia adeguata possibilità di
movimento;
e) occuparsi della loro riproduzione e della custodia,
impedendo che si allontanino dal luogo di abituale dimora, della
salute e del benessere della prole;
f) garantire loro le cure sanitarie di cui
necessitano;
g) garantire, evitando situazioni che possano costituire
fonte di paura o angoscia per l'animale, la loro incolumità e,
nello stesso tempo, il controllo dell'animale per tutelare
l'incolumità delle persone e degli altri animali con cui possono
venire a contatto;
h) adottare, per chi detiene animali di affezione domestici
in numero o in condizioni tali da poter costituire pericolo per la
salute umana e per il benessere animale, misure volte a garantire
adeguate condizioni igienico-ambientali;
i) garantire che l'eventuale addestramento sia impartito
esclusivamente, senza ricorrere a percosse o a costrizione fisica,
con metodi non violenti e tesi a non esaltarne l'aggressività e che
non impediscano all'animale di esprimere i comportamenti tipici
della specie. È vietato l'uso di collari elettrici o muniti di
punte. Gli addestratori sono tenuti a registrare la propria
attività, fornendo i dati identificativi degli animali sottoposti a
sedute di addestramento.
2. La Giunta regionale definisce, con propria deliberazione,
da adottare entro sei mesi dalla data di entrata in vigore della
presente legge, sentiti i servizi veterinari dell'Azienda regionale
sanitaria USL della Valle d'Aosta (Azienda USL), le linee-guida
alle quali attenersi nella cura degli animali di affezione per
assicurare loro le condizioni di salute e benessere di cui al
presente articolo.
Articolo 5
(Trasporto degli animali di affezione)
1. Il trasporto degli animali di affezione, da chiunque sia
effettuato e per qualunque motivo, deve avvenire in modo adeguato
alla specie, in condizioni tali da non pregiudicare la loro salute
e da non causare loro pena o sofferenza, nel rispetto delle vigenti
norme di igiene e sanità pubblica.
2. I mezzi e i contenitori di trasporto devono essere
strutturati in maniera tale da:
a) garantire che al loro interno vi sia una ventilazione, una
cubatura d'aria, uno spazio minimo vitale e di movimento adeguati
alle condizioni di trasporto e alle specie animali trasportate,
consentendone la stazione quadrupedale e la possibilità di
coricarsi;
b) proteggere gli animali trasportati dalle intemperie e
dalla possibilità di procurarsi eventuali ferimenti;
c) consentire l'ispezione e la cura degli animali
trasportati.
3. In ogni caso, è vietato il trasporto degli animali di
affezione nei portabagagli chiusi degli autoveicoli.
Articolo 6
(Accesso dei cani ai giardini, parchi ed aree
pubbliche)
1. Ai cani accompagnati dal proprietario o dal detentore è
consentito l'accesso nelle aree urbane e nei luoghi aperti al
pubblico, ivi compresi i parchi e i giardini; in tali luoghi, è
obbligatorio l'uso del guinzaglio e, nei casi previsti dalla
normativa vigente, anche della museruola.
2. È vietato l'accesso ai cani in aree destinate e attrezzate
per particolari scopi, come le aree giochi per bambini, quando le
stesse sono delimitate e segnalate con appositi cartelli di
divieto.
3. È fatto obbligo a chiunque conduca il cane in ambito
urbano di raccoglierne le feci e di avere con sé strumenti idonei
alla raccolta delle stesse.
4. I Comuni promuovono la realizzazione di una rete di
distribuzione di strumenti idonei alla rimozione delle deiezioni
dei cani.
Articolo 7
(Aree e percorsi destinati ai cani)
1. I Comuni possono, nell'ambito di giardini, parchi, ed
altre aree destinate a verde pubblico, individuare, mediante
appositi cartelli e delimitazioni, spazi destinati ai cani, dotati
di adeguate attrezzature.
2. Negli spazi a loro destinati, i cani possono muoversi,
correre e giocare liberamente, senza guinzaglio e museruola, sotto
la sorveglianza del responsabile, senza determinare danni alle
piante o alle strutture presenti.
Articolo 8
(Accesso negli esercizi pubblici, commerciali e nei locali ed
uffici aperti al pubblico)
1. I cani, accompagnati dal proprietario o detentore, hanno
accesso a tutti gli esercizi pubblici e commerciali, nonché ai
locali e uffici aperti al pubblico presenti nel territorio
regionale.
2. I proprietari o detentori che conducono i cani negli
esercizi, locali e uffici di cui al comma 1 sono tenuti ad usare
sia il guinzaglio che la museruola, avendo cura che i cani non
sporchino e non creino disturbo o danno alcuno.
3. Il responsabile degli esercizi pubblici e commerciali di
cui al comma 1 può vietare o limitare l'accesso ai cani, dandone
comunicazione al Comune territorialmente competente.
Articolo 9
(Cani morsicatori)
1. Ai fini della valutazione del rischio e dei successivi
provvedimenti di prevenzione e di polizia veterinaria, le
morsicature e le aggressioni di cani devono essere segnalate ai
servizi veterinari dell'Azienda USL. Il medico veterinario libero
professionista ha l'obbligo di segnalare ai predetti servizi la
presenza, tra i suoi assistiti, di cani che richiedono una
valutazione comportamentale, in quanto impegnativi per la corretta
gestione ai fini della tutela dell'incolumità pubblica.
2. I medici veterinari dell'Azienda USL, nel caso di
rilevazione di rischio potenziale elevato, in base alla gravità
delle eventuali lesioni provocate a persone, animali o cose,
stabiliscono le misure di prevenzione e l'eventuale necessità di un
intervento terapeutico comportamentale da parte di medici
veterinari esperti in comportamento animale, con spese a carico del
proprietario o del detentore.
3. I servizi veterinari dell'Azienda USL devono tenere un
registro aggiornato dei cani identificati a rischio potenziale
elevato ai sensi del comma 1.
4. Il proprietario o il detentore può rinunciare alla
custodia del cane dichiarato a rischio potenziale elevato, salvo
l'obbligo di sostenere le spese di mantenimento e dell'intervento
terapeutico comportamentale, sino al momento dell'eventuale
trasferimento della proprietà.
5. Qualora un cane sia certificato come irrecuperabile, lo
stesso può essere mantenuto, a spese del proprietario o del
detentore, presso strutture autorizzate che diano garanzie di
sicurezza e benessere animale o, alle stesse condizioni, ceduto a
enti o associazioni zoofile, animaliste e protezioniste.
6. I Comuni, d'intesa con i servizi veterinari dell'Azienda
USL ed in collaborazione con l'ordine professionale dei medici
veterinari, le facoltà universitarie di medicina veterinaria, le
associazioni veterinarie e le associazioni zoofile, animaliste e
protezioniste, organizzano, singolarmente o in forma associata,
corsi di formazione obbligatori per i proprietari o detentori di
cani identificati a rischio potenziale elevato, per il
conseguimento del patentino di cui all'articolo 1, comma 4,
dell'ordinanza del Ministro del lavoro, della salute e delle
politiche sociali del 3 marzo 2009. Ai predetti corsi di formazione
può partecipare chiunque, proprietario o detentore di cane, ne
abbia interesse. Gli oneri dei corsi di formazione sono a carico
del proprietario o detentore del cane.
7. I proprietari o detentori dei cani inseriti nel registro
di cui al comma 3 provvedono a stipulare una polizza di
assicurazione di responsabilità civile per danni contro terzi
causati dal proprio cane e devono sempre applicare al cane, quando
si trova in aree urbane e nei luoghi aperti al pubblico, sia il
guinzaglio che la museruola.
Articolo 10
(Mantenimento degli animali)
1. Chiunque possegga o detenga animali di affezione
domestici, in caso di sopravvenuta impossibilità al mantenimento,
può richiedere ai servizi veterinari dell'Azienda USL, indicando i
motivi che ne impediscono la detenzione, l'autorizzazione a
consegnare gli animali al canile/gattile regionale o ad altre
strutture in grado di accoglierli oppure rivolgersi ad enti o
associazioni zoofile, animaliste e protezioniste per la ricerca di
un nuovo proprietario. Le spese per il mantenimento e i trattamenti
sanitari, compresa l'eventuale sterilizzazione, sono a carico del
proprietario o del detentore sino al momento dell'eventuale
adozione.
2. I cuccioli nati da cucciolate indesiderate, terminato il
normale periodo di allattamento e svezzamento, possono essere
ceduti al canile/gattile regionale o ad altre strutture in grado di
accoglierli oppure ad enti o associazioni zoofile, animaliste e
protezioniste che provvedono alla loro successiva sistemazione, a
condizione che i proprietari o detentori medesimi abbiano, nel
frattempo, provveduto alla sterilizzazione dell'animale.
3. In caso di mancanza di posti disponibili nel canile
regionale, il servizio veterinario provvede alla diversa
sistemazione dell'animale, in strutture che ne garantiscano
comunque un'adeguata condizione di vita.
Articolo 11
(Soppressione degli animali di affezione)
1. Chiunque possegga o detenga animali di affezione
domestici, divenuti gravemente malati, incurabili o di comprovata
pericolosità, deve segnalarlo ai servizi veterinari dell'Azienda
USL o a medici veterinari liberi professionisti, i quali, se lo
ritengono necessario, provvedono alla soppressione in modo
esclusivamente eutanasico, previa anestesia.
2. I servizi veterinari dell'Azienda USL o i medici
veterinari devono rilasciare ai proprietari o detentori degli
animali soppressi una dichiarazione di avvenuta soppressione dalla
quale risultino:
a) le generalità del proprietario o detentore;
b) la specie e la descrizione dell'animale soppresso;
c) l'eventuale marca di identificazione dell'animale
soppresso;
d) la causa della soppressione;
e) il luogo, la data, il timbro e la firma del veterinario
esecutore.
3. Qualora la soppressione sia attuata da medici veterinari
liberi professionisti, questi devono trasmettere copia della
dichiarazione di cui al comma 2 ai servizi veterinari dell'Azienda
USL.
Articolo 12
(Sperimentazione e vivisezione sugli animali)
1. Chiunque possegga o detenga animali di affezione non può
cederli, in nessun caso, a istituti o laboratori che effettuano
esperimenti su animali vivi o che praticano la vivisezione, anche
se situati fuori dal territorio regionale.
2. I cani vaganti catturati o ritrovati e quelli ospitati nel
canile regionale non possono essere destinati alla
sperimentazione.
Articolo 13
(Allevamenti, centri di vendita, centri di addestramento e
pensioni per gli animali di affezione domestici)
1. Chiunque intenda procedere all'allestimento, a fini
commerciali, di allevamenti, centri di vendita, centri di
addestramento o pensioni per animali di affezione domestici deve
farne preventiva richiesta ai servizi veterinari dell'Azienda
USL.
2. I servizi veterinari dell'Azienda USL, valutata la
conformità degli ambienti, delle strutture e delle attrezzature
dell'attività in corso di allestimento alle vigenti norme in
materia di igiene, sanità pubblica e allevamento di animali,
formulano un parere per il rilascio agli interessati, da parte del
Comune territorialmente competente, dell'autorizzazione sanitaria
all'esercizio delle attività in questione, le quali restano
sottoposte a vigilanza sanitaria permanente.
3. È vietata la vendita di cani a minori di anni diciotto
senza il consenso di un genitore o di altra persona esercente la
potestà parentale.
4. I requisiti minimi strutturali e gestionali per le
attività di cui al comma 1 sono definiti con deliberazione della
Giunta regionale, da adottare entro sei mesi dalla data di entrata
in vigore della presente legge, sentiti i servizi veterinari
dell'Azienda USL.
Articolo 14
(Esposizione e vendita)
1. È vietato destinare al commercio o esporre cani o gatti di
età inferiore a due mesi.
2. Gli esercizi commerciali aventi sede fissa hanno l'obbligo
di tenere gli animali in esposizione per non più di cinque ore
giornaliere; a tal fine, l'esercizio deve disporre di adeguati
spazi per il riposo degli animali quando sia trascorso il periodo
di esposizione.
3. Le attività commerciali in forma ambulante ed occasionale,
inerenti la vendita o l'esposizione di animali, hanno l'obbligo di
tenere gli stessi in esposizione per non più di otto ore
giornaliere.
4. È fatto obbligo per chiunque vende un animale di fornire
adeguate istruzioni per il mantenimento, anche avvalendosi di
apposite schede tecniche da consegnare all'acquirente previa presa
d'atto.
5. Il titolare dell'esercizio commerciale deve avere
specifica competenza e conoscenza in materia di gestione tecnica ed
igienico-sanitaria degli animali, acquisita attraverso apposito
percorso formativo documentabile.
Articolo 15
(Attività e terapie assistite da animali)
1. L'impiego di animali nell'ambito di percorsi assistenziali
o terapeutici deve avvenire nel rispetto delle disposizioni della
presente legge. È vietato il ricorso ad animali selvatici e a
cuccioli di età inferiore a sei mesi.
2. La programmazione e l'attuazione di attività e terapie
assistite da animali devono avvenire sotto il controllo
dell'Amministrazione regionale.
CAPO III
TUTELA DEGLI ANIMALI DI AFFEZIONE URBANI
Articolo 16
(Controllo delle popolazioni di specie di animali)
1. Qualora vi siano specie di animali di affezione urbani la
cui eccessiva proliferazione, conformemente all'esperienza e alle
conoscenze scientifiche acquisite, costituisca pericolo per la
popolazione, per gli altri animali, per l'ambiente, per l'igiene o
arrechi pregiudizio per la salute pubblica, la Giunta regionale,
sentiti i servizi veterinari dell'Azienda USL e il Consiglio
permanente degli enti locali, può disporre iniziative per il
controllo delle popolazioni delle predette specie, anche
avvalendosi della collaborazione di enti o associazioni zoofile,
animaliste e protezioniste.
2. Nel caso in cui tra le iniziative disposte sia prevista
anche la cattura degli animali, questa deve essere effettuata con
metodologie e mezzi, quali cartucce anestetizzanti, gabbie, reti e
simili, tali da infliggere la minor sofferenza possibile agli
animali che ne sono oggetto e deve essere messa in pratica
esclusivamente da soggetti pubblici o privati convenzionati,
individuati sulla base di criteri stabiliti con deliberazione della
Giunta regionale.
3. Quando non sia possibile procedere alla cattura, può
essere autorizzato l'abbattimento degli animali di comprovata
pericolosità; l'abbattimento può essere messo in pratica
esclusivamente da soggetti pubblici o privati convenzionati,
individuati sulla base di criteri stabiliti con deliberazione della
Giunta regionale.
4. Nell'esercizio delle funzioni loro attribuite, i soggetti
preposti alla cattura o all'abbattimento di animali devono essere
muniti di appositi tesserini di riconoscimento, rilasciati con
decreto del Presidente della Regione.
CAPO IV
GESTIONE DEGLI ANIMALI DI AFFEZIONE
Articolo 17
(Anagrafe regionale canina)
1. L'anagrafe regionale canina, consistente nel registro
informatico della popolazione canina presente nel territorio
regionale, istituita con legge regionale 28 aprile 1994, n. 14
(Norme per la tutela e per il corretto trattamento degli animali di
affezione), ha sede presso la struttura regionale competente in
materia di igiene e sanità pubblica veterinaria, che ne assicura la
gestione.
2. L'anagrafe regionale canina è strumento utile per il
controllo sanitario e numerico della popolazione dei cani, per la
prevenzione delle zoonosi, per la prevenzione e il controllo del
randagismo, per la repressione dell'abbandono dei cani e per la
restituzione dei cani smarriti ai proprietari o detentori.
L'anagrafe regionale canina è alimentata dai dati forniti dai
servizi veterinari dell'Azienda USL, in collaborazione con i Comuni
e il canile regionale.
Articolo 18
(Iscrizione all'anagrafe regionale canina)
1. I proprietari o detentori di un cane, residenti nel
territorio regionale ovvero ivi dimoranti per un periodo di tempo
superiore a novanta giorni, devono provvedere alla sua iscrizione
all'anagrafe regionale canina entro trenta giorni dalla nascita o,
comunque, per i cani di età superiore, entro trenta giorni
dall'immissione in possesso dell'animale.
2. L'iscrizione si effettua, gratuitamente, presso il Comune
di residenza o di abituale dimora del proprietario o detentore del
cane.
3. I medici veterinari liberi professionisti che,
nell'esercizio della loro attività, vengano a conoscenza
dell'esistenza di cani non iscritti all'anagrafe regionale canina
devono informare il proprietario o detentore del cane dell'obbligo
di iscrizione, provvedendo a regolarizzare l'identificazione
dell'animale. Nel caso in cui non sia possibile procedere
all'identificazione, i medici veterinari devono informare i servizi
veterinari dell'Azienda USL.
Articolo 19
(Codice di identificazione numerico del cane)
1. Ad ogni cane iscritto all'anagrafe regionale canina è
assegnato un codice di identificazione numerico che
contraddistingue ciascun cane in modo specifico e senza possibilità
di duplicazione.
Articolo 20
(Modalità di gestione dell'anagrafe regionale canina)
1. Al momento dell'iscrizione all'anagrafe regionale canina,
il proprietario o detentore del cane deve fornire all'operatore
comunale incaricato le seguenti informazioni:
a) generalità, codice fiscale, recapito telefonico e
indirizzo;
b) nome, data di nascita, sesso, razza e caratteristiche
somatiche del cane.
2. Copia del certificato di iscrizione è consegnata al
proprietario o detentore del cane; essa deve essere conservata per
eventuali verifiche, mutamenti di residenza o passaggi di proprietà
ed è completata, a cura del medico veterinario, al momento
dell'inserimento del tatuaggio elettronico mediante
microprocessore.
3. Le modalità di accesso e di gestione operativa
dell'anagrafe canina sono reperibili in apposita sezione del sito
istituzionale della Regione.
4. I proprietari o detentori di cani, entro quindici giorni
dall'evento, devono denunciare al Comune di residenza o di abituale
dimora presso il quale avevano iscritto il proprio cane
all'anagrafe regionale canina, i seguenti accadimenti:
a) il trasferimento della propria residenza o abituale dimora
per periodi superiori a novanta giorni;
b) la cessione definitiva della proprietà o della detenzione,
a qualsiasi titolo, del cane. Il nuovo proprietario o detentore è
tenuto a comunicare al proprio Comune di residenza o di abituale
dimora il possesso del cane, per il quale è mantenuto il codice di
identificazione numerico originario;
c) la morte del cane, che può essere denunciata anche al
canile regionale al momento della consegna delle spoglie per lo
smaltimento.
5. Lo smarrimento e la sottrazione del cane devono essere
segnalati dal proprietario o dal detentore, non oltre cinque giorni
dal verificarsi dell'evento, al Comune di residenza o di abituale
dimora, al canile regionale, ai servizi veterinari dell'Azienda USL
o al Corpo forestale della Valle d'Aosta.
6. I Comuni o gli altri soggetti di cui al comma 5 provvedono
a registrare, al momento della segnalazione, nell'anagrafe
regionale canina il trasferimento, la cessione, la morte, lo
smarrimento o la sottrazione del cane.
7. I proprietari o detentori di cani, nel caso di morte del
proprio animale, devono contattare il canile regionale, che
provvede a predisporre le procedure di cremazione in strutture
autorizzate allo scopo. È ammessa l'inumazione delle spoglie in
terreni privati, previa comunicazione al Comune territorialmente
competente, in conformità alla normativa vigente.
Articolo 21
(Identificazione mediante tatuaggio elettronico dei cani
iscritti all'anagrafe regionale canina)
1. L'operazione di inserimento indolore del tatuaggio
elettronico mediante microprocessore è eseguita nei primi due mesi
di vita del cane presso gli ambulatori di sanità pubblica animale
dell'Azienda USL, presso gli ambulatori dei medici veterinari
liberi professionisti all'uopo autorizzati oppure presso locali
adeguati ed igienicamente idonei messi a disposizione dai
Comuni.
2. I Comuni, su indicazione dei servizi veterinari
dell'Azienda USL, rendono noti il calendario, gli orari e il luogo
in cui i proprietari o detentori di cani che hanno provveduto ad
iscrivere il proprio animale all'anagrafe regionale canina devono
presentarsi per sottoporre il proprio cane all'operazione di
inserimento indolore del tatuaggio elettronico mediante
microprocessore.
3. L'operazione di inserimento indolore del tatuaggio
elettronico mediante microprocessore è gratuita se effettuata dai
servizi veterinari dell'Azienda USL e sempre che i proprietari o
detentori di cani abbiano provveduto all'iscrizione del proprio
cane all'anagrafe regionale canina nei modi e nei tempi stabiliti
dalla presente legge.
4. I medici veterinari verificano la presenza del codice di
identificazione numerico di tutti i cani di età superiore ai due
mesi. Nel caso di mancata identificazione, i medici veterinari
devono informare il proprietario o detentore del cane dell'obbligo
di iscrizione, provvedendo a regolarizzare l'identificazione
dell'animale. Nel caso in cui non sia possibile procedere
all'identificazione, i medici veterinari devono informare i servizi
veterinari dell'Azienda USL.
5. I medici veterinari dei servizi veterinari dell'Azienda
USL che hanno compiuto l'operazione di inserimento indolore del
tatuaggio elettronico mediante microprocessore devono indicare
l'avvenuta identificazione del cane segnando luogo e data ed
apporre il proprio timbro e firma sulla copia del certificato di
iscrizione in possesso del proprietario o detentore; il medico
veterinario deve, inoltre, trasmettere il certificato di avvenuta
marcatura, riportante il codice di identificazione numerico del
cane, ai servizi veterinari dell'Azienda USL che provvedono
all'aggiornamento dell'anagrafe regionale canina. I medici
veterinari liberi professionisti che effettuano la stessa
operazione di inserimento indolore del tatuaggio elettronico
mediante microprocessore concludono l'identificazione dell'animale,
tramite compilazione del certificato di avvenuta marcatura su
formato elettronico.
Articolo 22
(Iscrizione all'anagrafe di cani provenienti da fuori regione
o già tatuati)
1. L'obbligo di iscrizione dei cani all'anagrafe regionale
canina e di inserimento del relativo tatuaggio elettronico mediante
microprocessore sussiste sia per i cani provenienti da fuori del
territorio regionale, quando ricorrano le condizioni di cui
all'articolo 18, comma 1, anche se già tatuati in altro modo, sia
per i cani già tatuati a seguito di iniziative di enti cinofili, di
associazioni di allevatori di cani o per l'iscrizione a libri
genealogici di razza. Nel caso di cani già identificati con
tatuaggio elettronico mediante microprocessore, restano validi i
contrassegni inseriti, previa verifica da parte dei medici
veterinari autorizzati.
Articolo 23
(Cani esentati dall'obbligo di iscrizione all'anagrafe
regionale canina)
1. Sono esentati dall'obbligo di iscrizione all'anagrafe
regionale canina e di inserimento del relativo tatuaggio
elettronico mediante microprocessore i cani al seguito di
proprietari o detentori di passaggio o in soggiorno temporaneo nel
territorio regionale, la cui permanenza non si protragga oltre i
novanta giorni.
2. L'introduzione nel territorio regionale di cani per un
periodo di tempo superiore a trenta giorni deve essere comunque
comunicata ai servizi veterinari dell'Azienda USL. Tali cani, se
non regolarmente registrati nell'anagrafe canina della Regione di
provenienza, devono essere identificati dai servizi veterinari
dell'Azienda USL.
3. Gli allevatori o detentori di cani a scopo di commercio
hanno, comunque, l'obbligo di tenere un apposito registro di carico
e scarico degli animali.
Articolo 24
(Canile regionale)
1. Presso il canile regionale, di proprietà della Regione,
istituito ai sensi della l.r. 14/1994, sono assicurati:
a) il ricovero e la custodia temporanea dei cani durante i
periodi di osservazione sanitaria e isolamento nei casi previsti
dagli articoli 86 e 87 del decreto del Presidente della Repubblica
8 febbraio 1954, n. 320 (Regolamento di polizia
veterinaria);
b) il ricovero e la custodia temporanea dei cani catturati,
per il tempo necessario alla loro restituzione ai proprietari o
detentori ovvero al loro affidamento ad eventuali
richiedenti;
c) il ricovero e la custodia dei cani per i quali non è
possibile la restituzione ai proprietari o detentori ovvero
l'affidamento ad eventuali richiedenti;
d) il soccorso e le prime cure ad animali vaganti
feriti;
e) il trattamento profilattico e vaccinale degli animali
contro le malattie infettive;
f) il servizio di smaltimento delle spoglie di animali
morti;
g) il servizio di custodia dei cani oggetto di sequestro
penale o amministrativo.
2. Il canile regionale deve essere convenientemente isolato
fisicamente ed acusticamente da altri edifici, in particolar modo
se adibiti a civile abitazione, e la sua ubicazione deve essere
approvata dai competenti servizi dell'Azienda USL che ne valutano
anche l'idoneità rispetto alle norme vigenti in materia di igiene e
sanità pubblica previste per i concentramenti e la stabulazione di
animali. Presso il canile regionale devono essere tenuti e
correttamente compilati i registri di carico e scarico degli
animali ivi ricoverati o ospitati.
3. Il canile regionale deve essere dotato di un reparto
adibito ai cani in custodia temporanea, di un reparto per il
ricovero permanente e di un reparto di osservazione sanitaria e
isolamento; il canile deve, inoltre, essere dotato di un locale ad
uso infermeria, fornito delle attrezzature e del materiale
necessari per il trattamento profilattico e vaccinale degli
animali, per prelievi di laboratorio, per operazioni di
identificazione dei cani, per l'eventuale soppressione eutanasica
di animali gravemente malati, incurabili o di comprovata
pericolosità, nonché di un locale adibito ad ambulatorio
veterinario, anch'esso fornito delle attrezzature e del materiale
necessari, per interventi di sterilizzazione di cani e gatti, per
accertamenti diagnostici, per interventi chirurgici o terapeutici,
per il soccorso e per le prime cure ad animali vaganti
feriti.
4. La gestione non sanitaria del canile, ivi compresi il
servizio di cattura dei cani vaganti, randagi o inselvatichiti e il
servizio di trasporto dei corpi di animali morti, può essere
affidata ad enti o associazioni zoofile, animaliste e protezioniste
sulla base di apposite convenzioni, stipulate con la Regione in
conformità allo schema-tipo approvato con deliberazione della
Giunta regionale, nelle quali sono previsti programmi di attività
da concordarsi con i servizi veterinari dell'Azienda USL;
l'attività svolta nell'ambito delle predette convenzioni dagli enti
o associazioni e dal personale da essi impiegato può dar luogo al
solo rimborso delle spese effettivamente sostenute per la gestione
non sanitaria del canile.
5. La gestione dell'ambulatorio veterinario e
dell'osservazione sanitaria è affidata ai servizi veterinari
dell'Azienda USL, cui competono anche la vigilanza ed il controllo
igienico-sanitario del canile regionale; le spese relative alla
gestione sanitaria del canile e per l'acquisto delle attrezzature e
del materiale sanitario occorrenti per l'ambulatorio veterinario e
per l'osservazione sanitaria sono a carico dell'Azienda
USL.
Articolo 25
(Ricovero e trattamento dei cani nel canile
regionale)
1. Le autorità di pubblica sicurezza, i servizi sanitari, le
guardie zoofile volontarie, le associazioni venatorie, gli enti e
le associazioni zoofile, animaliste e protezioniste devono
segnalare la presenza di cani vaganti, randagi o inselvatichiti ai
servizi veterinari dell'Azienda USL, i quali, qualora sussista
pericolo per l'uomo, per le sue colture, per altri animali o,
comunque, per l'igiene e la salute pubblica, adottano gli
interventi necessari per la loro cattura in collaborazione con i
Comuni nel cui territorio è avvenuta la segnalazione.
2. La cattura dei cani vaganti, randagi o inselvatichiti,
ovvero il loro abbattimento, nei casi di comprovata e imminente
pericolosità per l'uomo, per la fauna selvatica e per il patrimonio
zootecnico, devono essere attuati con metodologie e mezzi tali da
infliggere la minor sofferenza possibile agli animali che ne sono
oggetto e possono essere messi in pratica esclusivamente da
soggetti pubblici o privati convenzionati, individuati sulla base
di criteri stabiliti con deliberazione della Giunta regionale,
d'intesa con il Consiglio permanente degli enti locali
(CPEL).
3. Nell'esercizio delle funzioni loro attribuite, i soggetti
preposti alla cattura o all'abbattimento di cani vaganti, randagi o
inselvatichiti devono essere muniti di appositi tesserini di
riconoscimento, rilasciati con decreto del Presidente della
Regione.
4. Chiunque ritrovi cani vaganti, randagi o inselvatichiti
deve avvertire l'autorità di polizia locale, in ambito urbano, o il
Corpo forestale, in ambito extra-urbano, che, muniti di lettore di
microprocessore, procedono al riconoscimento dell'animale, ove
questi sia contenibile, in modo da risalire al proprietario o
detentore. Qualora si tratti di cane temporaneamente sfuggito al
controllo del proprietario o detentore, l'autorità di polizia
locale o il Corpo forestale possono riconsegnarlo al medesimo, se
questi è rintracciabile, oppure disporre il trasferimento
dell'animale presso il canile regionale, richiedendone, se del
caso, l'intervento per il recupero. All'ingresso in canile, i cani
sono sottoposti a visita da parte dei medici veterinari dei servizi
veterinari dell'Azienda USL.
5. I cani catturati o ritrovati sono custoditi presso il
canile regionale per il tempo necessario alla loro riconsegna ai
proprietari o detentori ovvero alla loro cessione ad eventuali
richiedenti. I cani sono tenuti in custodia temporanea per un
periodo massimo di sessanta giorni; trascorso tale periodo, i cani
devono essere trasferiti nel reparto adibito al ricovero
permanente.
6. Al momento dell'ingresso nel canile regionale, qualora sia
stato catturato o ritrovato un cane identificato con tatuaggio
elettronico mediante microprocessore, il personale del canile, in
collaborazione con i servizi veterinari dell'Azienda USL, provvede
all'individuazione del proprietario o detentore per la restituzione
dell'animale.
7. Qualora sia stato ritrovato un cane non identificato, di
età presumibile superiore a due mesi, reclamato dal proprietario o
detentore, i servizi veterinari dell'Azienda USL, prima di
procedere alla restituzione, devono sottoporre l'animale ad
identificazione a spese del proprietario o detentore, dopo essersi
assicurati che lo stesso abbia provveduto all'iscrizione del cane
all'anagrafe regionale canina. Nel caso di cane non identificato,
privo di proprietario o detentore, l'identificazione è contestuale
all'iscrizione all'anagrafe regionale canina alla quale provvede il
personale del canile prima dell'eventuale affidamento dell'animale.
L'iscrizione è effettuata a nome del canile nel Comune nel quale
esso ha sede.
8. Le spese per la cattura, la custodia, il mantenimento, le
cure e gli eventuali trattamenti sanitari dei cani di cui sia stato
individuato il proprietario o detentore sono poste a carico del
proprietario o detentore medesimo, sulla base di tariffe
predeterminate con deliberazione della Giunta regionale, sentiti i
servizi veterinari dell'Azienda USL.
9. I cani catturati o ritrovati non identificati e ricoverati
presso il canile regionale sono iscritti all'anagrafe regionale
canina e tatuati con microprocessore dai medici veterinari dei
servizi veterinari dell'Azienda USL. Se non reclamati entro il
termine di sessanta giorni, i predetti cani possono essere ceduti a
privati maggiorenni che diano garanzie di buon trattamento o ad
enti e associazioni zoofile, animaliste e protezioniste, previo
trattamento profilattico contro le malattie trasmissibili della
specie, l'echinococcosi e eventuali altre malattie della specie. È
consentito l'affidamento temporaneo dei cani prima del decorso del
predetto termine, a condizione che il cane non sia sottoposto a
periodo di osservazione sanitaria e l'affidatario si impegni a non
cedere a sua volta il cane durante il periodo di affido, senza il
consenso del direttore del canile.
Articolo 26
(Rifugi comunali per cani)
1. I Comuni, singolarmente o in forma associata anche
attraverso le Comunità montane, possono realizzare o, comunque,
garantire la presenza sul proprio territorio di rifugi per il
ricovero temporaneo dei cani, per periodi non superiori a sessanta
giorni.
2. I rifugi comunali per cani garantiscono il ricovero degli
animali catturati o ritrovati per il tempo necessario alla loro
riconsegna ai proprietari o detentori ovvero al loro trasferimento
al canile regionale per il ricovero permanente. I rifugi comunali
sono sottoposti a vigilanza e controllo igienico-sanitario da parte
dei servizi veterinari dell'Azienda USL.
3. L'ubicazione dei rifugi comunali per cani deve essere
approvata dai competenti servizi dell'Azienda USL che ne valutano
la necessità e l'idoneità rispetto alle norme vigenti di igiene e
sanità pubblica previste per i concentramenti e la stabulazione di
animali.
4. La Regione contribuisce alle spese per la costruzione, la
ristrutturazione, l'ammodernamento e l'acquisto di attrezzature per
i rifugi comunali per cani nella misura massima del 70 per cento
della spesa ammissibile; la restante parte della spesa è posta a
carico dei Comuni o delle Comunità montane, così come le spese per
la gestione ordinaria e la conduzione dei rifugi.
5. I comuni o le Comunità montane che intendono accedere ai
contributi regionali di cui al comma 4 devono presentare domanda,
corredata di dettagliato preventivo di spesa, alla struttura
regionale competente in materia di igiene e sanità pubblica
veterinaria, entro il 30 giugno di ogni anno, per ottenere
l'assegnazione del contributo per l'anno successivo.
6. I contributi di cui al comma 4 sono concessi con
provvedimento del dirigente responsabile della struttura regionale
competente in materia di igiene e sanità pubblica veterinaria entro
sessanta giorni dalla scadenza di cui al comma 5.
7. La Giunta regionale, con propria deliberazione, stabilisce
le spese ammissibili a contributo, i criteri per la determinazione
del contributo concedibile, la documentazione di spesa necessaria
ai fini dell'erogazione e ogni altro aspetto procedimentale
correlato all'ottenimento dei contributi di cui al presente
articolo.
Articolo 27
(Colonie di gatti)
1. I Comuni redigono una mappa del territorio, mediante
indicazione delle zone abitualmente frequentate da colonie di
gatti, intendendosi per tali i gruppi di gatti che vivono in
libertà, nei quali sono presenti soggetti maschi e femmine, legati
stabilmente con il territorio e con l'uomo, dipendenti dal punto di
vista alimentare e dei rapporti sociali tra cospecifici e che
frequentano abitualmente lo stesso luogo.
2. I Comuni individuano, nelle aree pubbliche presenti nelle
zone di cui al comma 1, i punti idonei per lo svolgimento delle
attività necessarie alla tutela delle colonie, le quali sono
soggette a vigilanza da parte dei servizi veterinari dell'Azienda
USL.
3. I Comuni provvedono al controllo della crescita della
popolazione felina, con interventi di cattura e reimmissione o
interventi chirurgici di sterilizzazione, i quali devono essere
effettuati dai servizi veterinari dell'Azienda USL o da medici
veterinari liberi professionisti allo scopo convenzionati con
l'Azienda stessa.
4. I Comuni, d'intesa con i servizi veterinari dell'Azienda
USL, possono affidare la tutela e la cura delle colonie, su
richiesta, a enti o associazioni zoofile, animaliste e
protezioniste, sulla base di accordi che individuino il territorio
abitualmente frequentato dalla colonia, le modalità per la tutela
delle condizioni igieniche del territorio, le modalità per la cura
e il sostentamento dei gatti, con riferimento anche all'eventuale
utilizzazione dei residui e delle eccedenze derivanti dal consumo
dei pasti nelle mense presenti nel territorio regionale.
5. Le colonie di gatti possono essere spostate dalla zona
abitualmente frequentata ad altra zona preventivamente individuata
per gravi necessità delle colonie stesse o per motivi di tutela
dell'igiene e della salute pubblica. Lo spostamento è autorizzato
dal Comune territorialmente competente, previo parere dei servizi
veterinari dell'Azienda USL e sentiti, nei casi di cui al comma 4,
l'ente o l'associazione incaricati della tutela e della cura della
colonia. Qualora lo spostamento sia dovuto alla necessità di
eseguire interventi edilizi, l'inizio dei lavori è subordinato
all'autorizzazione da parte del Comune territorialmente competente
allo spostamento della colonia.
6. La Giunta regionale definisce, con propria deliberazione,
da adottare entro sei mesi dalla data di entrata in vigore della
presente legge, sentiti i servizi veterinari dell'Azienda USL e
d'intesa con il CPEL, le linee-guida alle quali attenersi nella
gestione delle colonie di gatti, prevedendo modalità che assicurino
il benessere degli animali, l'igiene e la sanità pubblica.
Articolo 28
(Gattile regionale)
1. Presso il gattile regionale, di proprietà della Regione,
istituito ai sensi della l.r. 14/1994 come sezione del canile
regionale, sono assicurati:
a) il ricovero e la custodia temporanea dei gatti durante i
periodi di osservazione sanitaria e isolamento, nei casi previsti
dagli articoli 86 e 87 del d.P.R. 320/1954;
b) il ricovero e la custodia temporanea dei gatti che vivono
in libertà, catturati per il tempo necessario alle operazioni di
sterilizzazione degli stessi;
c) il ricovero e la custodia dei gatti per i quali non
sussistano le condizioni per la loro restituzione ai proprietari o
detentori ovvero per l'affidamento ad eventuali richiedenti, per la
loro reimmissione in libertà o per la loro soppressione.
2. Le spese per la cattura, la custodia, il mantenimento, le
cure e gli eventuali trattamenti sanitari di gatti di cui sia stato
individuato il proprietario o detentore sono poste a carico del
proprietario o detentore medesimo, sulla base di tariffe
predeterminate con deliberazione della Giunta regionale, sentiti i
servizi veterinari dell'Azienda USL.
Articolo 29
(Prevenzione del randagismo di cani e gatti)
1. Il controllo della popolazione dei cani e dei gatti si
attua anche mediante la limitazione delle nascite; di norma, la
sterilizzazione di cani e gatti si effettua su proposta o con il
consenso dei proprietari o detentori degli animali. I gatti di
proprietà liberi di allontanarsi dalla propria abitazione devono
essere sterilizzati. I cani e i gatti catturati o ritrovati e
ricoverati presso il canile/gattile regionale, se non reclamati
entro i termini, rispettivamente, di sessanta e di quindici giorni,
sono sterilizzati dai medici veterinari dei servizi veterinari
dell'Azienda USL ovvero da medici veterinari liberi professionisti
allo scopo convenzionati con l'Azienda stessa.
2. Ai Comuni, alle Comunità montane, agli enti e associazioni
zoofile, animaliste e protezioniste riconosciuti e operanti nel
territorio regionale, la Regione concede contributi per iniziative
volte all'incentivazione della protezione degli animali e alla
prevenzione del randagismo, nella misura massima del 70 per cento
della spesa ammissibile.
3. I contributi di cui al comma 2 sono concessi previa
domanda da presentarsi alla struttura regionale competente in
materia di igiene e sanità pubblica veterinaria almeno sei mesi
prima della data prevista per l'avvio delle iniziative, corredata
di un programma delle attività da realizzare e di un dettagliato
preventivo di spesa. I contributi sono concessi con provvedimento
del dirigente responsabile della struttura regionale competente
entro sessanta giorni dalla data di ricevimento della relativa
domanda.
4. I contributi di cui al comma 2 possono essere erogati in
via anticipata nella misura massima del 50 per cento dell'ammontare
del contributo concedibile; all'erogazione del saldo si provvede
previa esibizione della documentazione attestante le spese
effettivamente sostenute per la completa e corretta realizzazione
delle iniziative ammesse a contributo.
5. La Giunta regionale, con propria deliberazione, stabilisce
le iniziative agevolabili, le spese ammissibili a contributo, i
criteri per la determinazione del contributo concedibile, la
documentazione di spesa necessaria ai fini dell'erogazione e ogni
altro aspetto procedimentale correlato all'ottenimento dei
contributi di cui al presente articolo.
Articolo 30
(Commissione regionale dei diritti degli animali di
affezione)
1. È costituita la Commissione regionale dei diritti degli
animali di affezione con la funzione di organo consultivo sulla
corretta applicazione della presente legge e per l'individuazione
di strumenti atti a tutelare gli animali o di strategie di
intervento nel caso di insorgenza di problematiche legate al
randagismo o alla convivenza degli animali con l'uomo.
2. La Commissione è composta da:
a) il dirigente della struttura regionale competente in
materia di igiene e sanità pubblica veterinaria, che la presiede, o
suo delegato;
b) un medico veterinario dei servizi veterinari dell'Azienda
USL con competenze di igiene urbana veterinaria e benessere degli
animali, o suo delegato;
c) il direttore del canile/gattile regionale, o suo
delegato;
d) un rappresentante designato dal Consiglio permanente degli
enti locali, o suo delegato;
e) un rappresentante designato dal Corpo forestale della
Valle d'Aosta, o suo delegato;
f) un rappresentante per ogni associazione zoofila,
animalista e protezionista riconosciuta e operante nel territorio
regionale, o suo delegato;
g) il dirigente della struttura regionale competente in
materia di politiche educative, o suo delegato.
3. La commissione è nominata con decreto del Presidente della
Regione e dura in carica cinque anni.
4. La partecipazione ai lavori della Commissione non dà luogo
alla corresponsione di indennità o compensi, neanche a titolo di
rimborso spese.
CAPO V
DISPOSIZIONI FINALI E FINANZIARIE
Articolo 31
(Sanzioni)
1. Fatte salve le ipotesi di reato, per l'inosservanza delle
disposizioni di cui alla presente legge si applicano le sanzioni
amministrative del pagamento di una somma di denaro:
a) da euro 3.000 a euro 6.000 per chiunque contravvenga ai
divieti di cui all'articolo 12 e all'obbligo di munirsi
dell'autorizzazione di cui all'articolo 13, comma 2;
b) da euro 500 a euro 1.500 per chiunque contravvenga ai
divieti di cui all'articolo 16, comma 2;
c) da euro 150 a euro 500 per chiunque contravvenga agli
obblighi e ai divieti di cui agli articoli 3, 4, 5, 6, 13, comma 3,
e 14;
d) da euro 100 a euro 500 per:
1) chiunque violi l'obbligo di iscrizione del proprio cane
all'anagrafe regionale canina di cui all'articolo 18, comma
1;
2) chiunque ometta di sottoporre il proprio cane
all'operazione di tatuaggio elettronico mediante microprocessore di
cui all'articolo 21;
3) chiunque ometta, nei termini previsti, di segnalare alle
autorità competenti gli accadimenti di cui all'articolo 20, commi 4
e 5, ovvero la comunicazione di cui all'articolo 23, comma
2;
4) per chiunque contravvenga ai divieti di cui agli articoli
7, comma 2, 8, comma 2, 9, comma 7, e 15, comma 1.
2. In caso di reiterazione delle violazioni di cui al comma
1, le relative sanzioni amministrative sono triplicate.
3. Quando all'accertamento delle violazioni di cui al comma 1
provvedono gli addetti della polizia locale, l'autorità competente
a ricevere il rapporto e ad irrogare l'eventuale sanzione è il
Sindaco del Comune nel cui territorio la violazione è stata
accertata. In ogni altro caso, ivi compreso quello
dell'accertamento da parte dei medici veterinari dei servizi
veterinari dell'Azienda USL, l'autorità competente è il Presidente
della Regione.
4. Per l'applicazione delle sanzioni amministrative di cui al
presente articolo, si osservano le disposizioni di cui alla legge
24 novembre 1981, n. 689 (Modifiche al sistema penale).
Articolo 32
(Abrogazioni)
1. Sono abrogati:
a) la legge regionale 28 aprile 1994, n. 14;
b) l'articolo 8 della legge regionale 16 agosto 2001, n.
15;
c) l'articolo 21 della legge regionale 11 dicembre 2001, n.
38.
Articolo 33
(Disposizioni finanziarie)
1. L'onere complessivo derivante dall'applicazione degli
articoli 17, 24, 26, 28 e 29 è determinato in euro 40.000 per
l'anno 2010, in euro 10.000 per l'anno 2011, in euro 308.000 per
l'anno 2012 e in annui euro 530.000 a decorrere dall'anno
2013.
2. L'onere di cui al comma 1 trova copertura, ai sensi
dell'articolo 21, comma 3, della l.r. 4 agosto 2009, n. 30 (Nuove
disposizioni in materia di bilancio e di contabilità generale della
Regione Autonoma Valle d'Aosta/Vallée d'Aoste e principi in materia
di controllo strategico e di controllo di gestione), nello stato di
previsione della spesa del bilancio di previsione della Regione per
il triennio 2010/2012 e in quello per il triennio 2011/2013 nelle
unità previsionali di base: 1.10.2.10 (Interventi per la promozione
e la tutela della zootecnia), 1.10.2.20 (Contributi per interventi
di investimento e sviluppo nel settore dell'allevamento zootecnico)
e 1.4.2.20 (Trasferimenti per spese di investimento con vincolo di
destinazione agli enti locali).
3. Al finanziamento dell'onere di cui al comma 1 si
provvede:
a) con riferimento al bilancio pluriennale della Regione per
il triennio 2010/2012 mediante l'utilizzo per pari importi degli
stanziamenti iscritti nell'unità previsionale di base
1.10.2.10.;
b) con riferimento al bilancio pluriennale della Regione per
il triennio 2011/2013 mediante l'utilizzo:
1) degli stanziamenti iscritti nell'unità previsionale di
base 1.10.2.10 per euro 10.000 nell'anno 2011, 308.000 nell'anno
2012 e 510.000 nell'anno 2013;
2) dello stanziamento iscritto nell'UPB 1.4.2.20 per euro
20.000 nell'anno 2013 a valere sullo specifico accantonamento
previsto al punto A.2 dell'allegato 2/B al bilancio stesso.
4. Le iniziative di cui agli articoli 26, comma 4, e 29,
comma 2, sono finanziate a decorrere dall'anno 2014 mediante
trasferimenti finanziari con vincolo settoriale di destinazione
nell'ambito degli interventi regionali in materia di finanza locale
determinati a decorrere dall'anno 2014, ai sensi dell'articolo 25
della legge regionale 20 novembre 1995, n. 48 (Interventi regionali
in materia di finanza locale).
5. Gli interventi di cui alla presente legge sono attuati
anche mediante utilizzo delle risorse finanziarie che lo Stato
renderà allo scopo disponibili.
6. Le entrate derivanti dalle sanzioni amministrative di cui
all'articolo 31 irrogate dal Presidente della Regione confluiscono
nello stato di previsione delle entrate del bilancio della Regione.
Negli altri casi, i proventi sono devoluti ai Comuni.
7. Per l'applicazione della presente legge, la Giunta
regionale è autorizzata ad apportare, con propria deliberazione, su
proposta dell'assessore regionale competente in materia di
bilancio, le occorrenti variazioni di bilancio.
Président
- La parole au rapporteur, le Conseiller
Prola.
Prola (UV)
- Merci M. le Président.
Le comportement des animaux domestiques a été pendant de
nombreuses années considéré avec peu d'intérêt, puisqu'il a été
fortement modifié par la cohabitation souvent forcée avec l'homme,
qui en a amplement changé les traits fondamentaux, faisant de ces
animaux des entités bien différentes des espèces sauvages
correspondantes. L'exode rural progressif qui nous a toujours plus
éloignés de l'environnement n'a toutefois pas coupé cette sorte de
cordon ombilical qui nous lie aux animaux et ceux-ci continuent en
effet à faire partie de notre vie et à peupler nos habitations. La
Déclaration universelle des droits des animaux propose les normes
d'une éthique fondée sur le droit à l'existence de toutes les
espèces dans le cadre de l'équilibre naturel. Il en dérive pour
l'homme le devoir de respecter la vie sous toutes ses formes dans
le respect de l'unité et, dans le même temps, de la diversité des
êtres vivants; il en dérive l'engagement dans une lutte pacifique,
mais ferme pour réduire et éliminer la souffrance, la torture, la
destruction dans le cadre de la communauté biologique à laquelle
l'homme appartient et dont il dépend. Toute espèce, tout individu a
le droit à une existence digne. L'espèce humaine a par contre
commencé une gestion autoritaire de l'économie biologique et, à
travers la domestication totalitaire, au prix de souffrances, de
meurtres et d'abattage d'espèces et d'individus, menace l'existence
même de l'équilibre biologique naturel.
Il presente disegno di legge modifica abrogandola la legge
regionale 28 aprile 1994, in materia di norme per la tutela e i1
corretto trattamento degli animali di affezione per adeguarla alla
normativa andata in vigore successivamente ad una visione più
moderna dell'animale di affezione con gli obblighi connessi alla
sua detenzione. Una categoria di animali, quella che comprende gli
animali da compagnia o d'affezione, che in teoria sembrerebbe più
fortunata delle altre, perché i suoi contatti con gli esseri umani
dovrebbero essere basati esclusivamente sul rapporto d'affetto. Non
è sempre così e sono purtroppo molti i pericoli e gli abusi cui gli
animali da compagnia vanno incontro nella loro vita in mezzo agli
uomini.
Il testo proposto è frutto di un lavoro di concertazione che ha
coinvolto l'Assessorato della sanità, salute e politiche sociali,
il Servizio di igiene e sanità pubblica, veterinaria e degli
ambienti di lavoro, il Servizio veterinario del Dipartimento di
prevenzione dell'azienda USL, il CELVA e l'AVAPA.
Il testo che viene oggi presentato è stato definito con
l'apporto e l'integrazione del testo del disegno di legge n. 100
presentato dall'Alpe attraverso un lavoro di armonizzazione svolto
dai relatori e analizzato, discusso e approvato dalle Commissioni
III e V. Sono state recepite alcune osservazioni prodotte dal CELVA
e dal Corpo forestale regionale. Inoltre, a seguito
dell'approvazione da parte della Camera dei deputati della ratifica
ed esecuzione della Convenzione europea per la protezione degli
animali da compagnia, è stato eseguito un raffronto con il nostro
disegno di legge e sono state eliminate una serie di disposizioni
relative ai maltrattamenti, costrizioni, detenzioni inadeguate e
abbandono degli animali in quanto inserite nel Codice di procedura
penale.
Il disegno di legge delle commissioni si compone di 33 articoli
c prevede anche l'emanazione, entro 180 giorni, di un regolamento
che definisca i criteri minimi da rispettare per la detenzione
degli animali. Parecchie sono le novità rispetto alla legge
precedente e il testo introduce una serie di elementi che si spera
possano dare le risposte necessarie alle esigenze manifestate dai
vari attori del settore. In estrema sintesi:
- il capo I introduce le finalità della legge e la definizione
degli animali d'affezione domestici e animali d'affezione
urbani;
- il capo II definisce i termini per la tutela dagli animali
d'affezione domestici ponendo una serie di divieti per la
detenzione stessa degli animali, una serie di indicazioni per la
cura degli animali e norme per il trasporto; fornisce una serie di
limitazioni per l'accesso dei cani ai giardini, parchi, aree
pubbliche, negli esercizi pubblici, commerciali e nei locali ed
uffici aperti al pubblico; dà la possibilità ai Comuni di
individuare delle aree e percorsi destinati ai cani e detta le
norme igieniche comportamentali; inoltre disciplina l'eventuale
procedura da adottare per i cani morsicatori e definisce le norme
necessari per il mantenimento, la soppressione, la sperimentazione
e vivisezione degli animali; infine definisce le procedure per
l'apertura di allevamenti, centri di vendita, centri di
addestramento e pensione degli animali domestici; novità importante
è l'introduzione degli animali di affezione per le attività
assistenziali e per percorsi terapeutici;
- il capo III tratta la tutela degli animali d'affezione urbani
e in particolare di controllo delle popolazioni di specie animali e
nello specifico anche dei piccioni urbani;
- il capo IV disciplina la gestione degli animali di affezione
istituendo l'anagrafe canina, definendo le modalità di iscrizione e
di gestione, i metodi di identificazione e le esenzioni
all'iscrizione comprendendo una novità importante riferita alla
possibilità di inumazione delle spoglie in terreni privati;
istituisce il canile regionale con le necessarie istruzioni per il
ricovero e trattamento, inserisce alcune novità come i rifugi
comunali per cani, le colonie per gatti con i relativi custodi, il
gattile regionale; infine introduce alcune modalità per la
prevenzione del randagismo dei cani e dei gatti, dei contributi
regionali alle imprese agricole per la tutela del patrimonio
zootecnico e istituisce una commissione paritetica regionale che ha
il compito di monitorare l'applicazione della legge sui fenomeni
del randagismo e di adottare le necessarie strategie nel caso di
insorgenza di problematiche legate al randagismo o alla convivenza
con l'uomo;
- il capo V introduce le sanzioni amministrative, dispone
l'abrogazione della legge regionale n. 14 del 1994, dell'articolo 8
della legge regionale n. 15 del 2001 e dell'articolo 21 della legge
regionale n. 11 del 2001 e detta le disposizioni finanziarie.
In conclusione credo che questo disegno di legge, frutto di
un'ampia condivisione sia tecnica che politica, sia una tappa
importante per il riconoscimento dei diritti e la tutela degli
animali d'affezione che vengono considerati non in relazione al
possesso, all'affetto o all'utile ecologico dell'uomo, ma come
soggetti, individui portatori di interessi vitali.
Vorrei ringraziare per questa relazione la collaborazione del
correlatore, Alberto Crétaz, e le due commissioni che hanno
lavorato e approfondito l'argomento in maniera estremamente
importante vista la sensibilità che tale argomento suscitava
all'interno delle commissioni.
Président
- Pour ce qui est de l'objet n° 18, la
proposition de loi n° 100, elle a été inscrite par échéance des
termes et il n'y a donc pas le rapport.
La parole au Conseiller Louvin sur l'objet n° 18.
Louvin (ALPE)
- Vous avez bien déduit, M. le Président, à
quel titre j'avais demandé la parole. Per una strana circostanza di
natura procedurale, ci siamo ritrovati a discutere in quest'aula su
un testo unificato, avendo dato il parere soltanto su una delle due
proposte in campo, ma credo che tutti sappiano che è stato fatto un
lavoro unitario sulla scorta della proposta di legge n. 100 che
avevamo avanzato per primi e a cui è seguita una più ampia
iniziativa della Giunta regionale e intorno alle quali abbiamo
voluto formulare un testo unificato. Un lavoro che credo abbia
dimostrato come occuparsi dei quadrupedi a volte aiuta anche a
maturare buoni rapporti fra i bipedi e siamo riusciti, grazie alla
collaborazione attenta e anche appassionata di molti colleghi e
delle strutture, ad operare per una legge vera, non una legge di
semplice ricopiatura o di carattere puramente amministrativo.
Abbiamo ragionato a lungo su molti passaggi di un atto che ha dei
caratteri di legge di civiltà, di maturazione anche collettiva su
un problema importante come quello del rapporto con gli animali di
affezione.
Anch'io voglio unirmi all'apprezzamento che ha formulato il
collega Prola per l'aiuto che ci è venuto dal Corpo forestale e dal
Corpo della Polizia municipale, dagli enti locali, dai veterinari
della sanità pubblica, a cui aggiungiamo un apprezzamento
particolare anche per il mondo associativo, per l'AVAPA in
particolare, che opera sia come gestore del canile regionale, sia
con un intenso lavoro di volontariato, di disponibilità che
assicura un servizio prezioso per far fronte ai molteplici problemi
che registriamo in questo campo: dall'abbandono degli animali alla
lotta contro i maltrattamenti, alla necessità di contrasto del
randagismo, per arrivare fino al fenomeno di solidarietà sociale
che passa attraverso la terapia con gli animali. Anche per noi
all'origine di questa legge ci deve essere, più che una soluzione
di questioni amministrative, una questione di educazione nel doppio
senso di buona creanza, di modo di comportarsi corretto, ma anche
di interiorizzazione di questi comportamenti migliori in seno ai
nostri gruppi familiari e nel contesto sociale in cui ci muoviamo.
Dobbiamo all'iniziativa del collega Rigo di aver esplicitato meglio
queste finalità nel testo di legge, promuovendo esplicitamente il
valore educativo e culturale di un corretto rapporto con gli
animali di affezione anche in relazione alle potenzialità
assistenziali e terapeutiche dello stesso.
Abbiamo raccolto varie indicazioni, che hanno fatto man mano
crescere ed affinare questo testo, che penso si possa dire
tranquillamente che è un passo in avanti notevole rispetto alla
legge già valida per il tempo in cui fu emanata: metà degli anni
'90, la legge n. 14, ma qualcosa di più che un semplice
aggiornamento per i nuovi obiettivi che ci siamo dati e per il
cambio di sensibilità e di contesto in cui avviene. A questo
proposito, ci preme sottolineare come altre realtà abbiano voluto
strutturare tale tipo di lavoro anche attraverso un'azione
amministrativa istituendo appositi uffici per i diritti degli
animali. Non ne abbiamo ancora parlato diffusamente, ma speriamo
che la Giunta voglia valutare l'opportunità di dedicare le
strutture in modo che sia riconoscibile anche all'interno
dell'Amministrazione regionale la presenza di uno sguardo attento e
di uno strumento efficace per la messa in opera di questa
legge.
Pensiamo che tra gli aspetti più positivi di questa nuova
normativa vi sia l'essersi fatti carico della sfera dell'equilibrio
comportamentale dell'animale, non solo l'animale oggetto da non
maltrattare, ma anche un soggetto di diritti a cui garantire
un'esistenza che non sia carica di angosce, di paure, che faccia
migliorare il clima di sicurezza nell'abitualità, nell'idoneità e
nella pulizia anche delle condizioni di vita. Questo è
nell'interesse dell'animale, ma anche nell'interesse di chi insieme
agli animali vive e sono migliaia le persone in questa regione,
come milioni sono altrove, che hanno con gli animali di affezione
un rapporto particolarmente stretto ed utile dal punto di vista
affettivo; quindi non solo la questione di senso di umanità, ma
un'attenzione particolare a tale sfera psicologica.
Abbiamo trattato molti aspetti: quelli relativi
all'addestramento, all'educazione dell'animale, alle modalità di
esposizione in vendita, alle condizioni di accesso nelle aree
pubbliche; abbiamo a lungo discusso di tali questioni per trovare i
delicati equilibri fra le esigenze e le preoccupazioni, perché il
rapporto con gli animali di specie canina sono fonte di conflitto e
di tensione fra abitanti soprattutto nei centri urbani. Abbiamo
potuto assistere tutti a situazioni, a vicende poco consone alla
dignità, al decoro delle nostre città, alle stesse condizioni
igienico-sanitarie, che sono messe a dura prova dall'assenza di
quel minimo di attenzione che invece tutti devono avere ed è un
peccato dover ricorrere al meccanismo sanzionatorio, ma questo è
inevitabile nel momento in cui occorre un raddrizzamento della
condizione generale.
Penso sia stato proficuo, rispetto alle questioni sia di polizia
veterinaria relative alle morsicature, sia alle questioni di
abbandono dei cani, della proliferazione delle colonie feline,
l'apporto e le indicazioni che ci sono pervenute affinché questa
legge sia strumento utile per tutte le amministrazioni coinvolte. È
stato sollecitato in commissione che si chiarisca in modo preciso
chi fa che cosa, sulle spalle di chi: Regione, enti locali, quindi
Comuni, Polizia municipale Corpo forestale, USL, chi deve fare che
cosa in questo campo; abbiamo predisposto degli strumenti, una
guida che, se non fa parte di questa legge, ci auguriamo
l'Assessorato voglia fare propria come strumento di diffusione
delle informazioni attraverso i canali più opportuni. Siamo
riusciti - credo - a portare a sintesi anche delle questioni sulle
quali erano state rappresentate delle esigenze diverse: penso in
particolare alle condizioni di accesso ai pubblici uffici e agli
esercizi commerciali da parte di persone accompagnate da animali,
un tema delicato sul quale pensiamo come relatori siano stati
contemperati in modo giusto i diritti dei proprietari, i diritti
degli esercenti e anche gli interessi degli esercenti di attività
turistiche, perché non dobbiamo dimenticare che anche una regione
con una prevalente vocazione turistica non può dimenticare la
necessità di accogliere correttamente chi viene in questa Valle
accompagnato da animali di affezione e che deve poter trovare
accoglienza, ristorazione e ingresso in modo adeguato presso i
nostri esercizi.
È in qualche modo necessario affidare al verbale di questa
seduta ancora qualche piccola notazione marginale, ma utile. Nella
legge n. 14 c'era una previsione specifica riguardante gli oneri di
costruzione, ristrutturazione e ammodernamento, acquisto arredi e
attrezzature non sanitarie per la gestione non sanitaria del
canile, disposizione che li poneva a carico della Regione Valle
d'Aosta. C'è stato un lungo approfondimento, di cui vorrei dare
conto in quest'aula, che ha portato, sulla scorta di un'indicazione
amministrativa dei servizi delle Finanze, all'opportunità di non
riprodurla fedelmente in tale testo; questo sulla base peraltro di
una considerazione tecnica che non fa venire meno, a quanto ci è
stato assicurato e lo vogliamo ribadire come impegno politico, che
tali oneri rimangano - come sono stati finora ovviamente - a carico
della Regione Valle d'Aosta, che speriamo continui a mantenere un
adeguato livello di attenzione e di impegno anche per queste
strutture. L'Assessore Marco Viérin è stato più volte sollecitato a
porre la dovuta attenzione alle problematiche di ultimazione dei
lavori del canile regionale, crediamo che questo non debba essere
trascurato, perché anche avere strumenti adeguati, soprattutto nel
momento in cui affidiamo degli oneri ulteriori: in particolare mi
riferisco alle questioni dei cani morsicatori, di affido, di
accompagnamento presso tale struttura di questi animali... non
possiamo far venire a mancare i requisiti minimi di agibilità e di
funzionalità di tale struttura. Altro aspetto necessario come
sottolineatura in questa sede per chi attentamente ha visto i testi
iniziali è ricordare come siano state rimosse alcune previsioni che
riguardavano le amputazioni, la vivisezione animale, aspetti che
abbiamo ritenuto - come sanno bene i colleghi - più opportuno
affidare
in toto
alla legislazione statale, che interviene
attraverso sanzioni penali, senza metterci in contrasto o in
sovrapposizione proprio facendo tesoro di una sentenza recente
della Corte costituzionale, che ha stabilito in modo preciso le
rispettive competenze. Penso che troveranno eco nei prossimi
giorni, nelle prossime settimane anche le sanzioni amministrative
per la fermezza, per un certo rigore che abbiamo voluto imprimere a
queste ammende che vengono comminate, perché riteniamo che prima
della sanzione debba venire un invito collettivo a maggiore
attenzione e speriamo che ce ne sia il minor bisogno possibile, ma
sappiano fin d'ora i nostri concittadini che abbiamo ritenuto
doveroso collettivamente che il presidio fosse significativo.
Infine vorrei informare i colleghi che la questione relativa alle
cosiddette "forme mutualistiche" di assistenza veterinaria,
questione che abbiamo anche dibattuto fra relatori e in
commissione, è stata stralciata dal testo condiviso in quanto
abbiamo voluto informarci approfonditamente della situazione
vigente anche in altre realtà, dove sono state tentate delle
esperienze in questa direzione, esperienze che non hanno al momento
ancora portato a nessun esempio concreto. Riteniamo che la
direzione indicata in questo senso sia una direzione assolutamente
indispensabile, non crediamo che si possa prescindere oggi in
questo momento dal farsi carico delle necessità di sanità
veterinaria per determinate categorie di persone meno abbienti e
anche per determinate categorie di animali che vengono utilizzati
nell'ambito di attività terapeutiche e simili. La nostra è
semplicemente un'esortazione, un invito che rivolgiamo al Governo
regionale attraverso un ordine del giorno che abbiamo depositato
poco fa come gruppi consiliari di ALPE e del Partito Democratico e
che rimettiamo al vostro apprezzamento, affinché non venga lasciata
cadere questa sollecitazione che riteniamo doverosa, perché si
facciano le opportune verifiche di una possibilità di promuovere,
in sintonia con quella che sarà nei prossimi mesi l'evoluzione
della legislazione nazionale, la creazione di apposite forme
mutualistiche di assistenza veterinaria a carico prioritariamente
dei proprietari, ma in via complementare anche dell'ente pubblico,
laddove per diversi motivi questo non possa avvenire ad opera delle
persone in questione. Crediamo sia in gioco qui non una questione
semplicemente di comodità o di utilità, ma una questione di
prevalente interesse collettivo a che la salute animale vada di
pari passo con la salute umana dal punto di vista dell'attenzione e
delle salvaguardie.
Président
- J'ouvre la discussion générale.
La parole au Conseiller Rigo.
Rigo (PD)
- Grazie Presidente.
Mentre in queste settimane, fra i mesi di ottobre e novembre, le
Commissioni III e V stavano, con diligenza e operosità, lavorando
per elaborare il testo del disegno di legge che stiamo discutendo,
ho letto che, a molti chilometri di distanza da noi, un'altra più
autorevole commissione stava e sta ancora elaborando una bozza di
proposta di legge sul benessere degli animali selvatici, di
fattoria, da compagnia, da laboratorio e da lavoro. La bozza dovrà
essere poi sottoposta al vaglio delle autorità governative della
Cina. Dico questo perché in questo momento in Cina gli animali di
affezione sono
friend or food
, amico o cibo; ancora oggi
infatti il consumo di carne di cane e di gatto in Cina è una
pratica diffusa. Allevati appositamente o prelevati in natura, o
dalla strada, vengono stipati in minuscole gabbie, senza cibo, né
acqua e affrontano ore o giorni di viaggio verso i mercati degli
animali vivi, luoghi privi di regole igieniche e di umanità, dove i
malcapitati vengono macellati in modo barbarico spesso ancora
coscienti. La società cinese sta cambiando in fretta, lo vediamo
alla televisione, nelle città sempre più persone possiedono un
cane, una grossa fetta dell'opinione pubblica cinese sempre più
urbanizzata e occidentalizzata e più sensibile alla sofferenza
animale. La considerazione che due mondi così diversi, quello
valdostano e quello cinese, stessero discutendo più o meno nello
stesso periodo temporale, ovviamente partendo da situazioni e
culture diverse, di una legislazione in materia di animali di
affezione, mi ha fatto sorridere nella considerazione di quanto i
problemi dei popoli siano poi così simili.
Detto questo, oggi siamo chiamati a votare un disegno di legge
che, come è stato detto bene dal relatore e poi ripreso dal collega
Louvin, è frutto di un lavoro congiunto di diversi attori,
istituzionali e non. L'esigenza di mettere mano alla legge
regionale n. 14/1994: "Norme per la tutela e per il corretto
trattamento degli animali di affezione", era ormai una necessità
sollecitata da più parti, in particolare dal Consiglio permanente
degli enti locali, il quale con nota inviata all'Assessorato della
sanità già un paio di anni fa - sicuramente l'allora Presidente
Empereur lo ricorderà - chiedeva di dare vita ad un tavolo di
lavoro fra rappresentanti della Regione, dell'azienda USL,
dell'associazionismo, degli enti locali per approfondire tutti
quegli aspetti della legge che, a causa delle nuove normative in
materia e dell'attività quotidiana, necessitavano una revisione,
una riscrittura. Tutto ciò nella consapevolezza che il
coordinamento e le azioni condivise sono le condizioni migliori per
ottenere risultati positivi ed efficaci. Con questo spirito hanno
lavorato le due commissioni consiliari e, grazie alla direzione dei
due Presidenti e all'impegno dei tre relatori e di quanti, con
suggerimenti, osservazioni, emendamenti, hanno contribuito alla
stesura dell'articolato, il Consiglio regionale è chiamato oggi a
valutare una proposta largamente condivisa. Un disegno di legge che
abroga la vecchia legge n. 14 e che però - ricordo -, definendo
ruoli e competenze di Regione, azienda USL e Comuni e riconoscendo
l'apporto delle associazioni, ha costituito una norma fondamentale
per la tutela degli animali più vicini all'uomo, soprattutto cani e
gatti.
Partiamo quindi da una situazione che non è drammatica, ma
l'evoluzione delle norme e del vivere della comunità richiedevano
l'impegno di un aggiornamento legislativo per migliorarne alcuni
aspetti e per introdurre elementi nuovi e moderni. Alcuni di questi
aspetti sono: la gestione dell'anagrafe canina, le risposte attese
dal canile e gattile regionale, il randagismo, la popolazione
felina, la promozione dell'educazione al rispetto degli animali,
l'attività e le terapie assistite, attività prevista dall'articolo
15 del disegno di legge che, giustamente, rimanda al coordinamento
della Regione, che non può realizzarsi, come ha anche ricordato
l'Assessore competente, senza l'apporto professionale del medico
veterinario. Nel preparare il disegno di legge ci ha aiutati anche
la fortuna: mi riferisco al fatto che, proprio nei giorni dedicati
alle riunioni conclusive dei lavori delle commissioni, la Camera
dei deputati ha approvato una legge a tutela degli animali. Dopo 23
anni dalla sua promulgazione l'Italia ha così ratificato la
Convenzione europea per la protezione degli animali da compagnia
datata 13 novembre 1987 entrata in vigore dopo la ratifica dei
primi 4 Stati, il 4 maggio 1992, cioè 18 anni fa. L'Italia ha
firmato la convenzione, ma poi è mancata la ratifica e, di
conseguenza, l'entrata in vigore. Dunque un bel segnale e un buon
auspicio per il nostro disegno di legge il fatto che il nostro
Paese abbia finalmente ottemperato a questo impegno internazionale.
La legge, approvata dalla Camera, oltre a ratificare la
Convenzione, rafforza la tutela dei diritti degli animali e colma
lacune del diritto in merito ai reati di traffico illecito e
introduzione illecita in Italia. Il nostro disegno di legge,
recependo a sua volta una nuova legge nazionale, è stato, in
dirittura di arrivo, rivisto dagli uffici e quindi sono state
cancellate quelle parti già regolamentate dalla nuova
normativa.
Con il progressivo miglioramento della qualità della vita,
l'uomo ha sempre più accentuato la tendenza a considerare gli
animali non solo come fonte di servizi e nutrimento, ma anche come
preziosi compagni della propria esistenza, ai quali si possono
rivolgere sentimenti di amore avendo la certezza della loro
capacità di ricambiarli. Il crescente interesse verso gli animali
da compagnia trova un'ulteriore motivazione nella fisionomia
dell'attuale organizzazione sociale, caratterizzata da nuclei
familiari sempre più ridotti, con il conseguente aumento delle
persone sole e quindi bisognosi di affetto e compagnia. Ciò ha
contribuito alla nascita dei "diritti degli animali", ossia di un
insieme di disposizioni legislative aventi ad oggetto i
comportamenti umani verso gli animali e le condizioni di vita di
questi ultimi, cui corrispondono responsabilità e doveri dell'uomo.
Il disegno di legge alla nostra attenzione articola le norme che
mirano alla protezione degli animali dai comportamenti umani e ne
tutelano il benessere, con riferimento ad ogni aspetto del rapporto
con l'uomo. Nel disegno di legge possiamo anche leggere
considerazioni di ordine generale: il riconoscimento da parte della
specie umana delle altre specie animali costituisce il fondamento
della coesistenza della specie nel mondo e la considerazione che il
disprezzo dei diritti degli animali ha portato e continua a portare
l'uomo a commettere crimini contro la natura. L'educazione deve
insegnare fin dall'infanzia a osservare, comprendere, rispettare e
amare gli animali. La necessità di confrontarsi su questo argomento
rappresenta, per ogni Paese, un passo avanti e una scelta di
civiltà. In Italia, tali concetti sono stati chiaramente espressi
nel 1961 dal Procuratore generale della Corte Suprema di
Cassazione, professor Ernesto Eula, leggo:
"Per quanto concerne
gli animali non si può parlare propriamente di soggettività
giuridica mancando in loro quelle doti di razionalità, di libero
volere e di responsabilità che sono proprie della personalità; non
si può tuttavia considerarli come cose, ma creature sensibili che
fanno parte della nostra convivenza, concorrendo ad integrare la
nostra collettività. Si pone, naturalmente, in corrispondenza ai
diritti degli animali, una somma di doveri per gli uomini,
considerati singolarmente e nella loro collettività organizzata,
impersonata nello Stato"
.
La volontà espressa in maniera unanime dalle due commissioni di
riconoscere agli animali dignità di soggetti anche con disposizioni
normative, risponde all'accresciuta attenzione e diversa
sensibilità della società valdostana nei confronti del mondo
animale. Su questa linea il disegno di legge definisce alcuni
principi fondamentali volti a realizzare una maggiore e sempre più
corretta interrelazione fra uomo e animali di affezione, assicurare
in ogni circostanza il loro benessere, evitare che siano utilizzati
in modo riprovevole e favorire lo sviluppo di una cultura di
rispetto per la loro dignità anche nell'ambito delle realtà
terapeutiche. Se queste sono le ragioni è evidente la necessità
presente nel disegno di legge di agevolare il possesso degli
animali di affezione, nonché l'affido e la cura di quelli che
vengono abbandonati, oltre che l'opera encomiabile dei volontari
che si prodigano nell'attività svolta dal canile e gattile
regionale o nel mantenimento di animali randagi abbandonati;
proprio per questo sono certo che non ci saranno problemi neanche
nelle parti finanziarie, laddove sarà necessario l'intervento dei
Lavori pubblici.
Tutto ciò detto, annuncio il voto favorevole del gruppo del
Partito Democratico e in conclusione vi riporto una frase - che
forse avrete letto anche voi in questi giorni - del professore di
etologia, Danilo Mainardi:
"noi pensiamo di aver assolto a tutte
le esigenze del nostro cane o del nostro gatto quando lo abbiamo
nutrito e gli abbiamo consentito di assolvere alle sue incombenze
fisiologiche; non consideriamo mai che gli animali interagiscono
con noi e con l'ambiente e quindi patiscono la solitudine, lo
stress, anche il nostro, il dolore dell'abbandono, il
distacco"
.
Grazie.
Président
- La parole au Conseiller Agostino.
Agostino (UV)
- Merci M. le Président.
Non so se chiamarla mozione d'ordine... ho visto che il
Consigliere Louvin ha già trattato un po' l'ordine del giorno
presentato, quindi volevo sapere se viene discusso dopo, oppure è
tutto comprensivo dentro questa legge...
Presidente
- ...l'ordine del giorno deve essere discusso
e votato prima del termine della discussione generale...
Agostino (UV)
- ...quindi posso trattare eventualmente
qualche punto dell'ordine del giorno, grazie Presidente.
Intanto voglio rassicurare il collega Rigo: mi sembra che con 33
articoli di legge abbiamo ampiamente tutelato gli animali di
affezione, non è stata una legge fatta "in quattro e quattr'otto" e
con due articoli di legge: "il cane fa la guardia, non morsica"...
mi sembra che sia tutto specificato lì... caro mio, sono due mesi
che sento parlare di questa roba, non so quante audizioni abbiamo
fatto! Premetto che, per carità, voterò tale disegno di legge,
magari con il naso un po' tappato... innanzitutto sempre al collega
Rigo voglio ricordare che in Cina o sono animali da affezione,
oppure vanno a finire sulle mense: cani, gatti, un po' tutti e
peggio in fondo all'Africa, dove quella fine la fanno fare ai
bambini nelle guerre: li massacrano e neanche li sotterrano, quindi
c'è una bella differenza! Penso che al giorno d'oggi ormai siamo
arrivati al culmine, parlo anche come assurdità, con questi animali
da affezione... Ormai la nostra società sta andando verso i
single
, che ormai per compagnia hanno un cane, un gatto,
conigli, maiali, scimmie, serpenti, "chi più ne ha, più ne metta"!
Ma è la verità, non so se avete visto l'altro giorno facevano
vedere un signore che portava al guinzaglio un maialino come fosse
un cagnetto! Non so più dove andiamo a finire di questo passo, la
società ormai sta cambiando, uomini e donne sono stati sostituiti
ampiamente dagli animali da affezione, anche se per me rimangono
sempre animali e basta: animali che bisogna distinguere bene
dall'essere umano. Perché solo ultimamente voglio citare... Louvin
lo ha ricordato... e in commissione non mi sembrava invece...
l'intervento che ha fatto oggi ha toccato parecchi punti in cui
sono intervenuto in commissione, mi fa piacere che abbia
riconosciuto tantissimi difettucci che hanno questi animali, perché
gli ultimi avvenimenti che sono tutti i giorni sul giornale...
l'ultima volta quel tassista poverino morto una settimana fa per il
pestaggio che ha subito solamente perché ha investito un cagnetto
che attraversava la strada, fra l'altro neanche al guinzaglio,
massacrato... gli sono saltati addosso in tre: due donne e un uomo,
massacrato di botte per l'animale da affezione! Nello stesso tempo
la settimana prima quella donna rumena che ha ricevuto quel pugno,
gli passavano vicino e neanche la guardavano! Ormai la nostra
società è questa, fosse stato un cane, sicuramente si avvicinava
qualche animalista, pronto soccorso e via dicendo, veterinari, tre
o quattro persone attorno al cane. Non voglio dilungarmi, ma -
ripeto - che le persone anziane, le persone sole, giustamente come
è stato ricordato... io dico che non ci sono solo gli animali che
possono fare compagnia, perché ci sono le nostre belle case di
riposo dove gli anziani possono benissimo andare a socializzare e
tornare a casa la sera; quindi non è che per forza uno si deve
prendere un animale a tutti i costi come fanno soprattutto nei
condomini - e il Consigliere Louvin ha toccato anche quel punto -,
ci sono dei condomini che fanno la felicità degli avvocati per
quanto riguarda le denuncie solamente per cani e gatti. Forse non
vi è mai capitato di abitare in un condominio, dove c'è un cane
sopra e un cane sotto e magari uno di fianco, che abbaiano di
notte, smette uno e attacca l'altro, provate un momento e vediamo
cosa vi succede, se riuscite a dormire... penso che dopo cinque
giorni andate e ammazzate il vicino o comunque avvocati... Questa è
la realtà... collega Louvin, vedo che lei ha toccato tale punto...
ma questa è la realtà, è inutile che stiamo lì... abbiamo fatto 33
articoli di legge per tutelare questi animali, non uno! Mica "micio
micio bau bau", giustamente... mi sembra che siano tutelati al
massimo. Io vorrei fare una raccomandazione ai sindaci: fossi
sindaco di un qualsiasi comune, il più piccolo della Valle d'Aosta,
la prima cosa che pretenderei è che i cani quando sporcano...
adesso è prevista una multa da 150 euro a 1.500 (ma io avrei messo
anche di più), ma io non ho mai visto un vigile andare a chiedere
ad un signore che porta a spasso il cane se ha la paletta o il
sacchetto! È quello che vorrei: che il vigile si avvicinasse per
chiedergli se ha la paletta e il sacchetto nel caso sporcasse; nel
caso in cui non ce li avesse, multa senza pietà!
Non so se le è mai capitato, collega Louvin - lei, fra l'altro,
abita in una zona un po' buietta -, che qualcuno che porta lì a
spasso il cagnetto... a me è capitato in via Sant'Anselmo che una
ragazza con il cane, un molosso, che gli scappava... il cane si è
messo giù con il sedere e lei lo tirava... a tutti i costi non
voleva che defecasse in mezzo alla via, dove era pieno di gente,
perché? Perché non voleva raccogliere le feci dopo! Ha fatto di
tutto, trascinava questo cane con il sedere per terra, che alla
fine si è alzato, sa cosa ha fatto? Il primo vicolo a destra ha
svoltato ed è rimasta lì, così nessuno vedeva niente e poi è
tornata ad uscire lasciando tutte le feci lì... quella è la
porcheria... e poi parliamo di città turistica! Io ad Aosta la
prima cosa che farei è fare multe salatissime...
(interruzione del Consigliere Louvin, fuori
microfono)
...ho cercato di tutto, collega Louvin...
Presidente
- ...evitiamo interventi fuori
microfono...
Agostino (UV)
- ...lo lasci pure parlare che... intanto
non so cosa dice... c'era anche lui... e io ho cercato di tutto per
fare intervenire il sindaco nei confronti dei vigili per dare multe
salate, ma non dopo che il cane ha sporcato, prima! In caso di
mancanza del sacchetto, volevo assolutamente che venisse inflitta
la multa, non è mai stato possibile!
Oltretutto vedo che al punto n. 3 dell'ordine del giorno si
dice:
"Riconoscendo l'opera encomiabile dei volontari che si
prodigano, a proprie spese
- ripeto, collega Louvin:
"a
proprie spese"
-
nel mantenimento di tanti animali randagi e
abbandonati"
, ma qua ho ben altri dati, il nostro canile costa
la bellezza quest'anno di 466.000 euro, più 50.000 euro per le
medicine, ossia nel caso in cui qualche cane si ammalasse e c'è
l'intervento del veterinario... quindi più di mezzo milione di
euro, ma spiegatemi dov'è questo volontariato! Me lo dovete ancora
spiegare dov'è questo volontariato! Qua, dato che siamo in tema di
cani, "nessuno muove la coda per niente", compresi i cani, quello è
poco, ma sicuro!
Per carità, voterò questo ordine del giorno, ma dico: rimaniamo
con i piedi per terra, gli esseri umani li consideriamo... e gli
animali... per carità, perché qua si stanno invertendo le parti,
ragazzi, ve lo chiedo sinceramente... quindi trattarli bene, se uno
ha posto per tenerli, se abita in campagna, cani, gatti, tutto
quello che volete, oche, perché ho visto anche quello... mi è
capitato nello stesso giorno in via Sant'Anselmo: ero seduto al Bar
Italia, arriva lì un signore con il cagnetto in braccio, ha
comprato un cono e la prima leccata gliela fatta dare al cane, la
seconda l'ha fatta lui, siamo arrivati a questi livelli! Rimaniamo
quindi con i piedi per terra, per carità, gli esseri umani che
rimangano essere umani come citato anche nella Bibbia, non mi
ricordo più dove, perché sono anni e anni che non leggo più un
salmo... dice che l'uomo deve avere il predominio su tutto e sugli
animali, qui mi sembra che le parti si stiano invertendo. Ripeto:
voterò questa legge, ma sicuramente avrei preferito che fosse
più... non che questi animali siano tutelati al massimo,
addirittura qua se si trova un signore che maltratta un cane, qua,
caro mio, se la vede male!
Grazie.
Président
- Très intéressants discours et intervention.
Est-ce qu'il y a d'autres conseillers qui souhaitent intervenir? On
passe à la votation de l'ordre du jour présenté par les Conseillers
Louvin, Rigo et Patrizia Morelli.
La parole à l'Assesseur à la santé, au bien-être et aux
politiques sociales, Albert Lanièce.
Lanièce A.
- Grazie Presidente.
Per quanto riguarda lo specifico di quest'ordine del giorno, poi
ci saranno le mie considerazioni sulla legge, l'impegno a
promuovere forme di assistenza mutualistica prevedendo l'eventuale
concorso pubblico, anche noi abbiamo fatto una serie di indagini
sul territorio nazionale, l'unica Regione che aveva previsto in
legge questa forma di mutua per gli animali di affezione è la
Regione Toscana, che all'articolo 39 prevede tale forma
mutualistica. Devo dire che la perplessità è legata soprattutto al
discorso del contenimento della spesa pubblica, perché non sapendo
che proporzioni può avere tale tipo di intervento... inoltre ho
sentito stamani l'Assessore della Regione Toscana, perché so che in
questo periodo stanno predisponendo la delibera attuativa della
legge e questa parte è stata stralciata per motivi di contenimento
della spesa pubblica. Visto che si tratta ancora di una proposta
che non è ancora attuata e l'unica Regione che ha previsto questa
iniziativa in legge ha deciso per il momento di non attuarla,
l'atteggiamento della maggioranza sarà quello di un'astensione su
questo ordine del giorno.
Président
- La parole au Conseiller Rigo.
Rigo (PD)
- Grazie Presidente.
Non ci sono particolari esperienze in Italia rispetto al tema
che abbiamo sollecitato in questo ordine del giorno, il quale però,
come l'Assessore sa bene, riprende, rilancia e, in qualche misura,
fa propria una sensibilità presente anche a livello nazionale,
contenuta in proposte parlamentari, diversamente articolate e di
diversi schieramenti. Qualche settimana fa c'è stato un convegno
promosso dal PD e dal PdL proprio su questi temi, perché c'è un
obiettivo di fondo richiamato anche prima dai colleghi consiglieri:
migliorare la qualità della vita degli animali di affezione e
quella dei loro proprietari, in particolare quelli meno abbienti,
com'è scritto, consentendo loro di poter sostenere una convivenza
privilegiata spesso, l'ultima, o l'unica, in una società dove la
solitudine rappresenta un problema non inferiore alla mancanza di
mezzi, alla quale spesso, purtroppo, si accompagna e alla
solitudine non si può rispondere solo con l'assistenza delle
politiche sociali.
Nell'ordine del giorno proponiamo non di impegnare la Giunta a
definire con un provvedimento, ma a verificare la possibilità...
anche in attesa di quelle che saranno le evoluzioni della normativa
nazionale, quindi prestando un occhio attento a quello che si muove
a livello nazionale; quindi una proposta che poi la commissione, il
Consiglio e il Governo regionale dovranno valutare per farla
diventare effettiva disposizione... dunque impegnare
l'Amministrazione a valutare questa possibilità. Grazie.
Président
- Je soumets au vote l'ordre du jour des
Conseillers Louvin, Rigo et Patrizia Morelli, qui récite:
Ordine del giorno
Il Consiglio regionale della Valle d'Aosta/Vallée
d'Aoste
Riconosciuta l'importanza di assicurare un'adeguata
assistenza veterinaria per determinate categorie di animali di
affezione, eventualmente anche in forma gratuita ove i proprietari
padroni siano esentati, per motivi di reddito, dal pagamento delle
spese del servizio sanitario nazionale e per gli anziani per i
quali il cane e il gatto rappresentano talvolta la principale
compagnia e ragione di conforto.
Ritenendone necessaria la previsione in particolare per gli
animali ospitati in strutture gestite da associazioni di
volontariato e per cani e gatti impiegati nelle terapie e attività
per fini curativi e riabilitativi.
Riconoscendo l'opera encomiabile dei volontari che si
prodigano, a proprie spese, nel mantenimento di tanti animali
randagi e abbandonati.
Impegna
la Giunta regionale a verificare la possibilità di
promuovere, in sintonia con l'evoluzione della legislazione
nazionale, la creazione di apposite forme mutualistiche di
assistenza veterinaria per gli animali d'affezione, prevedendo
l'eventuale concorso pubblico all'attivazione di forme di copertura
assicurativa a vantaggio dei responsabili di animale e promuovendo
l'istituzione di un apposito fondo sanitario per l'assistenza
veterinaria.
F.to: Louvin - Patrizia Morelli - Rigo
Conseillers présents: 28
Votants: 8
Pour: 8
Abstentions: 20 (Agostino, Benin, Bieler, Caveri, Alberto
Cerise, Crétaz, Empereur, Hélène Impérial, Isabellon, La Torre,
André Lanièce, Lavoyer, Maquignaz, Marguerettaz, Pastoret, Prola,
Emily Rini, Rosset, Marco Viérin, Manuela Zublena)
Le Conseil n'approuve pas.
Président
- Je ferme la discussion générale.
La parole à l'Assesseur à la santé, au bien-être et aux
politiques sociales, Albert Lanièce.
Lanièce A.
- Grazie Presidente.
Intervengo molto brevemente, perché gli interventi che ci sono
stati per presentare questa legge da parte del relatore Prola e dei
Consiglieri Louvin e Rigo hanno delineato bene l'ambito di
intervento di tale provvedimento legislativo, che fa onore a questo
Consiglio regionale. Questo è un settore dove le sensibilità sono
diverse, abbiamo sentito diversi interventi... spesso sorridere e
ridere fa produrre endorfine, quindi fa bene alla salute e al buon
umore... comunque credo che l'iter stesso che ha portato a questa
legge abbia dimostrato un'ottima collaborazione a livello delle
commissioni consiliari fra la maggioranza e l'opposizione.
Ricordo come più o meno in questo periodo l'anno scorso, anche
in seguito ad un'interpellanza del collega Louvin, ho annunciato
che c'era la volontà di modificare la legge n. 14/1994, perché si
era ritenuto, in seguito ai passaggi che erano stati fatti in
precedenza con il CELVA, di modificare una serie di norme che erano
ormai obsolete anche in virtù del cambio di atteggiamento verso gli
animali di affezione. Vi è poi stata la proposta di legge da parte
di ALPE, quindi il lavoro svolto dal gruppo costituito in
Assessorato per questa legge e qui ringrazio naturalmente i
veterinari dell'USL, il CELVA, le associazioni animaliste, l'AVAPA,
che hanno partecipato in modo attivo al lavoro su tale
provvedimento legislativo.
Anch'io voglio ricordare brevemente i concetti importanti di
questa legge: innanzitutto il fatto di ribadire questa moderna
concezione sugli animali da affezione come esseri senzienti e
aventi dei diritti da garantire, una frase importante che va a
suscitare la sensibilità in modo trasversale a tutti gli
schieramenti politici di moltissime persone nella nostra regione.
Ricordo ancora come vada a definire le competenze dei Comuni...
modalità di semplificazione e informatiche per quanto riguarda
tutta la problematica dell'anagrafe, un aspetto sicuramente
importante, sviluppo di reti telematiche... queste cose saranno poi
definite da una delibera di Giunta che, entro sei mesi, dovrà
specificare le azioni precise da fare in quest'ambito.
Ricordo brevemente come ci siano state delle norme nazionali ed
europee che hanno influenzato questa legge, sono stati recepiti i
principi dell'ordinanza ministeriale del 3 marzo 2009, concernente
la tutela dell'incolumità pubblica dall'aggressione dei cani; è
stata ricordata prima la recente approvazione definitiva della
ratifica della Convenzione sugli animali da compagnia alla Camera
sotto forma di disegno di legge approvato definitivamente. Voglio
ancora ricordare che alla Camera si sta discutendo della modifica
della legge n. 281/1991 in materia di animali da affezione e
prevenzione del randagismo, quindi ci sono ancora delle leggi che
sono in corso e mirano ad ulteriormente garantire e normare questo
aspetto, per il quale sta aumentando la sensibilità da parte della
pubblica opinione; quindi una legge importante, sono tanti gli
articoli, ma se sono tanti, era perché c'era una serie di punti da
definire in modo preciso. Concludo qui il mio intervento
ringraziando nuovamente i presidenti delle commissioni competenti,
i relatori e i componenti dell'opposizione, che hanno voluto
lavorare in modo proficuo per questo importante provvedimento
legislativo. Grazie.
Président
- Je voudrais savoir de la part du collègue
Louvin si la proposition de loi peut être considérée retirée. La
proposition de loi est retirée, j'en donne lecture pour le
procès-verbal:
Articolo 1
(Modificazioni all'articolo 4)
1. Dopo la lettera f) del comma 1 dell'articolo 4 della legge
regionale 28 aprile 1994, n. 14 (Norme per la tutela e per il
corretto trattamento degli animali di affezione), è aggiunta la
seguente:
"fbis) garantire l'equilibrio comportamentale dell'animale
evitando situazioni che possano costituire fonte di paura o
angoscia per lo stesso;".
2. Dopo la lettera fbis) del comma 1 dell'articolo 4 della
l.r. 14/1994, aggiunta dal comma 1, è aggiunta la seguente:
"fter) adottare misure idonee a prevenire l'allontanamento
dai luoghi di abituale soggiorno;".
3. Dopo la lettera fter) del comma 1 dell'articolo 4 della
l.r. 14/1994, aggiunta dal comma 2, è aggiunta la seguente:
"fquater) assicurare all'animale un ricovero idoneo e
pulito.".
Articolo 2
(Modificazioni all'articolo 5)
1. Dopo il comma 2 dell'articolo 5 della l.r. 14/1994, è
aggiunto il seguente:
"2bis. È vietato il trasporto degli animali nei vani
portabagagli chiusi degli autoveicoli, per qualsiasi periodo di
tempo.".
Articolo 3
(Inserimento dell'articolo 6bis)
1. Dopo l'articolo 6 della l.r. 14/1994, è inserito il
seguente:
"Articolo 6bis
(Attività e terapie assistite da animali)
1. L'impiego di animali nell'ambito di percorsi assistenziali
o terapeutici deve avvenire nel rispetto delle disposizioni della
presente legge. È vietato il ricorso ad animali selvatici e a
cuccioli di età inferiore a sei mesi.
2. La programmazione e l'attuazione di attività e terapie
assistite da animali devono avvenire sotto il controllo
dell'Azienda regionale sanitaria USL della Valle d'Aosta, di
seguito denominata azienda USL.".
Articolo 4
(Inserimento dell'articolo 6ter)
1. Dopo l'articolo 6bis della l.r. 14/1994, inserito
dall'articolo 3, è inserito il seguente:
"Articolo 6ter
(Divieto di accattonaggio con animali)
1. È vietato utilizzare animali con ruoli attivi nella
pratica dell'accattonaggio.".
Articolo 5
(Inserimento dell'articolo 6quater)
1. Dopo l'articolo 6ter della l.r. 14/1994, inserito
dall'articolo 4, è inserito il seguente:
"Articolo 6quater
(Divieto di offrire animali in premio o vincita)
1. È vietato offrire animali di affezione in premio o vincita
di giochi nell'ambito di attività ed iniziative commerciali,
fieristiche e pubblicitarie.".
Articolo 6
(Inserimento dell'articolo 8bis)
1. Dopo l'articolo 8 della l.r. 14/1994, è inserito il
seguente:
"
Art. 8bis
(Amputazioni)
1. Sono vietate le amputazioni finalizzate unicamente a
modificare l'aspetto di un animale o ad altri scopi non
terapeutici. In particolare sono vietati:
a) il taglio della coda;
b) il taglio delle orecchie;
c) la recisione delle corde vocali;
d) l'asportazione di speroni e artigli;
e) l'asportazione o la limatura dei denti.
2. Qualora sia necessario per situazioni patologiche, gli
interventi di cui al comma 1 sono effettuati solo da medici
veterinari su animali identificati. Il medico veterinario rilascia
al responsabile dell'animale un certificato da cui risulti la
necessità terapeutica dell'intervento e ne invia copia all'azienda
USL entro quindici giorni dall'effettuazione
dell'intervento.
3. Il taglio della coda di cui al comma 1, lettera a), è
consentito solo per i cani appartenenti alle razze riconosciute
dalla Federazione cinofila internazionale (FCI), con caudotomia
prevista dallo standard; il taglio della coda deve essere eseguito
e certificato da un medico veterinario entro la prima settimana di
vita del cane.".
Articolo 7
(Inserimento dell'articolo 10bis)
1. Dopo l'articolo 10 della l.r. 14/1994, è inserito il
seguente:
"Articolo 10bis
(Addestramento ed educazione)
1. L'attività di addestramento di animali è sottoposta a
vigilanza veterinaria permanente.
2. È vietato addestrare animali ricorrendo a violenze,
percosse o costrizione fisica, in ambienti che impediscano
all'animale di manifestare i comportamenti tipici della specie; è
vietato l'uso di collari con punte, elettronici o
elettrici.
3. È vietata ogni forma di addestramento teso ad esaltare
l'aggressività.".
Articolo 8
(Inserimento dell'articolo 10ter)
1. Dopo l'articolo 10bis della l.r. 14/1994, inserito
dall'articolo 7, è inserito il seguente:
"Articolo 10ter
(Esposizione e vendita)
1. L'esposizione o la vendita degli animali devono avvenire
nel rispetto delle disposizioni di cui alla presente legge.
2. Non sono consentite l'esposizione o la vendita di cani al
di sotto dei tre mesi di età e di gatti al di sotto dei due mesi di
età.
3. Gli esercizi commerciali in sede fissa hanno l'obbligo di
tenere gli animali in esposizione per non più di cinque ore
giornaliere; a tal fine, l'esercizio deve disporre di adeguati
spazi per il riposo degli animali quando sia trascorso il periodo
di esposizione.
4. Le attività commerciali in forma ambulante ed occasionale,
inerenti la vendita o l'esposizione di animali, hanno l'obbligo di
tenere gli stessi in esposizione per non più di otto ore
giornaliere.
5. È fatto obbligo per chiunque vende un animale di fornire
adeguate istruzioni per il mantenimento, anche avvalendosi di
apposite schede tecniche da consegnare all'acquirente previa presa
d'atto.
6. Il titolare dell'esercizio commerciale deve avere
specifica competenza e conoscenza in materia di gestione tecnica ed
igienico-sanitaria degli animali, acquisita attraverso apposito
percorso formativo documentabile.".
Articolo 9
(Inserimento dell'articolo 10quater)
1. Dopo l'articolo 10ter della l.r. 14/1994, inserito
dall'articolo 8, è inserito il seguente:
"Articolo 10quater
(Accesso ad aree pubbliche)
1. Ai cani accompagnati dal proprietario o da altro detentore
è consentito l'accesso a tutte le aree pubbliche e di uso pubblico,
compresi i giardini e i parchi; in tali luoghi, è obbligatorio
l'uso del guinzaglio e della museruola qualora previsto dalla
normativa statale.
2. È vietato l'accesso ai cani in aree destinate e attrezzate
per particolari scopi, come le aree giochi per bambini, quando a
tal fine sono chiaramente delimitate e segnalate con appositi
cartelli di divieto e dotate di strumenti atti alla custodia dei
cani all'esterno delle stesse.".
Articolo 10
(Inserimento dell'articolo 10quinquies)
1. Dopo l'articolo 10quater della l.r. 14/1994, inserito
dall'articolo 9, è inserito il seguente:
"Articolo 10quinquies
(Aree e percorsi destinati ai cani)
1. I comuni possono, nell'ambito di giardini, parchi ed altre
aree destinate a verde pubblico, individuare, mediante appositi
cartelli e delimitazioni, spazi destinati ai cani.
2. Negli spazi a loro destinati, i cani possono muoversi,
correre e giocare liberamente, senza guinzaglio e museruola, sotto
la sorveglianza del responsabile, senza determinare danni alle
piante o alle strutture presenti.".
Articolo 11
(Inserimento dell'articolo 10sexies)
1. Dopo l'articolo 10quinquies della l.r. 14/1994, inserito
dall'articolo 10, è inserito il seguente:
"Articolo 10sexies
(Disposizioni sull'igiene)
1. Il responsabile del cane deve disporre di strumenti idonei
alla rimozione delle deiezioni del cane.
2. Il responsabile del cane è tenuto a raccogliere le
deiezioni solide degli stessi in tutti gli spazi pubblici.
3. I Comuni promuovono la realizzazione di una rete di
distribuzione di strumenti idonei alla rimozione delle deiezioni
dei cani.".
Articolo 12
(Inserimento dell'articolo 20bis)
1. Dopo l'articolo 20 della l.r. 14/1994, è inserito il
seguente:
"Articolo 20bis
(Cani morsicatori)
1. Ai fini della valutazione del rischio e dei successivi
provvedimenti di prevenzione e di polizia veterinaria, le
morsicature e le aggressioni di cani devono essere segnalate al
servizio veterinario di sanità animale dell'azienda USL della Valle
d'Aosta, di seguito denominato servizio veterinario.
2. I cani morsicatori sono sottoposti a controllo da parte di
medici veterinari dell'azienda USL.
3. I medici veterinari del servizio veterinario valutano la
pericolosità del cane morsicatore, anche tenuto conto della gravità
delle lesioni provocate a persone, animali o cose, e stabiliscono
le misure di prevenzione e l'eventuale necessità di un intervento
terapeutico comportamentale da parte di medici veterinari esperti
in comportamento animale, con spese a carico del proprietario o del
detentore.
4. Qualora un cane sia qualificato irrecuperabile sulla base
della valutazione di cui al comma 3, può essere mantenuto, a spese
del proprietario o del detentore, presso strutture autorizzate o
ceduto ad associazioni regionali senza scopo di lucro aventi
finalità di protezione degli animali.
5. Qualora un cane sia qualificato a rischio potenziale
elevato, il proprietario o il detentore ha la facoltà di rinunciare
alla custodia del cane, tuttavia è obbligato a sostenere le spese
di mantenimento e dell'intervento terapeutico comportamentale sino
al momento di un eventuale cambiamento di proprietà.
6. Il servizio veterinario deve tenere un registro aggiornato
dei cani morsicatori identificati.".
Articolo 13
(Inserimento dell'articolo 20ter)
1. Dopo l'articolo 20bis della l.r. 14/1994, è inserito il
seguente:
"Articolo 20ter
(Rinuncia alla detenzione)
1. Il responsabile di un cane iscritto all'anagrafe canina
regionale, nel caso in cui sia impossibilitato a tenere presso di
sé l'animale per gravi motivi, può far domanda al servizio
veterinario per l'autorizzazione a consegnare il cane al canile
regionale.
2. Il servizio veterinario si pronuncia sulla domanda entro
quindici giorni dal ricevimento; in caso di mancanza di posti
disponibili nel canile regionale, provvede alla diversa
sistemazione dell'animale, in strutture che ne garantiscano
comunque un'adeguata condizione di vita.".
Articolo 14
(Inserimento dell'articolo 25bis)
1. Dopo l'articolo 25 della l.r. 14/1994, è inserito il
seguente:
"Articolo 25bis
(Colonie di gatti)
1. Ai fini della presente legge, si definisce colonia di
gatti un gruppo di gatti che vive in libertà, nel quale sono
presenti soggetti maschi e femmine, stanziale in un determinato
territorio e dipendente dall'uomo dal punto di vista
alimentare.
2. I comuni redigono una mappa del territorio ove sono
segnalate le zone abitualmente frequentate da colonie di gatti ed
individuano, nelle aree pubbliche o aperte al pubblico presenti in
tali zone, i punti idonei per lo svolgimento delle attività
necessarie alla tutela delle colonie. Le colonie sono soggette a
vigilanza da parte dell'azienda USL.
3. I comuni, d'intesa con l'azienda USL, possono affidare la
tutela e la cura delle colonie, su richiesta, ad associazioni
regionali senza scopo di lucro aventi finalità di protezione degli
animali, sulla base di accordi che individuino il territorio
abitualmente frequentato dalla colonia, le modalità per la tutela
delle condizioni igieniche del territorio e le modalità per la cura
e il sostentamento dei gatti.
4. Le colonie feline possono essere spostate dalla zona
abitualmente frequentata ad altra zona preventivamente individuata
solo per gravi necessità delle colonie stesse. Lo spostamento è
autorizzato dal sindaco, previo parere dell'azienda USL e sentita,
nel caso di cui al comma 3, l'associazione incaricata della tutela
e cura della colonia. Qualora lo spostamento sia dovuto ad opere
edilizie, l'inizio delle opere è subordinato all'autorizzazione del
sindaco allo spostamento della colonia.".
Articolo 15
(Inserimento dell'articolo 26bis)
1. Dopo l'articolo 26 della l.r. 14/1994, è inserito il
seguente:
"Articolo 26bis
(Commissione regionale dei diritti degli animali)
1. È istituita la Commissione regionale dei diritti degli
animali, con compiti consultivi sull'applicazione della presente
legge e sull'individuazione di strumenti per la tutela del
benessere degli animali di affezione, di seguito denominata
commissione.
2. La commissione è composta da:
a) l'assessore regionale competente in materia di sanità, o
suo delegato, che la presiede;
b) un funzionario della struttura della Giunta regionale
competente in materia di sanità veterinaria;
c) un rappresentante del servizio veterinario individuato
dalla struttura regionale competente in materia di sanità
veterinaria;
d) un veterinario designato dall'ordine dei veterinari della
Valle d'Aosta;
e) un rappresentante dell'Istituto zooprofilattico
sperimentale delle Regioni Piemonte e Valle d'Aosta;
f) un rappresentante designato da associazioni regionali
senza scopo di lucro aventi finalità di protezione e difesa degli
animali;
g) un rappresentante dei comuni designato dal Consiglio
permanente degli enti locali (CPEL).
3. La commissione è nominata dal Presidente della Regione e
dura in carica cinque anni.
4. La partecipazione alla commissione è a titolo
gratuito.".
Articolo 16
(Inserimento dell'articolo 26ter)
1. Dopo l'articolo 26bis della l.r. 14/1994, inserito
dall'articolo 15, è inserito il seguente:
"Articolo 26ter
(Assistenza veterinaria)
1. La Regione promuove forme mutualistiche di assistenza
veterinaria per gli animali d'affezione.
2. Per i fini di cui al comma 1, la Giunta regionale può
contribuire all'attivazione di forme di copertura assicurativa a
vantaggio dei responsabili di animali.
3. La Giunta regionale promuove l'istituzione di un fondo
sanitario per l'assistenza veterinaria, al quale possono
contribuire soggetti pubblici e privati; ad essi è concesso un
apposito marchio di riconoscimento.
4. Il fondo di cui al comma 3 è utilizzato su base annuale
per il finanziamento di prestazioni veterinarie secondo i criteri
previsti dal regolamento di cui all'articolo 41.".
Articolo 17
(Sostituzione dell'articolo 28)
1. L'articolo 28 della l.r. 14/1994 è sostituito dal
seguente:
"Articolo 28
(Sanzioni)
1. Fermo restando quanto stabilito in materia di
maltrattamento di animali dagli articoli 544ter e 727 del codice
penale, per l'inosservanza delle disposizioni di cui alla presente
legge si applicano le sanzioni amministrative del pagamento delle
seguenti somme:
a) da euro 3000 a euro 5500 per chiunque contravvenga alle
norme di cui all'articolo 8, comma 1, all'articolo 8bis, comma 1,
all'articolo 9, commi 1 e 2, all'articolo 10bis, commi 2 e 3, e
all'articolo 11;
b) da euro 200 a euro 600 per chiunque contravvenga alle
norme di cui all'articolo 3, all'articolo 4, all'articolo 5, commi
1 e 2bis, all'articolo 6, all'articolo 7;
c) in caso di fuga dell'animale, per la violazione del dovere
di custodia di cui all'articolo 4, si applica, per la prima volta,
la sanzione di euro 80, salvo che il proprietario o detentore
provveda a dare comunicazione della fuga dell'animale al comune di
residenza, al Corpo forestale valdostano o al canile regionale
entro 24 ore dalla fuga stessa; a decorrere dalla seconda volta, si
applica la sanzione di euro 160;
d) euro 200 per il responsabile del cane che contravvenga
all'obbligo di segnalazione di cui all'articolo 20bis, comma
1;
e) da euro 120 a euro 550 per chiunque contravvenga alle
norme di cui all'articolo 6ter, all'articolo 6quater e all'articolo
10ter;
f) da euro 100 a euro 500 per chiunque contravvenga alle
norme di cui all'articolo 10sexies, comma 2;
g) euro 50 per chiunque contravvenga alle norme di cui
all'articolo 10quater, comma 2;
h) euro 100 per chiunque ometta di iscrivere il proprio cane
all'anagrafe regionale canina secondo quanto previsto dall'articolo
14, comma 1, e per chiunque ometta di segnalare l'eventuale nascita
di cuccioli di cani secondo quanto stabilito dall'articolo 14,
comma 3;
i) euro 100 per chiunque, avendo iscritto il proprio cane
all'anagrafe regionale canina, ometta di sottoporlo all'operazione
di tatuaggio elettronico indolore con microprocessore, come
previsto dall'articolo 17, e per chiunque ometta di segnalare gli
avvenimenti di cui all'articolo 20, commi 1, 3 e 4.
2. Le sanzioni amministrative di cui al comma 1, ad
esclusione di quelle previste alla lettera c), sono triplicate in
caso di recidiva.
3. La Giunta regionale, entro sei mesi dall'entrata in vigore
della presente legge, individua i soggetti autorizzati ad applicare
le sanzioni amministrative di cui ai commi 1 e 2.
4. Le entrate derivanti dalle sanzioni amministrative di cui
ai commi 1 e 2 sono destinate al finanziamento del canile e del
gattile regionali di cui agli articoli 21 e 25.".
Articolo 18
(Disposizione finanziaria)
1. L'onere derivante dall'applicazione della presente legge è
determinato complessivamente in euro 50.000 per l'anno 2010 e in
annui euro 50.000 a decorrere dall'anno 2011.
2. L'onere di cui al comma 1 trova copertura nello stato di
previsione della spesa del bilancio di previsione della Regione per
il triennio 2010/2012 nell'unità previsionale di base 1.3.1.10
(Oneri per servizi e spese generali).
3. Al finanziamento dell'onere di cui al comma 1 si provvede
mediante l'utilizzo degli stanziamenti iscritti nello stesso
bilancio nell'unità previsionale di base 1.3.1.13 (Consulenze studi
e collaborazioni tecniche).
4. I proventi derivanti dalla presente legge sono introitati
nello stato di previsione delle entrate del bilancio della
Regione.
5. Per l'applicazione della presente legge, la Giunta
regionale è autorizzata ad apportare, con propria deliberazione, su
proposta dell'assessore regionale competente in materia di
bilancio, le occorrenti variazioni di bilancio.
Président
- On va discuter sur le texte approuvé par la
III et V
e
Commissions.
Je soumets au vote l'article 1
er
:
Conseillers présents et votants: 28
Pour: 28
Le Conseil approuve à l'unanimité.
Président
- Je soumets au vote l'article 2:
Conseillers présents et votants: 31
Pour: 31
Le Conseil approuve à l'unanimité.
Président
- Article 3: même résultat. Article 4: même
résultat. Article 5: même résultat. Article 6: même résultat.
Article 7: même résultat. Article 8: même résultat. Article 9: même
résultat. Article 10: même résultat. Article 11: même résultat.
Article 12: même résultat. Article 13: même résultat. Article 14:
même résultat. Article 15: même résultat. Article 16: même
résultat. Article 17: même résultat. Article 18: même résultat.
Article 19: même résultat. Article 20: même résultat. Article 21:
même résultat. Article 22: même résultat. Article 23: même
résultat. Article 24: même résultat. Article 25: même résultat.
Article 26: même résultat. Article 27: même résultat. Article 28:
même résultat. Article 29: même résultat. Article 30: même
résultat. Article 31: même résultat. Article 32: même résultat.
Article 33: même résultat.
Je soumets au vote la loi dans son ensemble:
Conseillers présents et votants: 30
Pour: 30
Le Conseil approuve à l'unanimité.
