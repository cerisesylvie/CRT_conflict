Classificazione
CASA DA GIOCO



Oggetto del Consiglio n. 2602 del 7 febbraio 2017 - Resoconto
OGGETTO N. 2602/XIV - Proposta di legge: "Disposizioni
urgenti per il risanamento finanziario della Casino de la Vallée
S.p.A.". (Approvazione di un ordine del giorno)
Rosset (Presidente) -
Visto che è stato consegnato il
disegno di legge n. 100, possiamo proseguire - come concordato -
con il punto n. 26.01 all'ordine del giorno. Ha chiesto la parola
il collega La Torre, ne ha facoltà.
La Torre
(UV) -
Innanzitutto chiediamo scusa anche
a chi ha atteso fino adesso, anche con una sorta di cambiamento
dell'ordine del giorno, perché evidentemente credo che sia chiaro a
tutti che la discussione sulla questione del Casinò è una
discussione di carattere prioritario vista l'urgenza che riveste la
problematica. Su questo argomento il Consiglio regionale si è
confrontato sia nelle Commissioni, in particolare la II e la IV,
sia attraverso numerosi incontri avvenuti tra le diverse forze di
maggioranza e minoranza. Su una cosa tutto il Consiglio, con
estrema certezza, è convenuto: che il Casino de la Vallée di
Saint-Vincent rimane, e sarà, uno degli elementi strategici per
questa Regione per quello che riferisce anche all'offerta
turistica. In questo senso esiste una volontà precisa di tutto il
Consiglio di dare una risposta urgente ad una situazione che
evidentemente, com'è a conoscenza di tutti, è in un momento di
grande difficoltà.
Questa risposta però deve avere alcune caratteristiche: la prima
è la caratteristica dell'urgenza, ma deve essere anche una risposta
chiara e rispettosa delle norme di legge. Questo non basta perché
questa risposta deve essere anche leggibile da tutta la popolazione
valdostana e deve essere una risposta che afferma sì la centralità
della Casa da gioco, ma anche quello che deve essere il rispetto
del Consiglio regionale e del nostro bilancio e di tutti i settori
produttivi della nostra Regione che hanno la medesima dignità,
perciò questa risposta vuole rassicurare da una parte giustamente
tutti i valdostani che vogliono sapere come vengono spesi i soldi
della pubblica amministrazione; nello stesso tempo però vuole
anche, com'è giusto che sia, dare una risposta alle preoccupazioni
dei dipendenti del Casinò che temono per il loro posto di lavoro.
Una risposta che però non giunge, dopo un lungo dibattito, senza
essersi confrontata anche con le forze sindacali e le parti
sociali, quindi dopo un dibattito, seppur anomalo per passaggi,
raggiunge oggi la forma di una legge che deriva anche dal lavoro
che è stato fatto nelle Commissioni II e IV e che, ribadendo
l'importanza del Casinò, afferma il principio secondo il quale non
si possono e non si devono dare i soldi pubblici senza un adeguato
piano di riorganizzazione. Un piano che preveda anche un nuovo e
adeguato
management
, che non assolva nessuno dalle
responsabilità del passato e che garantisca...non con interventi
spot
, com'è stato da molti sottolineato, che sì possono
garantire un salvataggio nell'immediato, ma che non danno nessun
percorso di rilancio alla Casa da gioco e soprattutto - aggiungo io
- non danno nessuna dignità ai lavoratori della Casa da gioco: ecco
perché oggi riusciamo con questa volontà comune in tempi brevi,
perché è solo di lunedì il lavoro delle Commissioni II e IV, quindi
oggi riusciamo, attraverso l'unanimità del Consiglio regionale, a
presentare questa proposta di legge, a dare una risposta per
dimostrare che la politica è in grado di rispondere anche con
urgenza quando i problemi sono in qualche modo confrontati,
condivisi e quindi alla fine trovano una risposta.
La relazione che vado a leggere così recita: "con riferimento
alla difficile situazione organizzativa, operativa e finanziaria in
cui versa il Casino de la Vallée; considerato l'impegno che la
Giunta si era assunta con il Consiglio regionale di presentare un
piano di riorganizzazione aziendale entro il 31 gennaio 2017 e
tenuto conto che il piano atteso non è stato presentato; verificato
che ancora oggi il Presidente della Giunta, con delega al Casinò, è
alla ricerca di una soluzione condivisa della questione in oggetto
e pare non trovarla, i sottoscritti Consiglieri regionali, per
superare questo stato di inerzia e questo stallo che condiziona
pesantemente il futuro della Casa da gioco di Saint-Vincent e dei
suoi lavoratori, presentano la proposta di legge in oggetto che ha
la caratteristica di essere semplice ma concreta e che, prevedendo
l'analisi puntuale delle politiche di gestione e degli investimenti
pregressi, ne evidenzi le responsabilità politiche e
amministrative, al fine di segnare un momento di azzeramento di
tutto quello che ha generato la fase precedente, quindi con un
cambiamento radicale degli organi esecutivi, del collegio
sindacale, della gestione amministrativa del personale, dei giochi,
del
marketing
per definire una linea di ripartenza che,
attraverso cinque articoli, garantisca un percorso trasparente,
responsabile, credibile, rispettoso delle leggi e delle normative
vigenti partendo dal lavoro della II Commissione".
La legge quindi si sviluppa in cinque articoli. L'articolo 1
prevede entro 60 giorni la presentazione di un piano di
ristrutturazione aziendale, che precede e accompagna eventuali
successivi interventi finanziari emergenti da una precisa, chiara
situazione patrimoniale ed economica della Casa da gioco di
Saint-Vincent e che si ripropone di realizzare entro il più breve
tempo possibile il previsto pareggio di bilancio.
L'articolo 2 determina l'approvazione del piano da parte del
Consiglio regionale e lo vincola trimestralmente all'impegno da
parte della Casino de la Vallée S.p.A. di trasmettere al Consiglio
regionale una relazione riguardante lo stato di attuazione del
piano medesimo.
All'articolo 3 si prevede la possibilità di insediare un
collegio di saggi a garanzia della trasparenza e della
partecipazione di tutto il Consiglio regionale.
All'articolo 4 si enunciano percorsi finanziari nel rispetto
delle leggi regionali e statali, dove la Regione potrà sostenere,
anche finanziariamente, la Casino S.p.A., comunque sempre e solo
successivamente all'approvazione del piano di ristrutturazione
aziendale da parte del Consiglio regionale, piano che dovrà
prevedere il recupero della capacità finanziaria anche sul mercato
bancario privato in compartecipazione con terzi soggetti. La
proposta di legge, in particolare, non prevede nessun impegno
finanziario immediato, che sarà comunque disposto successivamente
all'approvazione di un piano di ristrutturazione aziendale, o
comunque accompagnato da ordini del giorno di tipo politico.
L'articolo 5 reca le disposizioni d'urgenza come da premesse.
Questa proposta di legge si ritiene urgente a tutela dei lavoratori
e della società Casinò S.p.A..
Credo che il dibattito che si aprirà sarà chiarificatore anche
per chi ascolta e quindi preferirei lasciare la parola a chi deve
intervenire.
Presidente -
Siamo in discussione generale. Chi chiede la
parola? Chiede la parola il collega Restano, ne ha facoltà.
Restano (PNV) -
Solo per fare una mozione d'ordine e
chiedere un incontro tra i Capigruppo per definire i contenuti
dell'ordine del giorno. Se volete, senza interrompere il Consiglio.
Chiedo una riunione della Conferenza dei Capigruppo cortesemente
per poter definire i contenuti di un ordine del giorno sulla norma,
come era stato deciso, se lei è d'accordo, anche senza interrompere
il Consiglio.
Presidente -
Nulla vieta che possiate trovarvi come
Capigruppo, intanto la discussione può proseguire. Ci sono
richieste di intervento? Se chiudiamo la discussione, non possiamo
più emendare il provvedimento, poi se c'è un ordine del giorno, va
anche depositato. Ha chiesto la parola il collega Bertschy, ne ha
facoltà.
Bertschy
(UVP) -
Innanzitutto voglio ringraziare
il Presidente della II Commissione per due motivi: per il lavoro
che ha fatto in questo periodo e per il fatto di essere oggi qua a
portare avanti in maniera seria un impegno urgente, come questo
della legge sul Casinò, in un momento comunque di lutto per la sua
famiglia, quindi mi sembra un bell'esempio di attenzione ai
problemi della comunità, di attenzione anche al ruolo che
svolgiamo.
In questi mesi si è parlato - ma in questi ultimi giorni se n'è
parlato ancora di più - di come e di quali differenze c'erano
nell'affrontare questo argomento e della necessità di chiarire un
po' le posizioni a riguardo dell'urgenza che giorno dopo giorno ci
viene rispetto alle scelte da fare sul Casinò. Lunedì mattina in II
Commissione i Consiglieri facenti parte della stessa hanno deciso
di portare avanti un disegno di legge che permettesse di trovare un
equilibrio tra le forze politiche in Consiglio regionale e per
sbloccare una situazione che stava diventando paradossale:
un'azienda in crisi e una difficoltà politica a trovare una
soluzione e una via d'uscita, quindi una scelta che io ritengo di
serietà, ma anche di capacità politica di trovare una mediazione e
un percorso.
La legge di per sé potrebbe anche sembrare non risolvere alcun
problema in questa fase perché, per com'è stato presentato il
problema del Casinò, è un problema di soldi, è un problema di
mancanza di risorse, è un problema di buchi di bilancio da riempire
velocemente per cercare di colmare una lacuna, che negli ultimi
giorni si è ancora più evidenziata attraverso i comunicati stampa.
Il provvedimento di legge invece dà proprio il punto di ripartenza:
segna il passo con il passato, mette in chiarezza il fatto che
all'articolo 1 l'azienda viene questa volta trattata come tale,
viene pensata nella sua vera veste, un'azienda che produce un
reddito, un fatturato, che produce una capacità di generare
comunque risorse e possibilità di mantenere uno
status quo
che si è costruita negli anni. Certo, non è l'azienda che abbiamo
lasciato a fine anni Novanta, non è più neanche l'azienda che
abbiamo lasciato nei primi anni Duemila, oggi è un'azienda che è
passata da 140 milioni di euro di fatturato ai 60 scarsi di
quest'anno, dico fatturato, ma dico di valore prodotto. È
un'azienda quindi che si è velocemente purtroppo ritrovata a
gestire una situazione di crisi, con una struttura ancora pensata
per momenti in cui la produzione era molto maggiore.
All'articolo 1 si dice un piano da fare entro 60 giorni che
preveda sia una ristrutturazione dell'azienda in linea con la
legge, soprattutto la legge Madia, ma anche un piano da affidare a
delle persone che questa volta si occupino di nuovo di far crescere
i fatturati, di far crescere la produzione, di far crescere i
clienti e di far crescere gli introiti della Casa da gioco. La
rassegnazione che ha colpito anche in quest'ultimo periodo il
lavoro di chi è all'interno dell'azienda, ma anche il lavoro di chi
come noi se ne deve occupare come proprietà va assolutamente
combattuta e ci si deve porre in un'altra maniera. Certamente, per
porsi in un'altra maniera, bisogna mettere la parola "fine" al
fallimento gestionale e politico che c'è stato anche in
quest'ultimo periodo.
Se penso che in una situazione di crisi siamo riusciti a portare
al Casinò di Saint-Vincent un ulteriore Direttore, mi chiedo a cosa
stava pensando chi gestiva la Casa da gioco in quel periodo quando
oggi ci presentano piani di mobilità - o ci presenteranno, perché
sono stati presentati prima sugli organi di stampa che alla
proprietà - del personale. In pochi mesi la situazione della Casa
da gioco non può essere peggiorata così tanto da aver fatto delle
inversioni come queste, un po' di serietà anche rispetto a noi ci
sarebbe voluta, un po' più di attenzione, un po' più di equilibrio
anche all'interno dell'azienda.
Nel fallimento ci metto anche la scelta delle professionalità
più importanti, quelle che si occupano in tutte le aziende di
sviluppare il mercato, di gestire il personale e di organizzare la
produzione; tre professionalità che in qualsiasi azienda devono
essere scelte con la massima attenzione, perché - lo sa bene chi fa
impresa - sono poi quelle che determinano i risultati. Sinceramente
queste tre figure non lo so come sono state scelte originariamente,
non mi interessa, però valuto i risultati di oggi, i pasticci di
oggi, le difficoltà che l'azienda ha vissuto rispetto a questi
pasticci. In questo fallimento ci metto anche questo sistema di
agire, anche questo sistema di fare.
Questa legge deve contenere all'articolo 1 una visione diversa
del futuro; l'azienda non si può più appoggiare ad un sistema di
valutazione delle persone che non si rifaccia alla competenza, alla
meritocrazia e anche alla valutazione delle professionalità
presenti, altrimenti non serve mettere soldi e l'abbiamo purtroppo
un po' dimostrato: i soldi possono produrre reddito se vengono
gestiti bene e spesi bene e possono creare valore aggiunto; i soldi
dati in mano a chi non li sa far rendere sono soldi a volte anche
sprecati.
La terza questione è la serietà con la quale un po' tutti noi
dovremmo a questo punto valutare il nostro impegno verso l'azienda,
perché poi siamo tutti molto attenti a dire che la politica deve
stare fuori dall'azienda, ma non sempre siamo così capaci di farlo,
non per mancanza di volontà, ma perché la comunità è piccola, le
persone le si conoscono, tutti hanno i propri piccoli problemi da
segnalare, da gestire. La politica pertanto deve fare quel passo in
avanti definitivo, trovare il
manager
giusto questa volta,
trovare il progetto giusto che verrà portato in Consiglio
regionale, perché sarà il Consiglio regionale che approverà questo
piano di ristrutturazione che speriamo avvenga prima dei 60 giorni
perché l'urgenza è anche questa, però dopo bisognerà avere il
coraggio di seguire il piano, non di anticiparlo; di seguire il
progetto, non di andare a cercare dentro il progetto i meccanismi
per trovare soluzioni che abbreviano scelte e programmi. In questo
senso questa legge ha senso, scusate il bisticcio di parole; se c'è
questa volontà, ha senso fare una legge, altrimenti se torniamo e
rimaniamo a chi pensava di costruire un grande albergo e una buona
azienda, faceva bilanci immaginando che anticipando certe imposte
si potesse poi sviluppare l'azienda, allora non ha senso scrivere
una nuova norma e pensare a qualche cosa di differente.
Quello che è passato purtroppo ha prodotto il fallimento di
oggi, perché siamo vicini ad un fallimento inteso non solo in
termini economici, anche culturali: c'è una rassegnazione
nell'azienda e fuori di essa che è terribile per l'importanza che
questa società, quest'azienda può avere ancora per la Valle
d'Aosta, per i lavoratori che occupa. Oggi quindi la risposta è: in
pochi giorni abbiamo dato un provvedimento legislativo, nei
prossimi giorni dovremo darci un progetto, dovremo trovare un
manager
adatto e dovremo avere la capacità di fare in modo
che queste persone, queste professionalità possano gestire questa
difficilissima fase.
Senza aver paura di dire che, una volta fatto un lavoro di
ristrutturazione, si traguardi all'interesse di tutti: la
privatizzazione della Casa da gioco, che non può essere fatta in
una fase come questa, ma che deve essere un obiettivo a tendere per
i soldi che sono stati investiti e per gli investimenti che sono
stati fatti. Deve essere un obiettivo non pensato per scappare
dalle responsabilità e per fuggire dalle scelte che in questi anni
magari non siamo riusciti a sostenere, deve essere un obiettivo
politico che valorizza un percorso serio della ristrutturazione
della Casa da gioco, altrimenti è fuggire da qualche cosa che fa
paura e io credo che la politica non deve avere questo
atteggiamento: è troppo facile gestire quello che è facile da
gestire, è troppo facile muoversi solo in un momento di scioltezza,
questa è una grandissima responsabilità che la politica si assume:
quella di non assegnare ad una privatizzazione selvaggia la nostra
azienda e rischiare di svendere un prodotto; nello stesso tempo
però la politica si assume la responsabilità di rimettere in piedi
un'azienda, non di portare avanti un carrozzone o delle scelte
sbagliate. È un atteggiamento che riteniamo sia assolutamente
diverso.
C'è poi tutta la questione dell'iter amministrativo, dei soldi
dovuti o meno, delle scelte del passato; tutti percorsi che
purtroppo fanno parte di altri palazzi e di altri lavori. A noi
compete guardare quello che sta succedendo oggi, di farlo con
serietà nel rispetto di tutti, nel rispetto anche della comunità -
l'ho già detto e l'abbiamo già detto tante volte - perché c'è da
dare attenzione ai lavoratori, ma c'è da porre quest'azienda sul
piano di tutto quello che oggi ha bisogno di aiuto da parte della
politica in Valle d'Aosta. In questo senso possiamo anche ritrovare
un equilibrio tra il Casinò e le altre forze lavoro valdostane, tra
le difficoltà che si vivono a fare i bilanci e la visione che si ha
del Casinò come fonte di spreco e di privilegi. La serietà sta nel
comportarsi, una volta approvata la legge, in questo senso qua,
altrimenti non avrà senso aver fatto questo sforzo.
Io sono convinto, siamo tutti convinti che se c'è questa
sicurezza, se c'è questa voglia di lavorare, che, tra l'altro, è
condivisa in questo provvedimento di legge, perché è sostenuto da
tutte le forze politiche all'interno delle commissioni, ci sarà di
nuovo la possibilità di vedere un futuro. Certo, sacrifici davanti
immaginiamo che tutti abbiano capito che siano da fare, però è
meglio fare sacrifici e guardare al futuro che fare semplicemente
un'operazione che ci porta, attraverso qualche soldo, a traghettare
di qui a qualche tempo. È meglio valutare oggi bene la cosa, è
meglio valutare bene oggi la situazione e le cose che si sono
analizzate, verificate e sentite nelle audizioni e poi fare le
scelte che vanno fatte, fare i sacrifici che vanno fatti, ma
mantenere l'occupazione e ripensare che l'azienda possa ritornare a
crescere. Per farlo - ripeto - ci va una persona seria, affidabile,
un progetto serio e affidabile e ci va una politica che sappia
finalmente ritornare a dare degli indirizzi e ad evitare di
diventare gestrice di cose che non conosce, di cose che non può far
funzionare e di cose che sono difficili da far funzionare
soprattutto nei nostri ruoli.
Io ringrazio nuovamente i membri di commissione per il lavoro
che hanno fatto e per il fatto che oggi si arrivi ad un punto di
ripartenza, che è anche il punto di arrivo di quel fallimento del
quale abbiamo parlato.
Presidente -
Siamo in discussione generale, qualcuno
chiede la parola? Non ci sono richieste? Ha chiesto la parola il
Consigliere Guichardaz, ne ha facoltà.
Guichardaz
(PD-SIN.VDA) -
Questo testo di legge è
stato oggetto di lunghe discussioni in commissione, anche se
ridotte agli ultimi giorni, quindi l'urgenza ha portato la
commissione a presentare un testo direi di salvataggio in qualche
modo. La discussione ha coinvolto tutti noi, ha coinvolto la
maggioranza e la minoranza e credo che questo attesti in qualche
modo che si va nella giusta direzione. Soprattutto si va nella
direzione di rilevare che c'è un problema che non può essere
patrimonio degli uni o degli altri, ma che è un problema che
riguarda tutta la Valle d'Aosta sia per la sua entità
economico-finanziaria, ma anche per le ricadute sociali che questo
problema, se non risolto, potrebbe ingenerare. Andrà credo nella
giusta direzione anche per il fatto che ci siamo accordati, si è
concordato che questo testo di legge sarà corredato, sarà
rafforzato da un ordine del giorno, che comunque è ancora credo in
fase di elaborazione, di ritocco - probabilmente a breve ci
ritroveremo con i Capigruppo per perfezionarlo - e va nella
direzione di prevedere, a fronte dei dovuti giustificativi di
spesa, anche una sorta di copertura finanziaria che rassicuri in
qualche modo gli enti creditori, i lavoratori e le loro
rappresentanze e che renda soprattutto maggiormente esigibile
questo piano di rilancio, di risanamento, di ristrutturazione
aziendale che il testo di legge evidenzia e che sarà affidato a chi
dovrà redigerlo. Si tratta di un testo di legge che allo stesso
tempo, così come l'ordine del giorno, assicura - credo che questo
sia utile dirlo - la continuità aziendale proprio nelle more
dell'approvazione di questo piano di ristrutturazione, anche perché
un piano di ristrutturazione serio penso che non potrà essere
elaborato se non nei tempi necessari, che sono tempi che sappiamo
avere una loro entità.
La relazione letta dal relatore collega La Torre è semplice e
direi piuttosto chiara e, essendo una relazione, una legge
presentata dai Consiglieri regionali, ha una chiara matrice
politica che poi non trova corrispondenza - questo è stato fatto
rilevare - nell'articolato, ma che dice chiaramente quale percorso
dovrà essere fatto in parallelo all'elaborazione del piano di
ristrutturazione: mi riferisco in particolare al riferimento che è
stato fatto all'azzeramento della
governance
, o comunque ad
una revisione consistente di questa governance. Questo impegno - lo
ha detto il relatore - non poteva essere contenuto nella legge,
quindi è stato inserito nella relazione e credo verrà a breve
trasformato in un ordine del giorno, così da impegnare il Consiglio
regionale e la Giunta politicamente - e direi anche attivamente -
nella sua realizzazione.
Volevo solo far rilevare che il nostro gruppo si asterrà
sull'articolo 3, pur votando il testo di legge nel suo insieme.
Questa è una questione che abbiamo già evidenziato, in quanto
riteniamo che in questo momento non siano utili sovrastrutture
politiche a composizione variabile maggioranza e minoranza, che, a
nostro parere, possono rallentare l'azione di risanamento e di
ristrutturazione che auspichiamo. Apprezziamo però - e questo lo
devo dire - l'emendamento presentato dal relatore, anche se è un
emendamento parziale, che i colleghi hanno voluto inserire e che di
fatto rinvia ad una possibilità, ad una volontà politica a
costituire questo collegio dei saggi, ma senza renderlo un obbligo.
Mi pare di aver capito che attualmente non sia questo l'interesse
predominante da parte nostra e che non ci sia la volontà di
spendersi nella costruzione di quest'organismo di tipo politico,
anche perché tutte le energie credo che siano concentrate nella
risoluzione del problema Casinò.
Devo dire a conclusione di questo intervento che oggi abbiamo
potuto apprezzare anche il senso di responsabilità delle
organizzazioni sindacali che sono venute, su nostro invito, in
tempi rapidissimi e devo dire che non sono venute a rivendicare
delle rendite di posizione anacronistiche. Sono venute con uno
spirito assolutamente collaborativo e con l'idea - questo lo devo
dire avendo fatto il sindacalista per diversi anni - proprio di
affrontare assieme a tutti noi, ai tecnici, ai politici e a chi
sarà poi coinvolto in questa partita la difficilissima partita e la
difficilissima operazione del salvataggio di quella che un tempo
era la cassaforte della nostra Regione e che un tempo era davvero
un luogo che produceva soldi e denaro che noi poi reinvestivamo
complessivamente per il benessere della nostra Regione. Colgo
quindi l'occasione per ringraziarvi e spero davvero che adesso il
testo di legge verrà votato - noi lo voteremo convintamente - e che
si cominci a lavorare rapidamente alla soluzione del problema del
Casinò.
Presidente -
Ci sono altri interventi in discussione
generale? Ha chiesto la parola il collega Chatrian, ne ha
facoltà.
Chatrian (ALPE) -
È un dossier che sicuramente abbiamo
seguito in maniera puntuale; è un dossier che abbiamo cercato
comunque di sviscerare, di studiare e abbiamo cercato di portare a
questo Consiglio il nostro contributo con l'unico obiettivo di
spiegare alla comunità valdostana in questi anni che le cose
purtroppo non andavano molto bene e che, nonostante le mozioni, le
interpellanze, le iniziative, gli atti da noi presentati in
quest'aula in questi anni, sembravamo quasi vivere in un altro
Paese, in un altro mondo, che la situazione non era così grave.
Oggi però c'è un sussulto da parte di questo Consiglio che
apprezziamo. Noi abbiamo partecipato alla stesura di questa
proposta di legge. Oggi il Consiglio regionale, a differenza di
tante altre volte, ha deciso di riappropriarsi di quel ruolo
propulsivo, quel ruolo che parte dalla commissione, dai
Consiglieri, quel ruolo che è importante in un momento in cui il
Governo regionale è commissariato, è congelato. Visto e considerato
che prima a novembre la finanziaria, che nell'articolo 19 declinava
dei passaggi di natura finanziaria, comunque è stata fermata dalla
II Commissione, un altro disegno di legge che è stato scaricato dal
Governo regionale poche settimane fa è stato fermato e non
approvato...oggi il Consiglio regionale è promotore quanto meno di
un percorso. Oggi il Consiglio regionale con questa norma,
approvata forse in fretta, con questa legge spiega a tutta la
comunità valdostana il perché ha deciso di non mettere mano al
portafoglio dato che a monte non c'è un disegno chiaro, una
proposta forte, una proposta robusta, delle persone capaci di
gestire la Casa da gioco e perché questo Consiglio per adesso non
ha ancora azzerato il cerchio magico che ci ha portati purtroppo a
questa situazione. Qualcuno dovrà rispondere del fallimento
gestionale, amministrativo, politico perché c'è dell'incredibile
dietro questo dossier, a com'è stato affrontato questo dossier
soprattutto negli ultimi mesi.
Vi leggo solo un passaggio che, secondo me, è fondamentale, è
talmente fondamentale che oggi non è presente l'ex Assessore con
delega alla Casa da gioco, che per due anni e mezzo ha avuto la
delega alla Casa da gioco. Noi oggi approviamo un percorso nuovo,
oggi il Consiglio si riappropria delle proprie competenze e oggi è
assente la persona che ha comunque avuto le deleghe per due anni e
mezzo che a ottobre 2016 ci rispondeva così su una proposta
amministrativa che il nostro gruppo, insieme ai colleghi di
minoranza, aveva fatto a questo Consiglio: "
il n'y a à l'étude
aucune idée ni aucune intention de recourir à des financements
extraordinaires en plus de ceux qui ont été adressés dans le temps
à la Maison de jeu; donc aujourd'hui la Maison de jeu doit
raisonner avec ses disponibilités et ses crédits
". Questo lo
diceva l'Assessore competente due mesi e mezzo fa in questo
Consiglio a seguito di una nostra mozione semplice, dove si diceva:
"spiegate ai valdostani che non andrete più a mettere mano al
portafoglio perché, secondo voi, la gestione sta andando bene e gli
investimenti fatti comunque saranno a totale carico dell'azienda",
questa è la credibilità della politica, questo è chi ha condotto in
questi due anni e mezzo questa nostra società e che aveva le
deleghe politiche-amministrative per quanto riguarda il discorso
Casa da gioco.
Oggi abbiamo audito l'Amministratore unico, che mi è sembrato di
capire sia stato obbligato a venire in commissione e a darci pochi
elementi, se non quello di dire che lui, visto e considerato che la
proprietà non stava mettendo mano al portafoglio, è stato
praticamente obbligato a seguire un percorso alternativo. Oggi ci è
stato detto in commissione: "senza soldi è una fase di non
ritorno".
Noi crediamo che con questa norma, con questo atto che viene
approvato si segna comunque un cambio di rotta e un cambio quanto
meno di approccio. Due volte la Giunta regionale non ha potuto
approvare i suoi
desiderata
, il Consiglio ha preso in mano
comunque le criticità, il dossier, il percorso da mettere in campo,
purtroppo però c'è un fatto troppo importante: che non si possono
cancellare le scelte fatte negli anni passati. Questo dal nostro
punto di vista come gruppo ALPE, come Consiglieri che comunque in
questi anni abbiamo seguito la gestione, ma soprattutto com'è stato
gestito questo dossier, tant'è vero che abbiamo modificato
all'interno della legge che oggi discutiamo due passaggi
estremamente importanti. Siamo stati noi a chiedere, insieme al
collega Gerandin, di inserire nella relazione che ci sia un chiaro
passaggio sulle responsabilità, su chi ha autorizzato la spesa e
sulle scelte che sono state fatte in campo.
Vorrei però citare anche due passaggi che, dal nostro punto di
vista, sono importanti. Noi abbiamo audito in queste settimane un
tecnico che è stato incaricato dalla politica e dal Consiglio di
amministrazione nel 2009-2013 proprio per seguire l'iter e
soprattutto i lavori: il dottor Occhiolini. Lui ci ha detto in
commissione: "ho iniziato un'attività su richiesta del Presidente,
un'attività che prevedeva un percorso: seguire la ristrutturazione
del Grand Hôtel Billia dall'inizio per poi arrivare alla gestione,
in poche parole. È stato un percorso sofferto perché non solo non
ho potuto seguire, come avrei voluto e come forse mi era stato
anche chiesto inizialmente, la ristrutturazione, ma ancor meno mi
sono potuto occupare della gestione perché evidentemente non si
voleva più - questo è il passaggio che il tecnico ci ha fatto in
commissione -, ne ho parlato più volte con il Presidente, mi è
stato detto che io probabilmente sono un po' spigoloso, ne ho preso
coscienza perché subito sono stato messo da parte. C'era una
commissione prevista per scegliere o valutare, non so bene i
tecnici che dovevano affrontare l'intervento di ristrutturazione...
Mi avevano chiesto di partecipare alla commissione, sono arrivato
su al mattino, si riuniva la commissione, mi hanno preso però da
parte subito e mi hanno detto: "forse è meglio che tu non partecipi
più a queste commissioni e forse sarebbe meglio che tu tornassi a
casa"". Queste sono le audizioni che abbiamo fatto in queste
settimane.
Faccio un altro passaggio importante, dove lui ci annuncia e ci
dice, facendoci degli esempi, come si è voluto spendere molto di
più rispetto alla necessità. Quando noi diciamo in quest'aula che i
conti non tornano, quando diciamo: "l'investimento che è stato
fatto doveva essere fatto così? C'era la necessità di spendere
tutti quei soldi?", questo tecnico incaricato dalla Casa da gioco
termina così, perché non mi sembra il momento, dato che oggi
abbiamo scelto un percorso legislativo diverso, però un passaggio
importante vorrei farlo soprattutto a chi in questo momento ci sta
ascoltando.
Il Dirigente incaricato termina la sua audizione in II
Commissione così: "scusate Consiglieri, volevo dire: ma dov'eravate
tutto questo tempo?". Indubbiamente parlava ai Consiglieri di
maggioranza e dell'opposizione, a chi aveva messo in discussione e
chi no l'operazione, a chi aveva controllato e chi no i lavori
fatti all'interno della Casa da gioco. Ha anche aggiunto: "mi
volete dire dov'eravate in tutto questo tempo? Non l'ho detto,
perché non volevo offendere nessuno, colleghi Consiglieri. Con
tutto il rispetto per tutti, dov'eravate tutto questo tempo? Vi
meravigliate adesso di quello che succede e che succedeva? Il
bilancio è il bilancio, la nota integrativa è una nota integrativa.
Anche i sindaci sono stati molto morbidi in quello che hanno
scritto, però sarà il loro ruolo, è così. Non lo so, non sono io il
responsabile. Da altre parti sono certo e ve lo assicuro, ve lo
certifico, i sindaci non sono così morbidi. Non sto dicendo che
hanno sbagliato, per carità, affermazioni morbide vogliono dire
tante cose. Una società che continua a riportare perdite è qualcosa
che non va. Il campanello d'allarme in questi anni, dal 2009 al
2016, nessuno ve l'ha fatto suonare? Nessuno ha pensato che cosa
stava succedendo all'interno della gestione degli investimenti che
si stavano facendo? Sì, quello non c'è a bilancio, però - e termino
- voi avete fatto spendere 57 milioni di euro solo per la
ristrutturazione degli hôtel. Questi hôtel producono un ricavo di
4,1 milioni di euro, quello descritto in bilancio. Questo e basta,
non c'è bisogno di altre placche e di altra pazienza, ma dove
eravate?". Questo è l'intervento che ci ha fatto un tecnico
incaricato per dirci che comunque negli investimenti che sono stati
fatti all'interno della ristrutturazione si è speso molto di più di
quello che si doveva spendere e oggi chi pagherà tutto questo
probabilmente sarà la comunità valdostana. C'è un però importante
dal nostro punto di vista: quello della riappropriazione del ruolo
di questo Consiglio approvando questa proposta di legge, quello di
promuovere un percorso alternativo al dire: "mettete i soldi e poi
vediamo". Prima vediamo e poi eventualmente si decide di mettere
mano al portafoglio di tutta la comunità.
Il terzo passaggio estremamente importante dal nostro punto di
vista è che la comunità valdostana deve avere la possibilità di
capire come vengono utilizzate le risorse pubbliche. Non avrebbe
capito se la Giunta avesse portato avanti quel disegno di legge
"mettiamo i soldi e poi vediamo", piuttosto che restituiamo quei
soldi, che qualcuno ha autorizzato e che oggi non sappiamo ancora
chi, per poter fare tutti quei lavori. Come a dire che qualcuno ha
venduto la pelle dell'orso, ha incontrato le organizzazioni
sindacali per dire: "questo è l'assegno in bianco con i 43 milioni
o 48". Noi crediamo che quel percorso fosse un percorso
pericolosissimo, un percorso che la comunità valdostana non avrebbe
mai capito, un percorso che avrebbe fatto dei danni violenti a
tutta la comunità valdostana.
Questo che oggi andiamo a votare è un percorso più trasparente,
è un percorso che praticamente traduce in legge quanto questo
Consiglio aveva approvato il 14 dicembre dicendo con l'ordine del
giorno che prima si mette mano alla riorganizzazione pesante, prima
si fa un piano per rilanciare questa Casa da gioco dopo questo
grandissimo investimento e poi andiamo a valutare, a rivedere le
esigenze di natura economica e finanziaria. Solo così la società
potrà essere di nuovo credibile nei confronti delle banche, di
eventuali privati, anche dei lavoratori, che in questo momento sono
non solo demotivati, ma vedono l'incertezza di chi comunque...del
legislatore, in questo caso di questo Consiglio regionale...che, a
prova di scontro, prova a dire: "portiamo una delibera di Giunta,
ce ne strafreghiamo della posizione del Consiglio regionale che
dice prima una cosa e dopo l'altra". Tutto questo sicuramente non
ha fatto bene alla Casa da gioco, non sta facendo bene comunque
alle 700 persone che ci stanno lavorando, ma almeno questo percorso
di oggi andrà nella direzione, per quanto riguarda la comunità
valdostana, che prima di mettere di nuovo mano al loro portafoglio,
dovremo avere quanto meno sul tavolo una proposta forte, una
proposta robusta e soprattutto chi ci ha portato a questo disastro
non potrà risollevare le sorti di questa nostra importante
società.
L'auspicio è che questo impegno non venga inficiato dalla
presentazione di un ordine del giorno che tenti di fare rientrare
dalla finestra ciò che abbiamo estromesso dalla porta, come per
dire: trasparenza, prima si fa il percorso, dopo eventualmente si
metterà mano al portafoglio di tutta la comunità valdostana. Ad
oggi noi non abbiamo ancora potuto, come gruppo ALPE, vedere nero
su bianco la proposta di quest'ordine del giorno annunciato da
diversi colleghi, Presidente Viérin, e quindi non vorremmo far
rientrare dalla finestra ciò che abbiamo estromesso dalla
porta.
Dalle ore 19:46 assume la presidenza il Vicepresidente Marco
Viérin
.
Viérin M. (Presidente) -
Non è ancora arrivato nessun
ordine del giorno, se arriverà, lo distribuiremo. Ha chiesto la
parola il collega Restano, ne ha facoltà.
Restano (PNV) -
Innanzitutto i ringraziamenti miei e
dell'altro componente del gruppo Pour Notre Vallée al Presidente
della II Commissione per come ha lavorato in questi ultimi tempi.
Un ringraziamento anche al Presidente della IV Commissione, ai
Commissari e Consiglieri che hanno partecipato alle innumerevoli
audizioni in commissione e in seguito hanno accettato di fare una
sintesi elaborando una relazione sui lavori eseguiti e, infine,
hanno proposto questo progetto di legge.
Bisogna però ricordare i percorsi passati: vale a dire quando
nel rispondere a tante interpellanze e interrogazioni, l'Assessore
con la delega invocava un'operazione verità. Si tratta di
un'operazione verità invocata anche sui
media
, però
un'operazione che non ha dato nulla di concreto, ma ha portato
all'elaborazione di un documento economico-finanziario che non
teneva conto della situazione della Casa da gioco e poi con molta
sorpresa abbiamo visto e appurato invece all'interno del bilancio
di previsione che abbiamo discusso a fine anno una previsione di
una contribuzione di 48,6 milioni. Da lì è partita la vera
operazione verità, è stata svolta dai Consiglieri e ci ha permesso
di venire a conoscenza della storia recente della nostra Casa da
gioco, a partire dalla sua acquisizione nel 2003, per arrivare poi
alla legge regionale n. 49/2009 e alla sua ristrutturazione e,
com'è stato già anticipato da qualcuno, ha coinvolto tante persone,
consulenti anche di grande spessore, prima assunti e poi
allontanati con dei pretesti, ma che alla fine ha dato l'avvio a
questa situazione disastrosa che oggi ci troviamo a discutere.
Nel corso di queste audizioni però abbiamo potuto anche
sviluppare un senso critico e propositivo rispetto a quanto è stato
fatto, anche nell'apprendere della mancanza alla base di tutto
questo progetto di un reale piano strategico che si doveva basare
sullo studio
in primis
dello sviluppo del gioco negli anni
2009 e non basarsi sugli anni precedenti, quando il Casinò
presentava un largo attivo. Una strategia che poi, vedendo i tempi
di magra, si è sviluppata con una politica di risparmi ed economie,
colpendo settori nevralgici quali le manifestazioni, l'ospitalità,
le collaborazioni strategiche con l'ambiente circostante, con il
Comune - abbiamo sentito il Sindaco di Saint-Vincent - e quindi
sviluppando un'incapacità intrinseca di progredire, di sviluppare,
di includere. Non è stato elaborato e articolato un reale piano di
marketing
, forse incaricando le persone sbagliate: questo
non abbiamo avuto modo di capirlo. Un piano di marketing che non ha
curato l'immagine del Casinò e dell'intera Valle d'Aosta perché il
Casinò non riguarda solo il Comune di Saint-Vincent, ma riguarda lo
sviluppo di un'intera Regione. Il fallimento conclamato di
un'operazione definita "strategica" per il rilancio della Casa da
gioco...l'operazione Macao; non ultima la mancata attenta
valutazione circa l'unione dell'albergo al Casinò, un errore che è
stato definito strategico e di progettazione...così siamo arrivati
a dover sostenere un finanziamento che, a nostro modo di vedere,
era privo delle fondamenta giuridiche. Nel frattempo le normative
si sono evolute, la norma Madia detta chiaramente i percorsi da
fare, i percorsi che noi riteniamo più opportuni, ma soprattutto
quanto emerso in commissione è la necessità di mettere veramente un
punto a questa vicenda e lo si può fare solamente attraverso un
piano di sviluppo reale. La parola "sviluppo" in questo momento non
mi pare appropriata, ma un piano di risanamento che metta in
sicurezza le casse del Casinò, gli investimenti effettuati fino ad
oggi, ma soprattutto possa tranquillizzare il personale e tutti
quanti ruotano attorno a quest'azienda, basano la loro economia su
quest'azienda. Era stata invitata con un ordine del giorno, credo,
la Giunta ad elaborare un piano strategico; per vari motivi, non è
riuscita a fare sintesi e a predisporre questo piano nei tempi
dovuti. La commissione si è fatta carico di quest'onere e, con
grande senso di responsabilità, ha elaborato questo progetto di
legge che è tanto - mi permetta, Presidente di commissione -
semplice quanto efficace, perché in pochi articoli, in maniera
diretta e semplice dice: bisogna fare questo piano, bisogna farlo
con serietà dandolo a dei professionisti seri e solo dopo
l'elaborazione del piano si potrà, come previsto dalle normative
nazionali, affidare alla Casa da gioco le risorse per cercare di
trovare le giuste vie, rispettando il piano nei modi e nei tempi
previsti, come dettato peraltro dalla norma nazionale.
La commissione ha inoltre condiviso la necessità di rivedere la
governance
Casinò, è stato riportato chiaramente nella
norma. A mio modo di vedere, in maniera molto semplice, come ci è
stato già detto dalle persone che abbiamo audito in commissione, il
fallimento è sotto gli occhi di tutti, è totale, è stato anche un
fallimento politico oltre che gestionale perché non dobbiamo
nasconderci che il progetto è stato avviato da questo Consiglio e
noi non siamo riusciti ad ottenere quelle risposte cercate, volute
dalla popolazione rispetto alle grandi risorse investite, a risorse
che inizialmente dovevano essere di una portata e dopo si sono
rivelate quasi raddoppiate. Questo ci ha messi in crisi nei
confronti della popolazione, delle parti sociali, gli studenti, le
imprese, gli artigiani che in questo momento non vivono una
situazione felice, quindi il dover giustificare quello che viene
percepito dalla popolazione come uno sperpero di denaro pubblico
per noi era molto difficoltoso. Oggi il Consiglio con questa norma
riesce a dare una prima risposta, la dà credo in maniera seria,
concreta chiedendo anche a chi prenderà in mano l'elaborazione del
piano un'analisi puntuale delle politiche gestionali e degli
investimenti pregressi affinché possano essere evidenziate tutte le
responsabilità del caso. Da parte nostra vediamo questo come un
grosso passo avanti che permette al Consiglio di guardare di nuovo
ai dipendenti e la popolazione negli occhi, di non doversi
vergognare rispetto ad uno sperpero di denaro che è stato copioso.
Noi quindi voteremo in maniera convinta questa norma, sperando che
sia l'inizio di una nuova vita per il Casinò.
Dalle ore 19:56 riassume la presidenza il Presidente
Rosset
.
Rosset (Presidente) -
Ha chiesto la parola il collega
Marquis, ne ha facoltà.
Marquis (SA) -
Preliminarmente ritengo doveroso
ringraziare il Presidente della commissione, i Commissari e i
colleghi con i quali ho condiviso questo percorso di audizioni, che
hanno portato poi alla predisposizione di questa proposta
legislativa nella giornata di ieri.
Il tema Casinò è un tema centrale nel dibattito politico a
partire da questo autunno, quando l'aula ha preso coscienza della
delicatezza e della difficoltà in cui operava l'azienda Casa da
gioco. Abbiamo iniziato a prendere coscienza quando ci siamo
trovati ad esaminare la finanziaria: parlavamo allora dell'articolo
19 con una modalità di finanziamento per superare le difficoltà,
abbiamo poi all'unanimità deliberato un ordine del giorno in cui
l'aula prendeva coscienza e dava un mandato ben preciso alla
società di predisporre un piano industriale, al quale dovevano
essere subordinati gli ulteriori trasferimenti finanziari. Nel
frattempo è andato avanti il percorso di audizione nella
commissione consiliare competente che ha, al termine di questo,
rassegnato al Governo un documento in cui si delineavano delle
possibili vie d'uscita dalla situazione e veniva anche fatta una
lettura del contesto della Casa da gioco. A seguito delle recenti
informazioni che provenivano dalla Casa da gioco di convocazione
delle parti sociali per il 20, ieri - a seguito anche di una
discussione nella commissione - è stata presentata la proposta di
legge che oggi è arrivata all'attenzione di questo Consiglio. Una
proposta di legge che mette al centro la predisposizione di un
piano di ristrutturazione aziendale, io credo che questo
rappresenti una svolta nei rapporti tra la politica e la Casa da
gioco perché questo è un provvedimento preso in urgenza con
chiarezza e anche con legittimità: urgenza perché ce lo impone la
questione della Casa da gioco per la sofferenza di cassa,
sofferenza finanziaria che sta vivendo; chiarezza perché si prevede
la predisposizione di un piano al quale si subordinano i
trasferimenti successivi, ma anche chiarezza nei confronti dei
valdostani e di tutti coloro che lavorano nella Casa da gioco.
Questo è un passo che vuole rappresentare un nuovo approccio.
Entro 60 giorni si dovrà acquisire un piano di ristrutturazione
che dovrà delineare le strategie per uscire da questa situazione di
difficoltà. Noi ci immaginiamo che si lavori sul fronte delle
spese, della riorganizzazione gestionale, sicuramente anche i
lavoratori saranno chiamati a fare dei sacrifici, ma credo che
ciascuno con senso di responsabilità sarà in grado di accettare dei
sacrifici, qualora percepisca, capisca che ci sono delle
prospettive di sostenibilità per l'azienda in cui presta il
servizio, però credo che sia molto importante lavorare anche sul
fronte dei ricavi, e questa credo che sia la nota dolente della
gestione di questi ultimi anni. Non si può più gestire la Casa da
gioco pensando che sia sufficiente aprire le porte e aspettare che
arrivino i clienti per erogare dei servizi.
Bisogna lavorare sul
marketing
, sulla promozione, sulla
comunicazione, far diventare un sistema la Casa da gioco con il
territorio, quindi aumentare i ricavi perché se noi non andiamo ad
aumentare i ricavi, il prossimo anno ci troveremo nella stessa
situazione in cui ci troviamo oggi: i costi del personale saranno
nuovamente troppo elevati e bisognerà pensare a come ridurre questa
spesa tenuto conto che in quest'azienda il personale ha un peso di
circa il 75 percento dei costi di produzione.
Oggi abbiamo avuto tutta una serie di audizioni, che ci hanno
nuovamente messo a conoscenza della situazione com'è evoluta negli
ultimi tempi; abbiamo parlato con il Collegio sindacale, con
l'Amministratore unico, con le parti sociali. Sono stati degli
incontri importanti che hanno evidenziato le preoccupazioni di
tutti per la situazione che vive la Casa da gioco. A fattor comune
e a cuore a tutti stava l'esigenza di intervenire con urgenza
perché non si può più aspettare, però è altrettanto vero che si è
fatta un'analisi cruda della situazione organizzativa dell'azienda.
Le parti sociali mi hanno colpito quando hanno detto che hanno
avuto difficoltà a confrontarsi con una Dirigenza che va azzerata.
Non riescono ad avere dei confronti, dicono che hanno richiesto più
volte e sollecitato al Direttore generale Scordato dei piani
industriali, dei piani di rilancio ma è sempre stata lettera morta.
Ci hanno anche evidenziato che negli ultimi anni sono stati
presentati diversi programmi, diversi piani, piani che puntualmente
venivano disattesi.
Io credo che il piano industriale che viene richiesto oggi è un
piano serio ma che richiederà un approccio anche nuovo, un
approccio che andrà monitorato, perché la legge Madia, la legge
nazionale di riferimento, prevede che in tre anni bisogna arrivare
a trovare l'equilibrio di bilancio delle società che presentano dei
disavanzi gestionali e che rientrano nelle casistiche come quella
della Casa da gioco. Credo pertanto sia anche importante mettere
nelle giuste mani la guida di un'azienda e qui credo che la
politica debba fare una riflessione: non possiamo pensare di
chiedere a chi ha la responsabilità di averci condotto in questa
situazione di predisporre delle azioni di rilancio, non possiamo
far finta che non ci siano delle responsabilità. È vero che il
mercato del gioco è cambiato, che ci sono state delle evoluzioni,
però bisogna anche fare delle analisi su quanto di meglio si poteva
fare nella gestione, una gestione che sicuramente si è presentata
deficitaria e alla quale occorre fortemente mettere mano. Credo
quindi che anche la politica, al di là dei rapporti con la
gestione, deve avere la capacità, come ho detto in altre occasioni
su questo tema, di fare autocritica.
È stata buona la scelta di intervenire, direi una scelta
obbligata di valorizzare il patrimonio immobiliare, da lì in avanti
però quando sono stati completati i lavori, qualcosa non ha
funzionato.
Io ritengo che la Casa da gioco si è trovata come una nave in
mezzo al mare senza timone, quindi portata dalle onde laddove il
vento soffiava. Credo quindi che da oggi in avanti bisogna voltare
pagina, siamo chiamati tutti ad intervenire e ragionare con senso
di responsabilità perché le iniezioni di denaro che sono state
fatte negli ultimi anni non sono più sostenibili: non sono
sostenibili né politicamente di fronte ai valdostani, né sotto il
profilo della legittimità rispetto alle normative nazionali di
riferimento, quindi tutti devono capire che non si scherza, che il
mondo sta cambiando, che da oggi si deve ragionare in modo diverso.
Siamo obbligati ad intervenire ciascuno dando il proprio
contributo: sia la politica, sia la parte gestionale, che sarà
chiamata a dover portare avanti quest'oneroso e difficile impegno e
sia anche lavoratori, le parti sociali che dialogano e
rappresentano un ausilio come corpo intermedio nei rapporti
relazionali.
Come gruppo Stella Alpina, sosteniamo convintamente questa
iniziativa legislativa, ne siamo firmatari; crediamo che questa - e
lo diciamo con molta chiarezza - sia l'unica modalità in cui si
poteva intervenire in modo legittimo e senza correre dei grossi
rischi. Crediamo fortemente quindi in questo progetto, ci metteremo
a disposizione per dare il nostro contributo sia nell'ambito delle
commissioni consiliari, sia nell'ambito dei ruoli che ricopriamo
all'interno del Consiglio e anche all'interno del Governo, pertanto
daremo tutto il nostro appoggio per cercare di risolvere tutti
insieme questa difficile problematica, questo nell'interesse dei
lavoratori della Casa da gioco, della comunità circostante, ma
anche dell'intera Valle d'Aosta.
Presidente -
Ha chiesto la parola il collega Gerandin, ne
ha facoltà.
Gerandin (GM) -
Anch'io volevo ringraziare i colleghi
tutti, a cominciare dai presidenti di commissione, perché se oggi
ci troviamo di fronte ad un testo condiviso, io davvero penso che
tanto merito vada ai presidenti di commissione e ai colleghi perché
non è stato un dossier così facile. Seppure è un testo breve, a mio
parere, è molto importante perché viene in un momento in cui c'era
l'assoluta necessità di dare un segnale diverso, un segnale di
attenzione per una società come la Casino, che comunque è stata ed
è ancora un patrimonio per la Valle d'Aosta.
Detto questo, io penso che ai valdostani e ai dipendenti della
Casino in questo momento si pongano due quesiti: uno, come mai si è
giunti ad una situazione così drammatica per la Casino; due, come
questa legge può dare una risposta a breve per la società
in
primis
, ma sicuramente per tutti i lavoratori che in questo
momento vivono questo periodo di assoluto disagio.
Vorrei partire da come si è arrivati a questa situazione così
drammatica. La prima domanda che mi viene spontanea è come mai, a
fronte di un piano di investimenti di poco più di 80 milioni, se ne
sono spesi 120. È una domanda legittima perché nella pubblica
amministrazione io ritengo che la Casino sia una società che vada
equiparata alla pubblica amministrazione, nel senso che nella
pubblica amministrazione il primo concetto che qualunque
amministratore deve trovarsi di fronte è che ci sono "X" risorse,
per cui, in base alle risorse che vengono assegnate, uno predispone
i piani di investimento, predispone le spese. Può succedere che
alla fine queste risorse non siano sufficienti, ma nella pubblica
amministrazione ti insegnano che prima di spendere, devi avere la
copertura finanziaria, devi richiedere eventualmente maggiori
risorse se non sono sufficienti, questo non è successo nella
Casino: a fronte di un piano finanziario di poco più di 80 milioni
se ne sono spesi 120. Primo quesito. Oggi non ci è stata data
risposta. Ci dicono che erano legati ad una serie di spese
aggiuntive, ma nella pubblica amministrazione anche le spese
aggiuntive o hanno copertura finanziaria, o sono debiti fuori
bilancio. Se ci trovassimo di fronte ad un'operazione gestita dalla
Regione o da qualunque Ente locale, in questo momento ci troveremmo
di fronte a debiti fuori bilancio.
Il terzo aspetto è capire cos'è successo dopo la
ricapitalizzazione da 60 milioni nel 2014. Nel 2014 c'è stata una
ricapitalizzazione da 60 milioni legata a tutta una serie di
perdite, iscritte regolarmente a bilancio, che hanno causato il
fatto che si è scesi sotto il terzo per cui si è resa necessaria la
ricapitalizzazione, una ricapitalizzazione da 60 milioni, non
parliamo di cifre irrisorie. A fronte di una ricapitalizzazione di
60 milioni, noi ci troviamo con un bilancio a consuntivo del 2016
che chiude con 41 milioni di perdite. Il risultato
ante
imposte è di 16 milioni, con le imposte è di 21 milioni, poi è di
41 milioni tenuto conto che ci sono circa 22 milioni di imposte
anticipate. Queste imposte anticipate non sono una novità, ne
abbiamo parlato per tre anni nei quali abbiamo detto che non c'era
titolo di iscrivere imposte anticipate a bilancio, in quanto una
società ha titolo di iscriverle ma esclusivamente se è in attivo,
altrimenti non può recuperarle, per cui noi ci siamo ritrovati con
oltre 41 milioni di perdita legate al fatto che per tre anni si è
volutamente nascosta la reale situazione economica della Casino,
perché se non si iscrivevano tutte queste imposte anticipate di
circa 29 milioni, noi avremmo avuto la necessità di prendere in
mano con qualche anno di anticipo la reale situazione di questo
momento: dico questo perché avremmo potuto gestire una situazione
così difficile in assenza di una normativa dello Stato che in
questo momento impone dei paletti molto chiari e molto precisi.
Dopo aver negato la necessità di ricapitalizzare, la necessità
di essere in situazione economica drammatica, per risolvere questa
situazione di difficoltà economica, ci viene proposto il ristoro. È
una prima proposta in cui ci viene detto: "io Regione sono
debitrice in quanto nella legge n. 49 è previsto che la Regione può
eventualmente prevedere di intervenire finanziariamente, ma dopo
l'approvazione in Consiglio regionale e dopo comunque un piano
finanziario e uno stanziamento annuale...", qui non esistono tutti
questi i passaggi, però si viene a chiedere un ristoro che non è
molto chiaro, sembra quasi che sia un
quantum
dovuto.
Non va bene l'operazione del Governo regionale che ti propone il
ristoro, ci viene proposto di riconoscere gli investimenti spesati.
Io sono andato a vedere il termine "investimenti spesati",
probabilmente è un altro termine che è stato coniato appositamente
perché gli investimenti spesati nel panorama della pubblica
amministrazione non esistono. Non esistono investimenti spesati,
però si è provato in qualche maniera a coniare un termine nuovo.
Negli investimenti spesati ci troviamo i costi per
l'esternalizzazione di servizi di ospitalità e mensa, i costi per
il personale dipendente impegnato nell'attuazione del piano di
sviluppo, oneri finanziari sostenuti per l'attività di
investimento, oneri straordinari ulteriormente suddivisi in
plusvalenze da cessione, depennamenti, minusvalenze.
Io vi invito a vedere - chiunque può andare a vedere - se nella
pubblica amministrazione questo elenco può ritenersi un
investimento. Non esiste nella pubblica amministrazione che questi
siano calcolati in conto investimenti, per cui ci saremmo trovati,
se fosse andato avanti il provvedimento del Governo, a sostenere
con risorse pubbliche una spesa corrente; perché questi non sono
contabilizzati come investimenti? Per il semplice motivo che questi
costi che vi ho elencato prima fanno parte del conto economico e
che sono stati alla base della perdita economica di bilancio
oggetto di ricapitalizzazione del 2014...
(interruzione di un Consigliere, fuori microfono)
...ce lo hanno confermato, si rilegga gli atti in commissione,
ce lo hanno riconfermato, per cui questa finanza creativa alla base
di questo disastro, le bugie una sull'altra, la voglia di
mascherare la reale situazione ha portato a questa situazione.
Pertanto, è chiaro che ci sono delle grosse responsabilità
politiche, ma grandi responsabilità politiche, perché ogni
passaggio - ci è stato confermato nelle audizioni - era sempre
stato avallato dalla politica. Compreso il fatto, a questo punto ci
viene logico pensare, della volontà di mascherare l'effettiva
situazione economica: questa è la parte legata chiaramente al
pregresso.
Quello che può succedere nel futuro, come può questa legge
eventualmente dare una risposta? La prima cosa che ci viene in
mente è che comunque c'è stata necessità di questo testo di legge
perché il Governo
in primis
non ha rispettato l'impegno
preso in un ordine del giorno, perché se il Governo rispettava
l'impegno preso in un ordine del giorno di predisporre un piano
finanziario, non avremmo avuto bisogno di andare a dare una
tempistica per l'elaborazione di un piano. Soprattutto dico questo
perché ci è stato confermato in commissione oggi da parte
dell'Amministratore unico a cui è stato chiesto: "a seguito
dell'ordine del giorno approvato, quali sono state le indicazioni
politiche ricevute?". Leggo: "non abbiamo ricevuto nessuna
richiesta di predisporre alcunché", questa è la dichiarazione che
abbiamo ricevuto oggi in commissione, pertanto, non solo non c'è
stato neanche il tentativo, ma neanche la volontà di andare
incontro e di tenere fede all'impegno deliberato all'unanimità in
questo contesto.
Veniamo a quella che può essere la risposta. La risposta è
frutto anche di una legislazione di cui bene o male dovremmo tenere
conto. Quando dicevo che era meglio magari non mentire nel passato,
è perché nel passato probabilmente c'erano meno regole, c'era la
possibilità di intervenire in una maniera meno impattante. Quello
che vorrei veramente provare a spiegare è che è finito il tempo di
raccontare favole, perché comunque una serie di regole o comunque
una serie di imposizioni che la legge ci impone in questo momento
saranno alla base della scelta futura, una scelta che comunque
dovrà tenere conto sicuramente della necessità di salvare
quest'azienda. Nessuno vuole sacrificare quest'azienda, ma, per
correttezza di chi in questo momento ci ascolta e dei lavoratori,
bisogna dire anche alcuni passaggi che vengono previsti in questa
legge...dalla normativa nazionale. La prima cosa è che all'articolo
6 si prevede che le società a controllo pubblico predispongono
specifici programmi di valutazione di rischio di crisi aziendale,
informandone l'assemblea in sede di relazione del governo
societario da pubblicarsi contestualmente al bilancio. Si tratta
all'evidenza di uno strumento di controllo preventivo...si dice
anche che "la scienza aziendalistica ci viene incontro indicando
gli elementi essenziali di un simile programma di previsione della
crisi d'impresa. Esso deve partire dall'analisi della situazione
dell'impresa sulla base della risposta a questi indicatori,
l'appartenenza dell'impresa a settori maturi, decadenti o in
difficoltà, caduta della domanda, perdita di quote di mercato,
inefficienze produttive, commerciali, amministrative, organizzative
e finanziarie, rigidità dei costi, carenza di programmazione,
scarsi costi di ricerca, scarso rinnovo di prodotti, squilibri
finanziari e patrimoniali, blocco dei prezzi, presentazione di
bilanci in perdita".
Sono finiti i tempi, Presidente e Esecutivo, in cui vi
accontentavate di una paginetta fronte/retro per deliberare 60
milioni di ricapitalizzazione. Sono finiti quei tempi e quello che
ci dispiace è che, grazie a queste velate e volute mancanze di
trasparenza, adesso chi rischia di pagare sono i dipendenti. Non è
giusto, riteniamo che non sia giusto, però in questo momento bontà
vorrebbe che chi ha causato questo disastro se ne assumesse le
responsabilità. Il futuro di quest'azienda appartiene ai
valdostani, appartiene sicuramente a chi lavora in questo momento,
però mi dispiace perché non ho sentito parlare, oltre che a
dichiarazioni in cui si dice che manderemo a casa 150-200
dipendenti, in nessun caso di una riorganizzazione interna, di un
processo di riqualificazione, non si è sentito parlare di nulla. Si
cerca di aumentare la tensione sociale, ma non si vuole risolvere
il vero problema.
La ricapitalizzazione da 60 milioni è stata significativa nel
senso che i 60 milioni non sono serviti ad invertire la tendenza,
sono stati 60 milioni pubblici sperperati per il semplice motivo
che non si arriverà mai all'equilibrio economico se non c'è un
equilibrio finanziario: questo è alla base del futuro di questa
società. Se avessimo seguito la proposta che lei ha fatto,
Presidente, noi in questo momento avremmo buttato ulteriori risorse
dei cittadini valdostani senza risolvere minimamente il problema
della Casino. Tra un anno saremmo rimasti esattamente come eravamo
prima, perché non c'è mai stata la volontà di risolvere la
problematica della Casino; si è sempre vissuto il Casinò come un
posto in cui la politica ci metteva il naso, ma soprattutto dove la
politica non aveva intenzione di risolvere più di tanto perché
risorse ce n'erano. In questo momento non è più così, in questo
momento neanche la legge glielo permette più. In questo momento ha
dovuto prendere atto del fallimento di una gestione di una società
così importante che ricordo bene - e devo assolutamente ricordarlo
- negli anni ha dato anche tanto alla Valle. Siamo riusciti a
disperdere un patrimonio. È chiaro quindi che un'assunzione di
responsabilità si pone. Si può pure procedere all'azzeramento dei
vertici, tanto è stato detto che comunque tutte le decisioni erano
avallate dalla politica, per cui se si arriva ad un azzeramento dei
vertici, bisognerebbe prenderne atto anche dal punto di vista
politico.
Io mi auguro che questo piano sia un piano che dia prospettive,
dia certezze ai lavoratori e soprattutto, se ci sarà, come io
penso, la necessità di intervenire a livello regionale, che ci sia
la possibilità di spendere delle risorse finanziarie dei cittadini
nell'interesse dei cittadini. Non esistono lavoratori di serie A e
di serie B, in questi ultimi periodi si è visto troppe volte
questo. È ora che la politica faccia un passo indietro e che
soprattutto questi tempi che questa legge dà vengano rispettati e
soprattutto che nel futuro prossimo ci sia la possibilità di dare
un minimo di prospettiva senza andare a far entrare conflitti
sociali di cui in questo momento la Valle d'Aosta non ha
bisogno.
Presidente -
Ha chiesto la parola il collega Cognetta, ne
ha facoltà.
Cognetta (M5S) -
Vorrei per un momento uscire dalla
logica della discussione generale che c'è stata fino a questo
punto, relativa a tutto ciò che è accaduto in questi ultimi tempi
da un punto di vista tecnico: soldi che sono stati dati, la
ristrutturazione, il problema di liquidità del Casinò, tutta la
questione delle implicazioni politiche all'interno della Casino
stessa e dei dipendenti, tutto quello che sappiamo che è stato
ripetuto, detto e stradetto.
Presidente Rollandin, vorrei fare un ragionamento con lei
esclusivamente di natura politica rispetto a questa vicenda. Lei ha
raccolto le deleghe dell'Assessore Perron non più tardi di un mese
e qualche giorno fa e doveva essere il salvatore della Casino.
Avevamo votato in quest'aula una risoluzione che di fatto
chiaramente spiegava all'Assessore, che, tra l'altro, spero stia
bene...Presidente Rosset, io spero che stia bene e che sia assente
per questioni importanti e non per altri motivi. Non ho capito
perché è assente, poi magari lo spiegherà in separata sede, perché
stiamo parlando di un Assessore che comunque sul Casinò ha lavorato
per qualche tempo, quindi, quando le ha lasciato le deleghe, il
danno era più che fatto. Vede però, Presidente, quando lei le ha
raccolte, molti - io credo tantissimi anche all'interno della Casa
da gioco - hanno pensato che finalmente fosse tornato l'uomo forte
che avrebbe risolto il problema. Io credo che quando lei governava
nella passata legislatura, dove le risorse economiche erano
sicuramente più importanti, per lei era tutto molto più facile.
Oggi sta emergendo tutto il limite di una politica fatta
esclusivamente nella gestione dei fondi. È chiaro che quando ha
tantissimi soldi, chiunque di noi, anche non seduto in quest'aula,
potrebbe tranquillamente governare: ho soldi senza problemi, posso
dare tutto ciò che voglio a chi voglio. Chiunque qui, ma non solo
qui, sarebbe un genio della lampada visto da fuori. Il problema
nasce quando non ci sono più soldi e bisogna trovare soluzioni
senza avere soldi. È lì che si capisce se ho la forza politica, se
ho l'esperienza, la possibilità; se volete, anche in qualche caso,
l'arguzia di trovare delle soluzioni. Per un mese lei ha proposto
alla Giunta la stessa soluzione che poteva avere nel 2010 o anche
prima: prendiamo i soldi, glieli diamo e fine del problema.
Stranamente complici le leggi nazionali, complice magari la
situazione economica che non è più così florida, complice il fatto
che probabilmente fuori qualcuno comincia a pensare che i
dipendenti del Casinò sono una casta di privilegiati visti i soldi
che prendono gli stipendi, allora qualcuno ha cominciato a dire
nell'opinione pubblica che forse non è il caso di continuare a dare
tutti questi soldi visti quelli che sono anche stati dati in
passato in questa legislatura.
Vorrei sottolineare per inciso una cosa: il fatto che oggi
approviamo questo tipo di legge a me fa molto piacere perché queste
cose che sono approvate qui dentro da un punto di vista concettuale
sono cose naturali, sono cose che abbiamo anche già detto in tempi
non sospetti: noi siamo disponibili a dare i soldi se hanno un
senso, ma se non hanno senso, per carità, ci vogliamo liberare
assolutamente di questo problema. Voi invece siete andati avanti
senza problemi. Vi ricordammo all'epoca che avremmo fatto
intervenire la Corte dei conti perché non ci sembrava corretto dare
i soldi così ed è notizia di qualche giorno fa che la Corte dei
conti comincia a dire: "diamogli un'occhiata", poi non so cosa
succederà, però giustamente abbiamo dato dei soldi così e lei ha
riproposto esattamente la stessa operazione. Poi l'ha mascherata da
ristoro, l'ha mascherata da punto di ristoro, ma il punto
fondamentale è che non si può fare, concettualmente lei propone una
soluzione che non sta in piedi. Poi la si può mascherare in tanti
modi, perché ci sono tanti modi di raccontare le cose, ognuno di
noi qui, essendo un politico, anche in genere un discreto
venditore, può in qualche modo sistemare ciò che dice in maniera
tale da farla passare più semplicemente, magari tra colleghi che
non sono molto attenti o che non sono molto esperti di certe
cose...questa, ahimè, questa volta non è andata. Le faccio un
esempio banale: se abbiamo speso 120 milioni per ristrutturare e
per sistemare tutta una serie di cose e stasera volessimo andare a
cena alla
Brasserie
, la Brasserie è chiusa, e perché? Perché
stanno rifacendo l'impianto elettrico. È talmente evidente che c'è
qualcosa che non va che chiunque qui si rende conto che c'è
qualcosa che non ha funzionato.
Vede, Presidente, sia l'Assessore attualmente assente che lei
dovreste fare un ragionamento di tipo politico: io credo che lei
non riesca più a gestire la maggioranza, lei non ha più la
maggioranza. In questo Consiglio continuano a passare leggi, ordini
del giorno, risoluzioni che sono in netto contrasto, per non dire
esattamente l'opposto, di ciò che lei ha proposto e ha portato
avanti politicamente fino ad oggi. La cosa più divertente è che si
creano delle discussioni enormi nelle quali giustamente lei cerca
di mantenere il punto e di dire: "questa cosa io non voglio farla
così, la voglio fare in quest'altra maniera", ma alla fine i numeri
- perché la politica, e lei lo sa meglio di me, è fatta dei numeri
- le danno torto, quindi è costretto a cambiare completamente
posizione. La cosa più divertente poi è che accetta le soluzioni
come se fossero le sue, perché poi c'è anche quest'abilità. Viene
proposta una cosa in netto contrasto con la sua politica, lei
discute giustamente, cerca di frenare questa cosa, ma poi, quando
vede che non ci riesce, la fa sua e la vota anche lei, leggi la
questione CVA. Allora uno da fuori pensa che lei abbia ancora il
Governo in mano quando in realtà non è così, quando in realtà chi
segue effettivamente i lavori qui si rende conto che non è
vero.
La domanda che le vorrei fare, che è legata fino a un certo
punto a questa proposta di legge, ma in generale, è: per quanto
tempo politicamente si può andare avanti così? Veramente si può
pensare di continuare a governare una Regione senza avere una
maggioranza e continuando a ricevere delle offese politiche di
questo tipo, di questa natura, di questa forza? Mi sembra che debba
fare un ragionamento profondo. Le dico questo perché effettivamente
se non rappresenta più la maggioranza, farebbe prima a dire:
"lascio stare, se avete una maggioranza alternativa, tiratela
fuori, sennò andiamo a votare". Sarebbe coerente perché alla fine o
uno ha i numeri o non ce li ha, se invece continuiamo questo tira e
molla... Viene approvata oggi una legge presentata ieri. Adesso va
tutto bene, a parte i complimenti per il nostro lavoro, ma passiamo
una legge qui che è stata presentata ieri e che crea una direzione
che è esattamente opposta alla sua, che prevede prima di vedere
come sistemare le cose e poi i soldi che servono. Io ho fatto un
incontro con i dipendenti del Casinò qualche giorno fa al
meet-up
di Châtillon ed erano tutti convintissimi che lei
senza problemi il giorno dopo avrebbe dato questi soldi perché in
Giunta sarebbe passata la sua proposta. Io invece dicevo loro che
questa cosa non sarebbe passata, "no, ci sono state date
rassicurazioni, siamo sicuri", il giorno dopo non è passata. Io ho
anche detto loro che se non si fa una legge dove si verifica come
vengono dati questi soldi, non saranno mai dati e guarda caso - ma
non lo dico io perché sono un esperto - è una questione di buon
senso. Non è più una questione di posizioni politiche Cinque
Stelle, UVP, Union, Stella Alpina e così via; stiamo ragionando sul
buon senso che non ha colore politico, il buon senso non è una cosa
che ce l'hanno i Comunisti e i Democristiani non ce l'hanno, non è
vero.
Uno fa un ragionamento e si chiede se questo ragionamento ha una
sua logica, se questa logica porta ad una certa soluzione, se
questa soluzione è in linea con quello che pensa...sì o no, ma qui
stiamo parlando di buon senso, perché tutti sanno qui che dando dei
soldi senza una motivazione concreta, ci sono delle conseguenze
pesantissime da un punto di vista personale, e questo travalica la
questione politica. Non è che noi qui siamo talmente politicizzati
o convinti della causa che siamo disposti tutti a sacrificarci per
non si sa bene che cosa. Non sto parlando di me e del mio gruppo,
non abbiamo mai votato quelle cose perché ritenevamo che non fosse
logico comportarsi in quel modo. È passato del tempo, su questa
cosa, come su altre, ci siamo arrivati con il buon senso. Anche qui
vedi il caso CVA, o il caso dei trasporti, o il caso dell'altra
legge: quella sulla partecipazione pubblica alla politica e così
via. Potrei fare tanti altri esempi.
Se ad un certo momento siamo arrivati al dunque: al fatto che,
Signor Presidente, si ragiona secondo schemi che vanno al di là
della sua politica personale, lei una considerazione dovrebbe
cominciare a farla. Lei è abile nelle situazioni di forza, nelle
contrapposizioni muro contro muro, glielo ho detto già un'altra
volta: non servono più. Abbiamo problemi tali che non ha più senso
fare muro contro muro; lei insiste pervicacemente nel volerlo fare,
quando sta notando che ormai tutti stanno trapassando i loro limiti
nel cercare di risolvere i problemi, che sono più grandi del fare
muro contro muro. Come fa a non accorgersene, Presidente? Io è
questo che mi chiedo. Se lei veramente ha acume politico perché non
se ne accorge? Ha degli interessi così grandi? È così limitato? È
veramente convinto lei di avere ragione fino in fondo? Non riesco a
capire la motivazione.
Stasera approviamo una legge di buon senso. Se non fosse stata
di buon senso, non l'avrei né firmata, né tanto meno votata. Non
l'ho fatto per la legge sulla trasparenza delle partecipate, per
esempio. Tra parentesi, sono state fatte delle assunzioni alla
Casino e ovviamente la legge è stata completamente disattesa. È
vero che sono solo
part-time
, è vero che sono solo in
sostituzione di...è vero, è vero...però nella legge che è stata
approvata da questo Consiglio non c'erano dei limiti, valeva per
qualunque cosa.
Presidente, io credo che, al di là della legge...approvata
questa legge, l'ordine del giorno e così via, lei debba fare un
ragionamento politico più profondo. Il fatto di aspettare
tatticamente delle date non risolve il suo problema politico. Non è
che il 15 febbraio risolviamo il problema politico che lei ha
dimostrato fino ad oggi perché il problema politico rimane, la
limitatezza del suo ragionamento rimane. Non è che se togliamo tre
persone, cinque o sei da questo Consiglio, di colpo diventa di
nuovo tutto come prima, assolutamente no, quindi che senso ha fare
questi tatticismi?
Io, Presidente, credo che lei, se vuole aprire una porta
rispetto ad un certo tipo di ragionamento come quello che le ho
fatto, scevro da qualunque giudizio personale, dovrebbe fare uno
sforzo, magari anche per spiegare al suo Assessore che in una
giornata importante come questa era molto importante essere
presenti, per esempio, però questo rientra nella sensibilità delle
persone. Io però vorrei da lei sinceramente una risposta sincera,
come quella che mi ha dato all'inizio di questa giornata su un
altro argomento, perché è stata una risposta sincera e io l'ho
apprezzato da quel punto di vista, al di là del contenuto della
risposta stessa.
Presidente -
È stato consegnato l'ordine del giorno. Non
ci sono altri interventi, dichiaro chiusa la discussione generale.
Per la replica, chiede la parola il Presidente della Regione
Rollandin, ne ha facoltà.
Rollandin (UV) -
Le relazioni che sono state fatte per
illustrare questo disegno di legge hanno confermato l'impegno della
commissione competente, del suo Presidente e di tutti quelli che
hanno lavorato di questi tempi per indicare una via d'uscita ad un
problema che tutti noi condividiamo. In questa occasione, io voglio
ricordare altresì l'impegno profuso dalle organizzazioni sindacali,
in un momento di difficoltà, anche di mancate risposte in alcuni
casi alle situazioni contingenti, che sicuramente hanno messo in
difficoltà il lavoro che deve essere portato avanti con urgenza. Io
credo che tutto questo porti oggi a fare una serie di valutazioni
che sicuramente sono di varia natura.
La valutazione di questa proposta di legge con il suo articolato
parte da un assunto, credo, alla base di questo ragionamento: è
importante prevedere un piano di riorganizzazione e su questo
costruire il resto. In questa riorganizzazione si devono
riconvertire anche le possibili previsioni del
management
,
delle persone che sono in qualche modo state investite durante
questi anni di problemi non indifferenti. Nel progetto di legge,
nell'articolo 1, sono rappresentate le indicazioni per arrivare a
questa opzione. Il progetto di legge presentato, e mai messo in
votazione in Giunta, aveva una sua organizzazione logica che
partiva da un assunto che era quello di aver completato
l'operazione verità su tutti i conti relativi agli investimenti
nella Casa da gioco, investimenti non solo necessari ma
obbligatori, indispensabili per non far chiudere la Casa da gioco;
investimenti fatti e valutati, documentati con tutte le esigenze
che il caso comporta e, rispetto a questo, noi avevamo previsto di
avere una restituzione che aveva una sua logica. Poi avevamo
inserito anche nella stessa legge un impianto che era quello di
prevedere nei 90 giorni di fare questo piano. Oggi, giustamente,
con questa legge che abbiamo valutato positivamente, si parte da
questo punto di giusta osservazione su quello che deve essere fatto
prima di immaginare di dare ulteriori contribuzioni, se non
indispensabili, com'è stato detto, per la possibilità di un
rilancio della Casino. Credo che questo sia un aspetto molto
importante, giusto, valutato e già ripreso in diverse occasioni,
che penso vada nella logica di un'impresa, quindi non c'era bisogno
di scomodare la Madia per questo; credo che si fosse già immaginato
in precedenza, c'era la possibilità di attivare questi meccanismi
che sono sicuramente importanti e giustamente voluti.
Ora, le tre preoccupazioni che i colleghi hanno sollevato, in
particolare il collega Bertschy col discorso dell'esigenza dei tre
capisaldi - della gestione, del personale e della produzione -
credo diano un po' il senso di quello che deve e può essere fatto
per cercare di andare nella direzione che tutti auspichiamo. Quello
che sicuramente non deve esserci è quel senso - di cui qualcuno ha
parlato - di rassegnazione da parte dei lavoratori, i quali in
qualche modo invece devono vedere l'impegno che viene fuori anche
questa sera da un passo che tutti voi avete elencato e che va nella
logica di immaginare un progetto di ripartenza con le
operazioni...
Nell'ambito di queste osservazioni, io vorrei ricordare che
questa mattina qualcuno aveva detto che in nessun atto si è mai
parlato di poter fare i lavori e contemporaneamente mantenere
aperta la Casa da gioco. Io voglio dire al collega che ha detto
questo (Chatrian) che nella delibera n. 1380 del 13 luglio 2005 è
scritto: "rispetto della continuità operativa, in quanto la Casa da
gioco non può permettersi interruzioni di attività", quindi è
deliberato...
(interruzione di un Consigliere, fuori microfono)
...conseguentemente l'autorizzazione è collegata. Volevo solo
dire che non è che non ci sia traccia. Come, devo dire, sui
discorsi economici, poi verranno ripresi da altre parti...sulle
spese della ristrutturazione, non sono 120, ma sono 103. I 60
milioni non sono stati messi solo per la ricapitalizzazione: per
una parte sono stati utilizzati per la ricapitalizzazione, per
l'altra per la gestione.
Per quanto riguarda il ristoro, non abbiamo parlato di ristoro,
non ne abbiamo più parlato, c'era una lettera della società che
chiedeva il ristoro, ma noi abbiamo sempre specificato che era la
trasposizione di questi fondi per le esigenze della società.
Ora, sul fatto che ci siano gli investimenti spesati...vorrei
spiegare al collega che questi investimenti spesati sono quelli che
non possono essere capitalizzati, perché sono capitalizzati quelli
che in qualche modo rientrano nel patrimonio. Gli investimenti
spesati sono, come lei ha ricordato correttamente, la mensa e tutte
le attività che sono state fatte in collegamento con la possibilità
di tenere aperto il Casinò e che ha portato quasi 40 milioni in
questi anni di rientro alla Casa da gioco...e contemporaneamente ha
mantenuto aperto questo canale che altrimenti sarebbe stato molto
difficile di colpo riaprire. Questi investimenti spesati hanno
questa dizione e sono specificatamente coinvolti con questa logica
e non come capitalizzazione, quindi non come investimento puro nel
senso di interventi sulle mura, sugli aspetti che ad essi vanno a
riferirsi. Non si è mai mascherato nessun conto. Basta leggersi la
relazione, semmai gliene darò copia, collega, dove sono specificati
tutti i fondi che sono stati impegnati, come sono stati impegnati,
come sono stati dati, come sono stati capitalizzati, tutti.
Detto questo, io penso che su questo tema ci sia stato uno
sforzo da parte di tutti per cercare di vedere una ripartenza,
ripartenza giusta, che è stata condivisa. Ripeto che il fatto di
condividere determinate decisioni non lo vedo necessariamente come
una rinuncia a delle posizioni. Io credo che ci sia la possibilità
di valutare opportunamente il momento in cui è necessario attivare
dei meccanismi, che vengono giustamente condivisi il più possibile.
Va quindi nella direzione opportuna e voluta.
Nell'ambito del discorso della Casa da gioco, credo sia
sostanziale e importante tenere conto di tre aspetti: uno, che ci
sono dei lavoratori (56) che avevano opzionato o avevano comunque
aderito al sistema Fornero e che oggi sono in attesa di sapere che
cosa succederà per loro, cosa che credo abbia da parte vostra
portato a quest'accelerazione che lei ricordava. In due giorni
avere un progetto di legge presentato e approvato è un record che
difficilmente sarà battuto. Noi, già stamattina, quando c'è stata
la sospensione, abbiamo dichiarato la nostra disponibilità a
continuare a lavorare in questa direzione e ringrazio le
Commissioni II e IV che hanno svolto un lavoro prezioso per
ottenere questo risultato importante. Lo dico ufficialmente,
pertanto non è assolutamente un tema da valutare come negativo
sotto altri aspetti, anzi lo valutiamo molto positivamente e quindi
i risultati di questa nuova possibilità di ripartire per quanto
riguarda la Casa da gioco. Quest'ultima in questi anni ha avuto una
serie di difficoltà...e quando le difficoltà sopravvengono in un
momento di crisi, soprattutto per il gioco, con tutto quello che ne
consegue sul gioco, credo che non sia facile riuscire a fare dei
piani anche innovativi, perché noi conosciamo - non ne abbiamo più
tanto parlato - le situazioni degli altri casinò italiani, che
hanno dei risultati altalenanti anche loro. Ci sono dei momenti,
come magari per il Casinò di Sanremo in questi giorni di Festival,
in cui esso avrà degli ingressi molto superiori; sono state fatte
delle valutazioni anche da parte di alcuni esperti sul fatto che
indubbiamente, calando le manifestazioni all'interno del Casinò -
perché non dimentichiamo che esse sono state ridotte -, si sono
ridotti anche gli ingressi che a queste erano collegati e
collegabili, quindi il tutto rappresentava una situazione che in
qualche modo andava rivista, rivalutata e rivisitata.
Io credo che ci debba essere l'attenzione che oggi è emersa da
parte di tutte le forze politiche, che ringrazio. Noi riteniamo che
sia giusto seguire questo aspetto con quest'attenzione. Nella legge
sono stati previsti 60 giorni per arrivare a questa
predisposizione; come ha detto qualcuno, se si farà in un tempo
minore, ancora meglio, l'importante è che ci sia qui al Consiglio,
perché qui sarà dibattuto questo piano, com'è stato ricordato verrà
in Consiglio, quindi ci sarà la possibilità di fare delle
valutazioni, che logicamente terranno conto di cosa gli esperti ci
porteranno a dire come innovazioni, come possibilità di previsioni
rosee per quanto riguarda il nostro Casinò. Quello è l'augurio,
perché sennò logicamente non andremmo nella direzione auspicata.
Quando si parla di ristrutturazione, giustamente se ne deve parlare
in senso globale, tenendo conto che per tutti questo è un momento
delicato che, solo se affrontato con questa dimensione e con questa
franchezza, credo possa dare dei risultati ottimali per tutti.
Presidente -
Ha chiesto la parola il Consigliere
Cognetta, ne ha facoltà.
Cognetta (M5S) -
Presidente, come le avevo preannunciato,
ancora una volta lei ha fatto sua una cosa che non era sua. Mi
sembra importante come soluzione del problema...vorrei soltanto
capire un passaggio, se me lo consente: la legge non è stata
presentata, ma mi pare che dai giornali sia venuto fuori che era
stata presentata, votata da tutti, tranne che da un
Assessore...
(interruzione del Presidente della Regione, fuori
microfono)
...aspetti, mi faccia finire di parlare, per cortesia...poi c'è
stata una discussione e poi è tornata indietro. Io l'ho letto sui
giornali, quindi non so perché non sono in Giunta, né ho
rappresentanti miei in Giunta che mi possono confermare questa
cosa, magari c'è qualche Assessore che può confermare o smentire,
ma non me: quello che c'è scritto sui giornali. Il primo discorso
che lei ha citato quindi è che in realtà c'è stato un ripensamento
ulteriore rispetto a ciò che era stato presentato.
Il secondo aspetto altrettanto importante che lei ha citato
nella sua replica è il fatto che ad un certo punto le
organizzazioni sindacali, piuttosto che i lavoratori e così via,
soffrono della situazione. Io non vorrei infierire, però l'ha
gestito lei per anni il Casinò, adesso non è che è successa per
caso questa cosa. Se ne assuma la responsabilità politica, l'ha
gestito lei; la situazione nella quale si trova è frutto della
politica messa in atto e messa in campo da lei; di conseguenza, che
adesso soffrano mi dispiace ma la colpa è sua, non è che qui adesso
non sappiamo chi è stato, se vogliamo nasconderci veramente dietro
un dito...lei è bravo, ma non è che siamo tutti quanti sotto
l'effetto di cose psichedeliche, insomma, abbiamo un'idea di quello
che è successo fino ad oggi. Va bene tutto, però non ci racconti le
cose in una maniera così fantasiosa, perché non è il caso.
Infine un ultimo passaggio, se me lo permette. Io le ho fatto un
discorso di tipo politico perché, rispetto a ciò che sta accadendo,
mi sembra che il movimento che lei rappresenta, che è l'elemento di
spicco di questo movimento, al di là delle questioni puramente
formali, sia sempre più isolato. Lei sta isolando questo movimento
all'interno di questo Consiglio ma non solo, anche sul territorio,
anche su questo dovrebbe fare un ragionamento probabilmente. È vero
che sono problemi suoi e che a casa sua può fare quello che vuole,
ma, siccome il suo movimento rappresenta una grossa fetta della
popolazione valdostana e di tutto quello che ruota attorno a
questo, un ragionamento lei dovrebbe farselo, dovrebbe assumersi
una responsabilità politica anche di questo, non è che possiamo
continuare a far finta di nulla! Qui non parliamo solo di qualche
voto qua e là. Lei ha in piedi un sistema, che ormai sta emergendo,
il sistema fa acqua, dovrebbe fare un ragionamento su questo
sistema. Il Casinò è solo l'elemento che spicca più di tutti, quasi
quello che spicca più di tutti, però che lei ci dica adesso che era
d'accordo, che andava tutto bene, allora perché ha presentato
l'altra proposta? E soprattutto i famosi 90 giorni dopo i quali ci
sarebbe stata la soluzione, se poi non arrivava, ormai i soldi
erano andati. È questo che non funzionava, perché non c'era tanta
fiducia nella parola, perché se poi, anziché 90 giorni, ne
passavano 900, chi se ne frega, tanto qui le leggi le facciamo, poi
se non vengono seguite o approvate, va bene lo stesso. Era quello
il trucco, secondo me, che qualcuno ha colto e per cui non ha
votato, questo almeno...la franchezza di dirlo. Io voterò
convintamente, come ho detto, poi lascio la parola ai colleghi,
perché mi sembra che abbiamo fatto già abbastanza
conversazione.
Presidente -
Ha chiesto la parola il collega Chatrian, ne
ha facoltà.
Chatrian (ALPE) -
Faccio due considerazioni perché
volevamo ascoltare la replica del Presidente della Regione su
questo atto, era comunque troppo importante. Riconosciamo, come già
in altri momenti difficili, l'abilità del Presidente, che non
abbiamo mai sottovalutato, ma sempre di più comunque ci mette nella
condizione quasi di chiederci se il percorso che è stato fatto è
stato fatto da noi o è stato fatto dal Presidente, perché veramente
per chi ci ascolta ha dell'incredibile. È di un'abilità geniale,
eccezionale perché questa mattina io mi sono alzato alle nove e un
quarto, nove e mezza e ho chiesto una sospensione all'aula; dopo
due ore di dibattito, prima in Conferenza dei Capigruppo con dei
colleghi molto titubanti che prendevano le distanze da questa
proposta di legge, quasi ridicolizzandola un po' dicendo che c'era
una delibera di Giunta pronta che deve andare avanti, poi
giustamente la maggioranza deve fare le sue verifiche all'interno
della maggioranza...poi siamo tornati in aula ma, prima di tornare
in aula, il punto più delicato è stato: "sentiamo le organizzazioni
sindacali alle due e mezza?", "sì, possiamo sentirle", queste erano
le proposte..."no, inseriamo un punto all'ordine del giorno",
perché poi fessacchiotti sì, ma non fino in fondo, nel senso che le
procedure le conosciamo e quindi cerchiamo di affrontare l'iter
come si deve e poi bisogna cercare di portare all'approvazione,
come lei sa molto bene, un atto e poi arriviamo in Consiglio con
l'atto approvato dalle due commissioni non modificato, quindi
proprio pulito.
C'è un passaggio importante, ieri stesso film: in commissione il
collega dell'Union Valdôtaine esce continuamente dalla commissione,
il collega del PD dice: "noi non ne sappiamo nulla, è una cosa
vostra, poi vediamo nelle prossime settimane", oggi è di dominio di
tutta l'aula, e noi ne siamo ben contenti. L'obiettivo lo ha
espresso molto bene il Presidente, questo è un punto di partenza e
poi si va nella direzione auspicata dalla proposta di legge che a
questo punto non sarà più proposta, ma sarà invece una norma, una
legge con degli articoli che traccia il percorso dei prossimi 60
giorni e poi traccerà il percorso anche a seguito dell'ordine del
giorno firmato da tutti, noi l'abbiamo firmato a fronte di un
impegno che ci stava bene dopo il percorso fatto, non l'abbiamo
firmato al buio, né con una delega in bianco. Non si parla di
risorse, prima si parla di azzeramento, poi si parla di
riorganizzazione, poi si parla di eliminare il cerchio magico -
l'abbiamo tradotto un po' meglio giustamente nell'ordine del giorno
- anche di chi in questo momento ha una grossa responsabilità
all'interno della Casa da gioco.
Adesso sto uscendo dal discorso di natura politica, poi da
domani mattina se questa proposta sarà approvata, partirà il timer
per presentare le proposte, quindi è importante comunque il
passaggio di oggi, però volevo ripercorrere perché ieri mattina è
stata una mattinata...comunque io ero stanco, al termine della
mattinata dalle 9:00 alle 13:00 dopo il percorso che è stato fatto
in II Commissione, dove la paternità non c'era, anzi c'era quasi
una presa di distanza da questa proposta di legge che sembrava
buttata lì all'ultimo minuto e oggi invece si approva e si va in
quella direzione...quindi è positivo,
chapeau
all'abilità
del Presidente nel fare sua e nostra questa proposta di legge.
Quando in questi tre mesi ha provato delle strade alternative,
Presidente, possiamo dircelo: lo ha detto anche oggi durante la sua
replica. La prova di forza l'ha provata prendendo il toro per le
corna quando il 3 novembre ha scaricato come Giunta regionale
l'articolo 19 dicendo 60 milioni sono già stati inoltrati alla Casa
da gioco e dobbiamo inoltrarne ancora 48, mi ricordo molto
bene..."bisogna restituire 48 milioni di euro alla Casa da gioco".
Poi da lì la finanziaria ha detto: "no", la finanziaria ha
utilizzato invece in parte quelle risorse, quasi 5 milioni, per
delle proposte che il nostro gruppo, insieme ai gruppi di
opposizione, hanno messo in campo e grazie anche a dei colleghi di
maggioranza che hanno voluto darci la possibilità di avere degli
emendamenti per la prima volta con una copertura finanziaria,
tant'è vero che andremo a discutere domani in III Commissione
proprio il piano per i Comuni di 3 milioni di euro che è stato
approvato proprio dal Consiglio durante la finanziaria.
Poi però, Presidente, lei ha di nuovo cercato, ma giustamente
perché noi abbiamo due ruoli diversi: oltre ad essere un
Consigliere, e non un Assessore o un Presidente di Giunta, sono un
Consigliere di opposizione e il Presidente, anche dopo
l'approvazione dell'ordine del giorno, ha cercato comunque di
prendere una seconda via dicendo: "no, un attimo, comunque le
risorse devono arrivare e io incontro le organizzazioni sindacali e
dico: "quelle risorse ve le inoltro" perché chi è alla testa del
corteo, chi è il Presidente della Regione è il sottoscritto. Ho il
mio Governo e quindi mando avanti un disegno di legge, scarico come
Giunta". Non ha scaricato quel provvedimento perché non è arrivato
in commissione, quindi noi non abbiamo potuto analizzarlo, ma
grazie al Presidente della Regione, dopo averlo audito in II
Commissione, e ringrazio comunque dell'impegno il Presidente La
Torre che è stato importante in questi tre mesi su questo
dossier...il Presidente Rollandin ci ha permesso di avere la
relazione e la proposta di disegno di legge nuova: la seconda
grossa...non forzatura, la seconda strada che il Presidente ha
cercato di mettere in campo come Giunta. A questo punto non si
parla più di 48 milioni di euro, ma si è iniziato a parlare di 43
milioni di euro - poi se vado fuori dal seminato, se dico delle
cose non corrette, mi corregga - e si parla di autorizzare la
Regione a completare - a questo punto non è più la restituzione -
il rimborso dei costi sostenuti dalla Casa da gioco dal 2011 al
2016 per la realizzazione degli investimenti. Poi c'è un di cui
nella relazione, dove si dice: "ferma un attimo perché 60 milioni
sono già stati dati, quindi ne restituiamo ancora 43". Quindi primo
articolo 19, finanziaria a novembre erano 108, poi non c'erano i
numeri per approvare, la maggioranza era spaccata su questo
provvedimento, quindi il Presidente Rollandin non aveva i numeri
per approvare quell'articolo 19, e non lo ha approvato; poi questo
Consiglio all'unanimità, su proposta delle minoranze, ha approvato
praticamente
in toto
un ordine del giorno che andava in
un'altra direzione: "prima di mettere dei soldi della comunità
valdostana, mettete in campo un piano e poi eventualmente mettiamo
di nuovo della liquidità", ma non si parlava di quanto. Comunque,
dopo quell'approvazione in Consiglio regionale, il Presidente
Rollandin tenta una terza via: quella dei 43 milioni non più come
restituzione ma come autorizzazione a completare il rimborso dei
costi, e anche qui c'è qualcosa che
cloche
, nel senso che a
novembre erano 108, invece a gennaio 2017 sono 103.
Ho voluto fare questo passaggio su questo soprattutto per chi ci
ascolta perché le parole hanno un senso importante e di solito,
quando intervengo su certi temi, mi documento, come ci documentiamo
tutti, e cerco di leggermi bene e studiarmi le delibere di Giunta,
le autorizzazioni del Consiglio. Quello che ho messo in discussione
questa mattina è questo per quanto riguarda i rapporti tra
proprietà e società. Noi, come gruppo ALPE, abbiamo messo in
discussione nella sostanza chi ha autorizzato la spesa. Nella
delibera c'è scritto che si è deciso di tenere aperta la Casa da
gioco, di non chiuderla mi sembra - adesso la delibera non ce l'ho
e quindi non posso rileggere il tratto - ma il ragionamento che ho
voluto fare nel presentare l'iniziativa, Presidente Rollandin, poi
la ascolto di nuovo...la nostra domanda è troppo importante in
questo momento, ecco perché oggi siamo qui a discutere di un
percorso diverso, perché i colleghi di maggioranza - e li capisco -
avrebbero avuto delle difficoltà a mettere mano al portafoglio
pubblico senza avere a monte una copertura: un piano, una
riorganizzazione, un azzeramento di chi ha portato a ramengo questa
società, perché qualcuno sarebbe venuto qui e avrebbe tirato le
orecchie magari a chi metteva di nuovo mano al portafoglio
pubblico.
Sul passaggio dei 103 milioni di euro quello che io ribadisco e
che continuo a ribadire è che non c'è nessun atto né di Consiglio,
né di Giunta che autorizza, che mette in campo - le delibere di
solito sono così - la copertura finanziaria nel triennale. Io dico
queste cose a fronte di atti approvati o meno dal Consiglio, tant'è
vero che la Regione può intervenire - questa è la legge che lo dice
- per finanziare gli investimenti previsti dal piano di cui al
comma 1 attraverso trasferimenti al Casino de la Vallée la cui
entità è determinata annualmente con la legge finanziaria tenuto
conto della programmazione finanziaria approvata dal Consiglio
regionale. Sfido tutti i colleghi di dirci dov'è la programmazione
triennale nel bilancio triennale dal 2009 al 2017, ad oggi. Non
troverete un euro di copertura finanziaria pubblica per quei 103
milioni di euro, tranne - mi sembra, non vorrei dire delle cose non
corrette - la ricapitalizzazione del mese di settembre 2014, dove
la maggioranza ha messo mano al portafoglio pubblico e ha
autorizzato i 60 milioni di euro. Vorrei essere chiaro perché di
solito, quando interveniamo, a monte c'è uno studio, c'è comunque
un lavoro enorme, non c'è nessun'altra autorizzazione oltre i 60
milioni di euro. Allora, il quesito è di natura politica,
altrimenti facciamo troppo i tecnici magari, la domanda è: dal
punto di vista politico, chi ha autorizzato la cifra dei 103
milioni di euro? Prendiamo per buono il ragionamento che faceva
prima il Presidente Rollandin, i 120 milioni li dobbiamo defalcare
di 16 milioni di euro lo stralcio contabile parte immobile
demolita, e la togliamo perché sappiamo leggere i documenti, e
arriviamo a 103 milioni di euro. Lì è un passaggio troppo
importante, non stiamo parlando di 100 mila euro in più: stiamo
parlando dell'autorizzazione di 103 milioni di euro, quindi il
ragionamento che noi abbiamo voluto fare questa mattina e che
continuiamo a fare è che volutamente questa cosa è scappata di mano
a livello di spesa. Lo diciamo noi, ma io chiedo ai colleghi di
maggioranza se loro conoscono un atto che ha autorizzato i 103
milioni di euro. Noi abbiamo già defalcato i 16 milioni di euro che
sono stati stralciati e che non sono stati contabilizzati, però
questo è un nodo troppo importante, perché l'unica autorizzazione
che questo Consiglio ha dato tramite una legge è stata quella della
ricapitalizzazione del mese di settembre-ottobre del 2014 di 60
milioni.
Ho voluto ritornare su questa questione perché è una questione
comunque importante, una questione che in questi sette anni da
questo Consiglio non è mai stata affrontata, perché nel 2009 e nel
2010 quando il Consiglio regionale...noi non abbiamo approvato il
piano di ristrutturazione del Gran Hôtel Billia e della Casa da
gioco, questo Consiglio non ha approvato e non ha autorizzato la
spesa, ma allegata al piano di rilancio c'era una stima di 83
milioni di euro. Comunque, se a qualcuno interessano ancora questi
passaggi dal nostro punto di vista importanti...comunque, c'è una
zona grigia, c'è una zona dove non c'è stata copertura. Anche se
oggi, Presidente Rollandin, nelle Commissioni II e IV il Collegio
sindacale ci ha nuovamente evidenziato, messo in evidenza che la
legge era talmente chiara... Loro non sono mai entrati nel merito
della quantità di spesa: si è speso 100? La proprietà doveva darci
100. Si spendeva 140, la proprietà avrebbe dovuto darci 140. Si
spendeva 70, la proprietà ci avrebbe dovuto dare 70. Questo è
quanto i tecnici oggi ci hanno di nuovo ribadito in II Commissione.
Ho voluto fare quest'ultimo passaggio perché, dal nostro punto di
vista, è molto importante.
Le cose nascono magari anche all'ultimo minuto, ma poi approdano
in Consiglio e c'è l'unanimità dell'aula, al di là di maggioranza e
opposizione, perché questo è un percorso che sicuramente va in una
direzione alternativa a quelle forzature che la Giunta, il Governo
avrebbe voluto fare prima a novembre e poi a gennaio, ma
probabilmente non aveva i numeri per poter far vedere chi decide,
chi può dare - vedo che stanno ascoltando il Consiglio oggi le
organizzazioni sindacali -, "il punto di riferimento sono io",
invece penso che il punto di riferimento - e concludo, sono stato
un po' lungo in questo mio secondo intervento - mi sembra che oggi
lo abbia ripreso in mano il Consiglio regionale.
Presidente -
Siamo in replica, ci sono altri interventi?
Ha chiesto la parola il collega Gerandin, ne ha facoltà.
Gerandin (GM) -
Ringrazio il Presidente Rollandin.
Semplicemente per ribadire che, quando ci si trova a parlare e a
condividere, poi una sintesi si trova. Io ho ascoltato attentamente
la sua replica e devo dire che in larga parte l'ho condivisa, nel
senso che io questa mattina avevo una perplessità...quando parlando
con il collega Chatrian ho deciso di chiedere di convocare queste
commissioni d'urgenza per portare in aula questo testo di legge
tenuto conto che la situazione stava per aggravarsi, non avrei mai
pensato di arrivare a discuterla in quest'aula, anche perché ci
tengo a sottolineare - è giusto che la gente sappia - che, per
l'iscrizione di un punto all'ordine del giorno d'urgenza, ci vanno
24 voti. Noi, quando ci siamo trovati in commissione a
sottoscrivere la proposta di legge, mancavano le firme per vari
motivi, poi non sto a specificare le motivazioni, ma mancavano le
firme di due gruppi importanti come l'Union Valdôtaine e il PD per
vari motivi, non entro nel merito.
Detto questo, avere trovato una sintesi e trovarci oggi ad
approvare, penso all'unanimità, questo disegno di legge è molto
importante, per cui io la ringrazio, anche se in parte ha dato una
chiave di lettura che non condivido ovviamente, perché lei quando
mi parla di logica nel testo di Giunta, per me rimane la sua
logica, non una logica condivisa, questo me lo permetterà. Quando
lei parla di necessità di scomodare la Madia, non siamo noi che
abbiamo voluto scomodarla, ma tenuto conto che si è cercato negli
anni di non avere chiara la situazione della Casino, ci obbliga ad
intervenire nel momento in cui la Madia c'è, è inutile girarci
intorno! Non sarebbe onesto neanche con i lavoratori dire che le
cose rimangono come prima; non è così, perché la politica non può
più fare quello che ha fatto negli anni passati. La politica non
avrebbe più neanche potuto fare un'operazione simile alla
ricapitalizzazione del 2014. Penso che questo lo dobbiamo per
correttezza a chi ci ascolta, alle organizzazioni sindacali
presenti, ma soprattutto ai lavoratori, pertanto la Madia c'è,
dobbiamo farcene una ragione, dobbiamo intervenire.
Chiudo proprio pensando che probabilmente se la Madia non ci
fosse, non avrebbero mai parlato né di ristoro, né di investimenti
spesati. Probabilmente la strada sarebbe stata diversa. L'ultima
considerazione è che gli investimenti spesati non esistono nella
pubblica amministrazione perché sono spese di contabilità ordinaria
che vanno contabilizzate nei bilanci di esercizio, come giustamente
avete già contabilizzato, per cui quello che vengo a ribadire è che
il rischio era di contabilizzare due volte queste risorse che,
secondo il mio parere, rimane il vero punto cruciale di tutta
questa faccenda. Pertanto sono soddisfatto e penso che, al di là
delle difficoltà che ci saranno per dare corso a questo disegno di
legge, da qui in avanti la strada sia molto più chiara.
Presidente -
Non ci sono altri interventi in replica? Ha
chiesto la parola il Presidente della Regione, ne ha facoltà.
Rollandin (UV) -
Ringrazio i colleghi. Per quanto
riguarda le osservazioni del collega Chatrian e le specificazioni
che il collega mi ha chiesto, in Giunta non si è mai posto in
votazione, è stato depositato il progetto di legge ma non è mai
stato messo in votazione, solo per correttezza. Per quanto riguarda
i dati, io credo che avremo modo di ritornarci, il discorso...
(interruzione del Consigliere Chatrian, fuori
microfono)
...solo per correttezza visto che ha voluto fare alcune
precisazioni, io vorrei dire che l'autorizzazione era collegata al
piano che veniva portato avanti. La programmazione in effetti
avrebbe previsto che annualmente ci fosse la contabilizzazione,
l'iscrizione a bilancio di quello che si prevedeva. Come abbiamo
già avuto modo di dire, questo non è stato fatto perché eravamo nel
momento in cui dovevamo applicare il Patto di stabilità e, per
applicarlo, dovevamo conteggiare questi milioni che spendevamo
togliendoli dalla disponibilità del bilancio per il resto, quindi
abbiamo optato per arrivare a prevedere la restituzione di questi
fondi alla fine dei lavori. Questo lo dico per correttezza, giusto
perché non ci possano essere delle difficoltà.
I 103 milioni, che ha ricordato, sono quelli che sono stati
previsti. Quello che non è stato previsto è la differenza tra gli
83 e i 103, perché non poteva essere prevista, in quanto si tratta
dei famosi investimenti spesati - poi chiamiamoli come vogliamo -
ma sono tutte quelle operazioni che non potevano essere previste,
in quanto ogni anno e ogni mese cambiavano perché dipendeva da
quanti, rispetto alle disponibilità del Casinò, dovevano essere
alloggiati negli alberghi della cittadina, invece che all'interno
del Billia. Questa riguarda la mensa, le persone che, quando il
ristorante non funzionava, andavano fuori, tutto questo è stato
contabilizzato e ha dato quella differenza tra gli 83 e i 103; è
tutto documentato. Poi adesso non sto a fare la discussione, ma
credo che questo sia un po'...giusto per chiarire perché questo non
era prevedibile. Non potevo immaginare che durante la settimana
sarebbero andate fuori a dormire 10-50 persone, perché c'era un
galà il fine settimana sarebbero andate fuori 150 persone, quello è
l'esito ed è tutto contabilizzato e porta a quei risultati
economici.
Presidente -
Ha chiesto la parola il collega Chatrian, ne
ha facoltà.
Chatrian (ALPE) -
Ringrazio il Presidente per l'ulteriore
dettaglio su delle cifre importanti non secondarie in questo
momento, ma a questo punto mi dà l'occasione per fare un passaggio
in più. È giusta la considerazione che ha fatto poc'anzi il
Presidente, c'erano delle spese variabili che non si potevano
proprio alla virgola inserire e decifrare a monte dell'operazione:
quelle del servizio di esternalizzazione di ospitalità, piuttosto
che servizi esternalizzati di mensa. Solo però due dati importanti:
la differenza fra gli 89 e i 103, quasi 10 milioni di euro,
all'interno di questa differenza però sono 6 di interessi e oneri
di Finaosta che sono impattanti, e 3,2 milioni sono le demolizioni.
Sono 10 milioni importanti quindi e 3 sono legati alle specifiche
che giustamente il Presidente oggi ci ha detto come per dire: "non
potevamo mica contabilizzare l'esternalizzazione di ospitalità o
eventualmente l'esternalizzazione di mensa", ma il tutto ammonta a
3 milioni di euro. Gli altri 10 sono oneri che si potevano
prevedere tranquillamente e gli altri 3 comunque erano quelle
demolizioni. Ci siamo capiti perfettamente sulle cifre, sulle
risorse e sulle specifiche che ci sono state fornite in queste
ultime settimane, io penso che facciano comunque chiarezza e
aiutano anche che ci sta ascoltando a capire come sono stati spesi
i soldi pubblici.
Presidente -
Ricordo che è stato depositato un ordine del
giorno, qualcuno vuole illustrarlo prima di passare alla votazione
dell'articolato? Non ci sono richieste di intervento? Possiamo
mettere in votazione? Metto in votazione l'ordine del giorno.
Dichiaro aperta la votazione. La votazione è chiusa.
Presenti: 33
Votanti: 33
Favorevoli: 33
Il Consiglio approva all'unanimità.
Possiamo procedere con il disegno di legge. Chiederei di non
lasciare l'aula perché dobbiamo votare l'articolo 1. Dichiaro
aperta la votazione. La votazione è chiusa.
Esito della votazione:
Presenti: 33
Votanti: 33
Favorevoli: 33
Il Consiglio approva all'unanimità.
Articolo 2. Stesso risultato. Articolo 3 comprensivo
dell'emendamento n. 1 delle Commissioni II e IV. Ha chiesto la
parola il collega Bertschy, ne ha facoltà.
Bertschy
(UVP) -
Su questo articolo solo per
chiarire la posizione, avendo sostenuto, insieme a tutti gli altri
gruppi, la proposta che nella descrizione del collega Guichardaz, a
mio avviso, è stata descritta in maniera che forse è corretto
riprendere. Nessuno voleva istituire nuove poltrone, tra l'altro,
non sono poltrone a pagamento perché erano poltrone gratuite, ed
era una possibilità che il Consiglio regionale poteva esercitare, o
potrà esercitare per garantirsi il controllo su questo piano di
sviluppo, però che sia chiaro che non era una legge per costruire
altre occupazioni o comunque cariche di tipo politico. È una
possibilità che se il Consiglio regionale, una volta approvato il
piano, vorrà avere, potrà sviluppare attraverso professionalità che
però non saranno indennizzate, quindi era in questo senso che era
stata proposta in commissione da parte del Presidente della
commissione la legge ed è in questo senso che noi continueremo a
sostenerla.
Presidente -
Ha chiesto la parola il collega Gerandin, ne
ha facoltà.
Gerandin (GM) -
Io ho ricevuto il testo di legge, vorrei
solo capire se il testo definitivo è quello che mi è stato
consegnato, perché all'articolo 3 si dice che: "a supporto delle
attività di verifica di cui all'articolo 2, il Consiglio regionale
nomina un collegio dei saggi", mi pare che in commissione c'era:
"può".
Presidente -
C'è l'emendamento.
Gerandin (GM) -
Chiedo scusa.
Presidente -
Ci sono due emendamenti sull'articolo 3.
Ripeto: metto in votazione gli emendamenti n. 1 e n. 2 delle
Commissioni II e IV. Dichiaro aperta la votazione. La votazione è
chiusa.
Esito della votazione:
Presenti: 33
Votanti: 30
Favorevoli: 30
Astenuti: 3 (Donzel, Fontana, Guichardaz)
Il Consiglio approva gli emendamenti.
Metto in votazione l'articolo 3 comprensivo degli emendamenti.
Dichiaro aperta la votazione. La votazione è chiusa.
Esito della votazione:
Presenti: 33
Votanti: 30
Favorevoli: 30
Astenuti: 3 (Donzel, Fontana, Guichardaz)
Il Consiglio approva.
Articolo 4. Dichiaro aperta la votazione. La votazione è
chiusa.
Presenti: 32
Votanti: 32
Favorevoli: 32
Il Consiglio approva all'unanimità.
Articolo 5. La votazione è aperta. La votazione è chiusa.
Esito della votazione:
Presenti: 33
Votanti: 33
Favorevoli: 33
Il Consiglio approva all'unanimità.
Mettiamo in votazione la proposta di legge n. 100 nella sua
interezza. La votazione è aperta. La votazione è chiusa.
Esito della votazione:
Presenti: 33
Votanti: 33
Favorevoli: 33
Il Consiglio approva all'unanimità.
Con questo punto all'ordine del giorno i lavori del Consiglio
sono terminati. La seduta è chiusa.
---
L'adunanza termina alle ore 21:41.
