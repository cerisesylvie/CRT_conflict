Classificazione
CACCIA E PESCA



Oggetto del Consiglio n. 1086 del 7 novembre 2019 - Resoconto
OGGETTO N. 1086/XV - Approvazione di mozione: "Impegno per la
sospensione della caccia alla pernice bianca e alla lepre
variabile".
Rini (Presidente)
- Alla presenza di 29 colleghi possiamo
iniziare i lavori. Siamo al punto n. 32 dell'ordine del giorno. La
parola alla collega Pulz.
Pulz (ADU VDA) -
Questa è un'iniziativa che ha un forte
carattere simbolico, si tratta di tutelare degli animali il cui
ecosistema è stravolto dai cambiamenti climatici. Raccogliamo
l'appello che da molti, da troppi anni Legambiente e altre
associazioni lanciano a difesa di due specie a rischio di
estinzione: la lepre variabile e la pernice bianca.
Quanto alla pernice bianca, la LIPU denuncia che in tutta Italia
ne rimangono dalle 5000 alle 8000 coppie. La pernice è il simbolo
stesso dell'alta quota, della natura incontaminata ma anche delle
minacce dei cambiamenti climatici in corso. Trattasi di relitti
artici, così sono definite queste specie, della zona polare
sospinte a sud dall'ultima glaciazione, rimaste isolate sulle Alpi
quando i ghiacciai hanno cominciato a ritirarsi, parliamo di forse
12 mila anni fa. Più di altre specie stanno soffrendo le
conseguenze del riscaldamento climatico trovandosi in una
situazione oggettiva di perdita del proprio habitat e quindi a
maggiore rischio di estinzione a livello locale. La pernice bianca
e la lepre variabile potrebbero diventare presto il simbolo di una
grande sconfitta per tutti, anche per quelli per i quali che la
difesa della biodiversità non è certo il loro problema. Devono
affrontare poi la pratica dell'
Héliski
su cui anche in Valle
d'Aosta ci sarebbe molto da fare e appunto la caccia e già vedo
alcuni colleghi con la bava alla bocca pensando a una pernice al
forno anche se torniamo dal pranzo... Voglio precisare che così,
anche per iniziare bene il pomeriggio, essendo cresciuta a pane e
marmotta, conosco molto da vicino l'ambiente dei cacciatori, in
particolare quelli della Valpelline a cui già a 15 anni consigliavo
di cimentarsi con la caccia fotografica per evidenziare tutta la
loro bravura, anziché con il fucile a pallettoni. Le associazioni
ambientaliste in cui mi riconosco comunque chiedono questa
moratoria da tempo e quest'anno l'assessore Chatrian ha pure
dichiarato di condividere lo spirito della richiesta ma non c'era
più tempo per modificare il calendario venatorio 2019/2020.
ADU VDA, insieme al collega Vesan, che ringrazio di cuore,
intende aiutare non solo gli ambientalisti e naturalmente gli
animali di cui stiamo parlando ma anche l'assessore Chatrian e
spero che gradisca il nostro sostegno. Chiediamo infatti alla
politica di prendersi questa volta per tempo, di avviare qui e ora
il procedimento per la moratoria in modo che il prossimo anno non
si possa dire che è troppo tardi. Questo, dicevamo, è un
provvedimento simbolico non solo perché riguarda numeri
limitatissimi di animali ma anche di cacciatori. Lo evidenziamo per
chi fosse più interessato a mantenere i voti di una categoria
specifica di elettori a detrimento del bene comune perché a noi
pare davvero immorale accanirsi contro due specie in estinzione
perché qualcuno non sa come divertirsi oppure perché ha una parete
vuota in salotto dove vuole metterci un bel trofeo per vantarsi con
gli amici perché, come dice in questo caso non Aristotele ma un
saggio proverbio popolare: "nessuno conta tante balle quanto il
cacciatore a valle". Come per il lupo, anche in questo caso
chiediamo che prima si approfondiscano gli studi, si capisca come
gestire il patrimonio faunistico e poi, dopo un periodo di tempo
congruo, si valuti consapevolmente l'eventuale ipotesi del
prelievo, che poi si usano questi bei termini ma prelievo vuol dire
uccisione.
È poi appena il caso di sottolineare che questo tipo di caccia
non trova nemmeno la falsa giustificazione del contenimento di un
qualche ipotetico danno alle attività rurali valdostane o alla
fauna ittica com'è stato scritto da qualche burlone per il lupo. La
nostra ci sembra essere una proposta di buon senso, una moratoria
per consentire di studiare innanzitutto lo stato di conservazione
delle due specie in un momento di problematiche e trasformazioni
ambientali e climatiche.
Con questa mozione quindi sostanzialmente cosa chiediamo?
Domandiamo di assumere gli opportuni provvedimenti affinché sia
immediatamente sospesa la caccia della pernice bianca e della lepre
variabile fino all'effettuazione di un adeguato studio scientifico
finalizzato alla definizione dell'attuale stato sia quantitativo
che qualitativo delle due specie e comunque per un periodo di
almeno cinque stagioni venatorie e poi a voler relazionare in sede
di Conferenza dei Capigruppo - noi abbiamo messo la Conferenza dei
Capigruppo perché in III Commissione non sono rappresentati tutti i
gruppi politici, quindi abbiamo avuto questa idea -, entro 90
giorni dall'approvazione di questa mozione, sullo stato appunto di
attuazione del provvedimento.
Presidente -
Sempre in illustrazione perché sono due i
relatori, quindi la parola al collega Vesan prima di aprire la
discussione.
Vesan (M5S) -
Ancora solo due piccole puntualizzazioni
sulla situazione della lepre variabile e della pernice bianca.
Stiamo parlando di capi presenti sul nostro territorio veramente in
numeri particolarmente esigui, talmente esigui che fatichiamo anche
a trovare il riferimento sul sito della Regione. Gli studi sulle
specie legati agli abbattimenti venatori non sono, purtroppo, tanto
aggiornati, sappiamo che l'Assessore si è impegnato a portare
avanti la risoluzione di questo ritardo ma tuttora il piano
venatorio vigente regionale è datato 2008/2012 e quindi sono ben
sette anni che non viene aggiornato. La verifica dei piani di
prelievo presente sul sito è aggiornata al 2015, non solo, ma il
calendario venatorio su queste specie naturalmente dice che i tetti
degli abbattimenti saranno definiti al termine dei censimenti, ma
al tempo stesso ribadisce che un censimento della popolazione, per
esempio, della lepre variabile sul territorio valdostano è
assolutamente di difficile attuazione. È quindi veramente molto
limitante un censimento fatto in pochi giorni dall'approvazione del
calendario, che vi ricordo avviene nel corso dell'estate e il mese
di settembre in cui l'attività venatoria inizia. I numeri comunque
sono i seguenti: in Valle d'Aosta il tetto degli abbattimenti su
queste due specie esiste ed è di 15 capi sull'intero territorio
regionale per la lepre variabile e 8 capi di pernice bianca sempre
sull'intero territorio regionale. Abbiamo visto un aggiornamento al
16 ottobre, che purtroppo non è sul sito regionale ma c'è sul sito
del Comitato venatorio - che sostanzialmente è l'associazione che
rappresenta i cacciatori valdostani - e abbiamo visto che questo
dato non era stato raggiunto se non in minima parte per la lepre
variabile, credo fossimo al 40 percento, mentre i capi della
pernice bianca erano stati abbattuti all'88 percento, nel senso che
rimaneva una sola pernice bianca ancora cacciabile. Nei tre settori
della Valle d'Aosta, Alta Valle, Media Valle e Bassa Valle i capi
abbattuti avevano superato addirittura la consistenza prevista
dagli abbattimenti: per esempio, in Alta Valle dov'è consentito di
cacciarne due, ne sono state cacciate solo tre, probabilmente
perché due sono state beccate lo stesso giorno grazie al fatto che
comunque il nostro calendario consente a ogni cacciatore di
cacciare ben 2 pernici bianche. Stiamo parlando di animali che non
sono in pericolo di estinzione perché in Scandinavia, nella zona
del circolo polare, queste specie sono comunque sufficientemente
rappresentate. Il problema, che è riscontrato sia da studi fatti in
Alto Adige che in Svizzera, è legato al fatto che sono
effettivamente degli animali presenti sulle Alpi in modo residuale,
sono un relitto glaciale, sono rimasti qui insieme all'ultima
glaciazione e la scomparsa dell'innevamento, che è quello che
garantisce a entrambi la possibilità di mimetizzarsi... la loro
situazione di sopravvivenza è particolarmente delicata sull'arco
alpino e quindi rischiamo, se non prendiamo dei provvedimenti seri,
di non permettere di far vedere mai più ai nostri figli e nipoti
queste due specie all'interno del nostro territorio. Nessuno chiede
l'eliminazione della caccia di queste due specie: quello che
chiediamo è il tempo per garantire a queste specie di riuscire a
ripopolare, invece di continuare a calare, le nostre montagne e di
fare uno studio approfondito su che cosa si può e si deve fare per
garantire la sopravvivenza nel territorio della Valle d'Aosta di
queste due specie.
In ultimo solo un accenno goliardico sui dati sulla consistenza
faunistica all'interno del territorio regionale: il nostro sito ha
un'apposita pagina che si chiama "Consistenza faunistica"
all'interno della quale ci sono solo due rimandi: il primo è una
foto
gallery
con delle bellissime foto della fauna
valdostana, raccomando a tutti di guardarle, e un secondo che si
chiama "Gipeto", è aggiornato credo solo al 2012, però su questa
specie siamo tranquilli perché abbiamo dei nuovi rappresentanti
anche molto vicino a noi.
Presidente -
Apriamo la discussione generale. La parola
al collega Nogara.
Nogara (AV) -
Il mio non sarà un intervento pro o contro
la chiusura o l'apertura della caccia a queste specie, tra l'altro,
queste bellissime specie presenti qui in Valle d'Aosta. È curioso
però sentire dire dalla collega Pulz che occorre mantenere queste
specie e poi sentirla dire che è cresciuta a pane e marmotta, e la
marmotta è un animale particolarmente protetto ma il fatto è che si
predica bene ma si razzola male come sempre. Io poi effettivamente
non sono mai stato un cacciatore, anzi, ho sempre lavorato in un
settore a tutela di questi animali.
Per quanto riguarda i dati sui prelievi, chiaramente bisogna
parlare di caccia perché sono due animali che si possono cacciare
qui in Valle d'Aosta. Per quanto mi ricordo, si cerca sempre, poi
che sia il numero di 8, di 10, di 3, di 20... per esempio, per le
pernici si cerca sempre di chiudere la caccia in anticipo e penso
che questo sia il risultato, perché, da come ha detto lei,
quest'anno ne hanno ammazzata una in meno, ma probabilmente non è
perché non ce n'era più, è che si è chiusa prima la caccia per non
permettere di superare il tetto, e questo succede anche con la
lepre bianca. Non è questo il problema però: il problema, secondo
me, è che non dobbiamo essere qui in un'Aula del Consiglio
regionale a decidere se bisogna chiudere o tenere aperta la caccia
alla pernice bianca, piuttosto il Consiglio regionale - e io su
questo sono perfettamente d'accordo - può chiedere degli studi
approfonditi per sapere la consistenza di questi animali sul nostro
territorio regionale. Non solo, anche se sembrerà che io voglia
tirare l'acqua al mio mulino, come Presidente della III
Commissione, sarei anche molto interessato a fare delle audizioni
delle commissioni per capire qual è la situazione in Valle d'Aosta,
perché alla fine tutti parlano, tutti sono degli specialisti, tutti
parlano di animali, sanno tutto su questo ma non si sa, si sa
poco.
Tra l'altro, il fatto di sospendere immediatamente la caccia...
adesso è sospesa la caccia a questi animali, non si può cacciare
fino al prossimo anno e io penso che in un anno si abbia tutto il
tempo per poter discutere e parlare. Poi se si vede che non si
arriva a una definizione, se si vede che non si arriva a una
conclusione, si può al limite su dati parziali chiedere di
chiudere, o di limitare, o di fare cose del genere perché
d'emblée
adesso è di moda parlare di lupi e piantare la
bandierona dove si vuol piantare, io dico che bisognerebbe lasciare
fare un po' più ai tecnici del settore, piuttosto che ergersi come
specialisti della fauna o specialisti di un po' tutto. Io proporrei
- è una mia proposta - effettivamente di uscire con una richiesta
forte per poter immediatamente partire con degli studi su questi
animali, la consistenza che c'è in Regione in alta montagna -
perché questi animali vivono in alta montagna - e parallelamente
mettere in piedi anche in III Commissione un percorso per capire se
prendere delle iniziative del genere... se siano giuste o
sbagliate... ma neanche giuste o sbagliate, quali sono le
iniziative da prendere. Io altro non avrei da aggiungere.
Presidente -
Ha chiesto la parola il collega
Cognetta.
Cognetta (MOUV') -
Approfitto di questo mio intervento
per dichiarare la mia posizione favorevole a questa iniziativa, è
una posizione personale, mi sembra finanche blanda ciò che dice la
mozione. Per quanto mi riguarda, come ebbi modo di dire
nell'intervento sulla legge sulla caccia approvata nel 2017, io
sono contrario alla caccia, completamente contrario, per me non si
dovrebbe fare nessuno studio, semplicemente non si dovrebbe
cacciare. Ammetto che ci sono specie che andrebbero sicuramente
cacciate ma non parlo di esseri con quattro zampe ma solo con due.
Ammetto che dovrebbe essere fatto senza esclusione di colpi e
possibilmente se queste persone poi indossano giacca e cravatta,
sarebbe anche meglio, così ci chiariamo definitivamente su quali
sono i bersagli preferiti per quanto riguarda la caccia che
ammetterei. Per tutto il resto credo che non si debba cacciare;
questo perché? Perché, come ebbi modo di dire già in passato, penso
che se uno va sul mercato, si compra tutta la carne che vuole e non
c'è bisogno di andare in giro a sparare; poi uno potrebbe dire: "ma
come fai a essere contrario alla caccia e poi a consumare carne?".
Io perlomeno non mangio quella di marmotta, non l'ho mai mangiata,
neanche di scoiattolo o di qualunque altro essere... Ieri abbiamo
votato un qualcosa che diceva che si è favorevoli al consumo di
carne purché consapevole: "consapevole" vuol dire che non gli
sparo, per esempio, per mangiarlo. Poi qui si raggiunge l'eccesso
in questa regione che alla fine sparando sparando si spara alle
specie protette. Allora, per quanto mi riguarda, sottolineo la
posizione personale, che non è cambiata da allora ad oggi: io sono
contrario alla caccia, quindi sono favorevole a questa mozione che
è finanche blanda, io semplicemente direi: basta caccia.
Presidente -
Ha chiesto la parola la collega Minelli.
Minelli (RC-AC) -
Intervengo per esprimere la mia
personale condivisione per la mozione presentata dai colleghi. Io
non sono favorevole alla caccia, men che meno a quella ai soggetti
a due gambe perché mi sembra di più un'istigazione all'omicidio,
ma, detto ciò, è noto - e lo hanno ricordato nelle premesse i
colleghi - che le due specie di cui si sta discutendo sono in via
di estinzione limitatamente all'arco alpino. Ci hanno spiegato bene
che a livello dei Paesi nordici non è così ma sulle Alpi la
situazione è questa. Considerato dunque il loro futuro così
precario, mi sembra quanto meno inopportuno pensare di continuare a
cacciarle sul nostro territorio. A mia conoscenza tutte le Regioni
alpine italiane e straniere, tranne la Provincia di Bolzano, hanno
escluso la lepre variabile e la pernice bianca dalla lista delle
specie cacciabili. Nella nostra regione i cacciatori con permesso
C, i soli che possono cacciare le pernici bianche e le lepri
variabili, sono circa 50, generalmente di età avanzata, sono dei
pensionati immagino con molto tempo a disposizione. I periodi di
caccia di questi animali, secondo le informazioni che io sono
riuscita a raccogliere, vanno dal 2 ottobre al 30 novembre, ci sono
quindi nove settimane a disposizione con un massimo di cinque
giornate a settimana, il che fa un totale di 45 giornate. Anche
supponendo prudenzialmente che se ne utilizzi soltanto un terzo,
sono comunque 15 giornate che, moltiplicate per 50 cacciatori,
fanno un totale di 750 giornate a stagione venatoria. Sempre i dati
che sono riuscita a reperire, dicono che le pernici bianche
abbattute sono state 12 nel 2016, 14 nel 2017 e 9 nel 2018; per
quanto riguarda le lepri, 9 esemplari nel 2016, 19 nel 2017 e 9 nel
2018. Questo vuol dire che nelle 750 giornate di caccia presumibili
si abbatte una media triennale di 12 capi a stagione venatoria sia
per la pernice, sia per la lepre variabile. A qualcuno 12 capi
possono sembrare pochi ma se si considera che si tratta di animali
su questo territorio, come su tutto l'arco alpino, a rischio
estinzione, a mio avviso il dato è al contrario significativo.
Pertanto ritengo che sia opportuno, come richiede la mozione,
sospendere la caccia in attesa di questi studi scientifici adeguati
che sono stati richiesti. Mi sembra semplicemente un'operazione di
buon senso fuori da qualsiasi volontà di avere posizioni che
possono essere considerate più o meno estremiste.
Presidente -
Altri? La parola al collega Bianchi.
Bianchi (UV) -
Ho apprezzato l'intervento del collega
Cognetta perché non ha cambiato idea rispetto a due anni fa. Voglio
cercare di avere un approccio non di pancia ma piuttosto tecnico,
non da cacciatore, ma scinderei le due problematiche, cioè vale a
dire pernice bianca da una parte, carne C, e quella sulla lepre
variabile, carne B. Perché dico questo? Perché sulla pernice
bianca, benché sia stato evidenziato dai due relatori della mozione
che è in via di estinzione, ciò non è vero perché la caccia della
pernice bianca in Valle d'Aosta viene monitorata da tempo, ogni
anno vengono fatti due censimenti di cui uno in estate e uno in
primavera, quello in estate per conoscere il successo riproduttivo,
quindi è monitorato. I prelievi che vengono fatti e, come avete
giustamente detto, i numeri sono molto esigui ma è una questione di
principio, vengono prelevati in funzione al numero degli
avvistamenti durante i censimenti. Il censimento avviene sul 20
percento del territorio valdostano, quindi capite che c'è una
franchigia grandissima, oltre a questo, se poi ci aggiungiamo anche
i territori delle ZPS, delle ACS e dei parchi, capite che i
prelievi sono proprio irrisori, ricordando che comunque sia la
caccia alla pernice, sia la caccia alla lepre variabile è una
tradizione. Con questo quindi non voglio dire che non si debbano
fare gli opportuni approfondimenti ma che questi ultimi possono
essere fatti a caccia aperta. Dico questo perché proprio in un
recente incontro pubblico in Biblioteca regionale, e il titolo del
tema della serata era: "La pernice bianca", il dottor Massimo Bocca
ha affermato che lo stato di questo galliforme alpino a medio
termine non desta preoccupazioni sull'arco alpino, si vede quindi
che abbiamo diversi... quindi ben vengano gli approfondimenti ma
non la chiusura della caccia.
Passo alla lepre variabile, che, come ho detto, è una tradizione
e così ricordo alla collega Pulz, che è stata tirata su a marmotte,
che nel 1972 il prelievo delle lepri variabili in Valle era di 421
esemplari, quindi i dati ci sono. Quello delle marmotte dove la
caccia è stata chiusa 1777, le faccio un ragionamento se vuole da
cacciatore, ad oggi non mi sembra che le marmotte arrivino in
Piazza Chanoux, eppure non le cacciamo più, anzi sono diminuite
rispetto ad allora. Facciamo un approfondimento anche su
questo...
(interruzione di alcuni Consiglieri, fuori microfono)
... sì, avete ragione, le ha mangiate tutte la Consigliera
Pulz... dopodiché nel 1995 ricordo che è cambiata la tipologia di
prelievo, si è andati verso una caccia di selezione, i prelievi nel
1995, parlo di lepre variabile stavolta, sono stati di 64 nel 1995.
Ad oggi, e qui rischio di ripetermi perché lo ha già anticipato
giustamente il collega Vesan dando dei dati giusti... nel
carnet
dell'anno scorso, quindi parlo dell'annualità
venatoria del 2017/2018, gli abbattimenti sulla lepre variabile
erano di 30 capi così suddivisi: 10 capi in Alta Valle, 15 in Media
Valle e 5 capi in Bassa Valle. Ad oggi è ancora diminuito il
prelievo della lepre variabile; perché? Perché da parte anche del
mondo venatorio non c'è un approccio che si voglia estinguere le
specie, tutt'altro, si vogliono mantenere. L'ambiente, il
territorio è a modello per i cacciatori, quindi non voglio farne
anche una discussione su caccia sì, caccia no, però principalmente
l'approccio è identico, c'è una metodologia diversa, tipo quella di
ieri: "5 G, noi non lo vogliamo, facciano pure i test da altre
parti". Noi invece diciamo: facciamo la caccia, continuiamo con la
caccia e facciamo gli approfondimenti del caso, poi saranno i primi
i cacciatori, se la specie è in estinzione, a chiedere di non
andare più a caccia di quella specie. Mi creda, questo è evidente.
Da parte del mondo venatorio vi è quindi tutta la disponibilità a
fare censimenti, a procurare dati e via dicendo, ma non mi sembra
giusto e logico ad oggi di chiedere con questa mozione di
sospendere o comunque di chiudere per 5 anni quella tipologia di
specie, anche perché io dico proprio tecnicamente: "ma perché 5
anni?". Prima facciamo gli approfondimenti, magari bisognerà poi
chiuderla per molto più tempo o magari bisognerà aumentare i tetti
di abbattimento. Capite quindi che questa mozione è un po' una
mozione di pancia. Capisco il ragionamento che ha fatto il collega
Cognetta, è contro la caccia, lo dice, ma non è un approccio
scientifico e tecnico. Mi sembra di essere stato più che tecnico,
ho cercato di avere un approccio scientifico se vuole collega
Pulz.
Presidente -
Ha chiesto la parola il collega Manfrin.
Manfrin (LEGA VDA) -
Mi sorprende per una volta dover
ammettere di essere d'accordo con il collega Bianchi. Io credo che
potremo segnare sul calendario questa fortunata coincidenza ma, al
di là delle battute, credo che quello che un po' ci accomuna è
proprio il ragionamento che parte sulla base dei dati che noi
abbiamo a disposizione. Effettivamente, ripeto, è stato anticipato
tutto ma credo che probabilmente ci siamo abbeverati alla stessa
fonte, nel senso che abbiamo chiesto sia i dati disponibili che si
trovano da parte della Regione sia ai diretti interessati, ovvero a
chi quella caccia la conduce... i dati relativi a queste due
tipologie. Effettivamente quello che emerge è esattamente questo
dato, cioè la necessità... e ripeto che anche da questo punto di
vista siamo disponibilissimi a fare tutti gli approfondimenti
necessari, perché è evidente che approfondire un tema e chiedere i
dati significa conoscere al meglio e il metodo scientifico di
approfondimento non teme di approfondire appunto le questioni. Ad
oggi con i dati che abbiamo effettivamente non si può parlare né di
estinzione della specie, né di carenza di esemplari e questo è
testimoniato in più dal fatto che per esempio... effettivamente io
avevo qua i dati della tabella dei prelievi annuali e stiamo
effettivamente parlando di numeri molto ridotti: la lepre variabile
per la stagione venatoria 2019/2020 è autorizzata per 6 esemplari
in totale e per la pernice bianca invece parliamo di 7
esemplari.
Abbiamo verificato anche, per esempio, sulla questione lupo ci è
stato detto che è difficile avere dei dati precisi sulle stime
numeriche ma facciamo una stima, come ama dire l'Assessore Marzi,
spannometrica, ovvero se all'apertura della stagione le quote,
parlo, per esempio, della pernice bianca, sono state raggiunte in
una settimana, il che vuol dire tre giorni di caccia, e parliamo
appunto di 7 esemplari, mentre il calendario prevede due mesi di
apertura, significa che gli esemplari ci sono e che non sono una
rarità. Stesso dato può riportarsi per la caccia alla lepre
variabile che peraltro ci hanno detto essere una caccia molto
difficile perché le prede sono molto più piccole rispetto alle
lepri grigie e perché è una caccia che si svolge prevalentemente in
alte quote ed è, come giustamente ha anche sollevato il collega
Bianchi o forse anche la collega Minelli, un tipo di caccia amata
dalla vecchia generazione di cacciatori, per cui si è raggiunto il
totale, per esempio, nella Bassa Valle con due esemplari catturati
a Gaby anche questi nella prima settimana, mentre nell'Alta Valle
rimangono ancora degli esemplari, perché appunto è una caccia molto
difficoltosa, bisogna camminare molto e le prede non sono di questa
grande consistenza. Da questo punto di vista, quindi effettivamente
siamo assolutamente disponibili a fare tutti gli approfondimenti
del caso.
Chiudo con una piccola osservazione: effettivamente è stato
fatto l'esempio delle marmotte ma qui ho visto nell'impegnativa che
si chiede di fermare per cinque stagioni venatorie, a partire dalla
prossima, la caccia di questi esemplari e mi hanno, per esempio,
evidenziato i dati del Parco di Mont Avic, che a caccia ferma ha
mantenuto la costanza degli animali, quindi ovviamente la
popolazione non è cambiata, è rimasta sostanzialmente identica a
quando è stata chiusa. Anche questo quindi ci fa comprendere che la
caccia influisce poco ma probabilmente deve essere perché i
cacciatori
in primis
sono coloro che se vogliono cacciare,
chiaramente devono trovare delle prede e non hanno alcun interesse
nel fare uno sterminio, né un'estinzione degli esemplari
esistenti.
Chiudo con una cosa un po' curiosa perché effettivamente mentre
mi preparavo a questa iniziativa, mentre verificavo un po' di dati,
mi sono imbattuto in una delibera di Giunta, che ho trovato un po'
curiosa, abbiamo parlato fino ad ora di 6 esemplari per quanto
riguarda la lepre variabile e di 7 pernici bianche che hanno
sollevato questa necessità di chiudere la caccia. Io ho trovato
questa delibera di Giunta, che è la n. 1081 del 2 agosto 2019, con
la quale si autorizza l'abbattimento di 600 ghiandaie all'anno per
5 anni e in cui si autorizza, ovviamente tramite l'utilizzo di
fucile e quant'altro, l'abbattimento di 300 cornacchie grigie, nere
e ibridi e gazze all'anno, anche qui per 5 anni, il che farebbe per
5 anni 4500 esemplari. Mi sono stupito che nessuno abbia sollevato
questa incongruenza dei numeri, cioè da una parte abbiamo degli
animali che mangiano delle mele e dei semini e quindi per questo ne
vengono abbattuti 4500, dall'altra parte abbiamo una caccia
autorizzata su 6-7 esemplari e invece si solleva il problema. Ho
trovato un po' stridenti questi due dati, quindi spero di aver
fornito anche uno spunto di riflessione a quest'Aula.
Presidente -
Altri in discussione generale? Ha chiesto la
parola il collega Sammaritani.
Sammaritani (LEGA VDA) -
Ho ascoltato con attenzione gli
interventi precedenti e devo dire che effettivamente se da un lato
non si vuole arrivare a discutere in modo più ampio del concetto di
caccia, dell'esercizio della stessa o meno, quindi di aspetti che
coinvolgono anche sfumature etiche se vogliamo - e sono dibattiti
che comunque ci sono già stati a lungo sia a livello nazionale che
a livello regionale -, in ogni caso questo tipo di mozione, questo
tipo di impegno che viene richiesto al Governo necessariamente deve
coinvolgere comunque anche questo discorso di tipo un pochino più
ampio. Vorrei sgomberare subito il campo da ogni dubbio, nel senso
che mi pare che la collega Pulz abbia un pochino adombrato,
mettendo già un po' le mani avanti, quello che potrebbe essere
l'atteggiamento di alcuni di noi dicendo che magari qualcuno
avrebbe potuto anche appoggiare la tesi opposta alla sua perché ha
un interesse elettorale o comunque di consenso. Questa tesi è
smentita proprio dal fatto che la stessa collega Minelli, che è
pure sulla stessa linea della collega Pulz, ci ha detto che poi
alla fine chi va a cacciare questo tipo di animali è ormai una
persona di una certa età e si tratta di circa una cinquantina di
persone, quindi sicuramente se qualcuno deve pensare o preoccuparsi
del consenso, semmai sarebbe molto più semplice e demagogico fare
il contrario e quindi appoggiare la teoria opposta. Allora, proprio
perché a me piace spesso andare controcorrente, dico esattamente il
contrario e cioè che se vogliamo affrontare discorsi come questi -
poi arriverò più ai temi più tecnici che sono stati già affrontati
dai colleghi Bianchi e Manfrin -, dobbiamo chiarirci su un fatto,
cioè apprezzo il collega Cognetta, il quale dice: "per me caccia
basta, non sto più a guardare quanti, come e perché, non mi
interessa, per me non ci deve essere la caccia ", benissimo, questo
è un atteggiamento correttissimo, ma io non ho questa stessa
opinione, perché mi piace sempre battermi quando posso ed esprimere
le mie opinioni contro in generale l'ipocrisia, cioè se diciamo che
non dobbiamo più cacciare, non dobbiamo neanche più macellare gli
animali, non dobbiamo più andare nei supermercati e passeggiare nei
reparti dove ci sono cadaveri ovunque, perché i pezzi di carne che
siano di bovino, che di altri animali: di coniglio, di pollo o di
pesce, sono comunque cadaveri. Quindi o prendiamo questa decisione
e diventiamo tutti vegetariani oppure dobbiamo cercare di tollerare
anche chi magari ha una passione un po' diversa dalla nostra, a me
non piace il pugilato, per esempio, ma non è che faccio le
battaglie per sospendere il pugilato o quelli che si danno delle
gran mazzate dappertutto su un ring, che a volte sembra più una
gabbia per animali che un luogo dove si esercita uno sport, quindi
questo è nella natura delle cose.
Per quanto riguarda poi il discorso più generale, secondo me,
forse un animale, se proprio dovesse scegliere di morire per cause
non naturali, preferirebbe essere sparato che morire dissanguato e
sgozzato da qualcuno che noi invece attualmente tolleriamo che
faccia questo anche qui da noi, e questo io lo ritengo veramente
inaccettabile. Questo quindi è il discorso di evitare le ipocrisie,
cerchiamo di essere corretti, entriamo quindi nel tema un pochino
più tecnico. Io sono figlio di cacciatore, non sono cacciatore, non
ho mai ammazzato nessun animale, forse qualche mosca ma
accidentalmente - con grande rammarico peraltro di mio padre che
ormai non c'è più, ma ricordo che si lamentava di questo fatto,
l'ho accompagnato anche a volte a caccia ma non ho mai apprezzato
l'attività venatoria -, però rispetto chi invece ha questa
passione. Allora so bene quindi, per esperienza diretta tutto
sommato, che i cacciatori sono i primi amanti della natura, del
territorio, perché un cacciatore che estingue gli animali che va a
cacciare è come colui che si taglia il ramo su cui sta seduto
perché è evidente che sarebbe piuttosto controproducente e
ampiamente stupido. In genere quindi il cacciatore è un amante, un
tutore dell'ambiente.
Per quanto riguarda il discorso specifico proprio della lepre
variabile e della pernice bianca, a quanto pare, a parte i prelievi
che sono veramente molto limitati come ha detto anche il collega
Manfrin con i numeri, sono animali che nel nostro territorio
probabilmente, proprio grazie a quest'attività di tutela che è
stata fatta, di monitoraggio, di censimenti continui, non sono in
via di estinzione. Il prelievo quindi è sempre commisurato - o
l'abbattimento se la collega Pulz preferisce i termini meno
demagogici e meno ipocriti - ai censimenti, che, collega Vesan, non
si fanno in inverno naturalmente, si fanno in primavera, come ha
detto anche il collega Bianchi, perché ci sono le nidiate, si fanno
in estate perché è vicino al momento in cui aprirà la caccia, per
sapere quanti animali ci sono di perché su è quella base che poi si
stabilirà il tetto degli abbattimenti, quindi è normale che sia
così. Io quindi credo che dobbiamo veramente uscire dalle solite
ipocrisie, il nostro territorio è ben monitorato, i nostri
cacciatori sono persone responsabili che fanno e partecipano a
tutti questi monitoraggi e a questi censimenti perché è il loro
stesso interesse, sono persone che hanno una passione che possiamo
anche non condividere ma che dobbiamo rispettare.
Un'ultima annotazione su un'imprecisione della collega Minelli,
le giornate massime a settimana non sono cinque ma sono tre per
l'esattezza, non si può andare più di tre volte e non cinque. Poi
possono andare quante volte vogliono perché io mi ricordo che molte
volte mio papà tornava a casa con dei funghi nella borsa e non con
delle vittime, quindi era solo passione, vi assicuro.
Presidente -
Altri? Chiudiamo la discussione generale. La
parola per la replica all'assessore Chatrian.
Chatrian (AV) -
Ho ascoltato con grande interesse il
dibattito principalmente per un motivo: buona parte dei colleghi
non solo si sono documentati ma ci sono posizioni e emozioni che si
coltivano nella propria famiglia, nel proprio paese, nella propria
comunità e dall'altra quel vivere, comunque quel conoscere il
nostro territorio, condivido con chi oggi ha detto... ma non per
sottovalutare o mettere troppo in evidenza, sono veramente i
principali conoscitori del nostro territorio e io penso che i
nostri cacciatori, al di là poi di essere una presenza comunque
importante, di creare delle condizioni nel volontariato,
nell'essere presenti sul nostro territorio ambientalmente ci stanno
dando comunque una mano a mantenerlo. Io penso che solo chi ha
partecipato o partecipa con loro alle attività, che non sono solo
quelle di caccia, possono sentire queste emozioni, queste
sensazioni. Dall'altra parte ho incontrato qualche settimana fa un
gruppettino di Legambiente proprio su questo argomento - lo diceva
prima anche la collega - al quale ho detto: "voi venite a propormi
di chiudere la caccia alla pernice bianca e alla lepre variabile",
"sì, perché solo a Bolzano si può ancora..." ma forse non è che il
merito - non è mio il merito - del piano faunistico, il merito del
piano di gestione, il merito comunque di aver controllato una
specie che non è in estinzione, tranne che in altre regioni, ci
porta probabilmente - perché no? - a rivedere o a non rivedere...
ma che alla base ci deve essere un supporto di natura scientifica,
di natura tecnica. Collega Pulz, lei ne fa praticamente dieci volte
al giorno una bandiera che, prima di prendere delle posizioni,
bisogna avere un dato tecnico, un dato scientifico, ma qui la
scienza ci dice di andare in un'altra direzione rispetto a quella
che ci dice lei. Allora io le pongo non questo quesito ma le faccio
una proposta, nel senso che l'Amministrazione regionale da qualche
mese ha incaricato perché vuole rivedere, aggiornare il piano
faunistico, allora perché mettere il carro davanti ai buoi? Perché
dire: "no, stop a tutto per 5 anni e poi vedremo"? Andiamo a vedere
le carte dal punto di vista scientifico, andiamo a vedere cosa
succede in Valle d'Aosta per queste due specie, andiamo a vedere la
questione del cambiamento climatico e chiediamoci il perché queste
due specie in Valle d'Aosta ci sono ancora nonostante il piano di
gestione, il piano faunistico e i cambiamenti climatici... abbiamo
le montagne più alte d'Europa, ci sarà una prima risposta, che non
è la mia risposta: è la risposta delle nostre montagne, della
nostra altitudine, della nostra posizione. Al di là di quello, io
penso che sia importante un bel posizionamento della commissione,
dove forse c'è più tempo, c'è più spazio per entrare nel merito, e
nel dettaglio avere delle forti basi di natura tecnico-scientifica.
Dico questo perché le due specie sono particolarmente adattate ai
climi freddi, riescono a sopravvivere alle difficili condizioni
degli ambienti alpini e artici. Le loro caratteristiche
morfologiche e le loro strategie comportamentali consentono loro di
ripararsi dal freddo e ridurre al minimo il dispendio energetico
soprattutto in inverno. Una caratteristica singolare che accomuna
le due specie è il diformismo stagionale grazie al quale gli
animali, cambiando la muta e il piumaggio ai fini mimetici, si
presentano scuri in estate e bianchi d'inverno. Ho ascoltato
attentamente anche degli interventi di natura scientifica, tecnica,
io non sono un tecnico ma dobbiamo avere dei tecnici che ci aiutino
o a legiferare, o a posizionarci, o a modificare il piano
faunistico. Secondo i principali organismi europei di protezione
della natura, si tratta di specie vulnerabili con uno stato di
conservazione sfavorevole soprattutto per quanto riguarda la
pernice bianca. Fra i fattori responsabili di questa situazione
rientrano a pieno titolo i cambiamenti climatici, come vi dicevo
poc'anzi, che influiscono con particolare intensità sugli ambienti
montani. Queste specie sono particolarmente sensibili al ritardato
innevamento, che causa problemi di mimetismo, e all'innalzamento
della temperatura al di sopra del
range
ideale per le
specie.
Gli studi e le ricerche effettuate sull'arco alpino hanno
evidenziato che accanto ai cambiamenti climatici un forte impatto
sulla conservazione di queste specie è dato dalle attività
antropiche, con particolare riferimento alle varie attività, detto
da diversi di voi. Un altro impatto è costituito ovviamente dal
prelievo venatorio se non con un percorso tecnico, scientifico e di
controllo, che è alla base di qualsiasi mantenimento della specie,
perché stiamo parlando di mantenimento della specie. I censimenti
effettuati ogni anno per la pernice bianca e la stima della
consistenza desunta da indici di presenza per la lepre variabile
fanno ritenere che la situazione delle due specie in Valle d'Aosta
sia meno preoccupante rispetto ad altri contesti alpini. Questi
sono i dati, non sono chiacchiere, sono dati di natura scientifica.
Non dimentichiamo che il 60 percento del territorio valdostano -
ecco perché è una delle prime risposte - è posto al di sopra dei 2
mila metri di altitudine e, purtroppo, non è facile monitorare e
studiare queste due specie a causa dei difficili ambienti che
frequentano e delle loro abitudini di vita. Molti dei dati che
servono per il monitoraggio e lo studio della pernice bianca e
della lepre variabile sono ottenuti grazie ai censimenti estivi
effettuati con i cacciatori e i loro cani e dagli animali abbattuti
in periodo venatorio. È per questo motivo che, anche in relazione
alla discreta situazione delle popolazioni regionali, sinora si è
deciso di continuare a effettuare un prelievo molto limitato,
estremamente cautelativo rispetto ai dati di presenza delle
popolazioni, quindi asticella bassa, limite basso e i dati stanno
dando ragione alle due specie in questione.
Quest'anno la proposta del tetto di prelievo della pernice
bianca fissato in 8 capi è stato sottoposto al parere dell'ISPRA
perché, utilizzo ridendo
des deux l'une
: ogni tanto vi
interessa avere il parere dell'ISPRA e ogni tanto no. Il
posizionamento del parere dell'ISPRA c'è, è chiaro, tecnicamente è
stato valutato... e si è espresso - non so se ne siete a conoscenza
- favorevolmente in quanto ha ritenuto il piano di prelievo
valdostano sostenibile dalle caratteristiche demografiche delle
popolazioni; al fine di non superare il tetto di prelievo, la
caccia alla pernice bianca quest'anno è stata chiusa il 10 ottobre
2019 al raggiungimento dei 7 capi. Per quanto attiene invece alla
lepre variabile, il tetto di prelievo è stabilito dal calendario
venatorio ed è pari alla media degli abbattimenti degli ultimi
cinque anni. Per la corrente stagione venatoria esso è stato
determinato in 15 animali, si tratta di numeri sicuramente molto
più bassi della mortalità annua della specie. L'impatto
dell'attività venatoria su questa specie in Valle d'Aosta risulta
basso, anche in relazione al numero di cacciatori che praticano
questo tipo di caccia. Diciamo due numeri così almeno i colleghi
tutti hanno contezza: in tutta la regione ci sono circa 60
cacciatori alla pernice bianca e agli altri galliformi alpini e 99
cacciatori alla lepre, questi sono i numeri ad oggi aggiornati.
Lo dicevo in premessa: abbiamo deciso di aggiornare il piano
regionale faunistico, vorremmo particolare attenzione a tutte le
specie, io penso che ci sia modo, tempo e spazio sia per
confrontarci in commissione, sia eventualmente per apportare delle
modifiche, delle soluzioni, delle indicazioni e delle integrazioni,
tenendo però ben precisa una cosa che penso sia la cosa più
importante: quella di garantire non solo la nostra biodiversità ma
garantire comunque, per il tramite di un buon piano aggiornato e
integrato, il sistema Valle d'Aosta dal punto di vista faunistico.
Io penso che sia quella la sfida e l'equilibrio più interessante e
anche più bello e non invece un approccio di natura ogni tanto
ideologica, ogni tanto talebana, ogni tanto da piantare la
bandierina... quindi utilizziamoli sempre i tecnici e poi il
legislatore che abbia tutte le informazioni utili per potersi
posizionare, decidere per poi deliberare. Dopo questo dibattito vi
chiederei di ritirare la vostra mozione...
(interruzione di un consigliere, fuori microfono)
... perché, mettendo il carro davanti ai buoi... come dire? da
una parte il legislatore ha incaricato dei tecnici per rivedere il
piano... i dati ci stanno dicendo certe cose? Affrontiamoli nelle
sedi opportune e poi ognuno sarà giustamente libero di potersi
posizionare ma a fronte di strumenti di natura tecnica scientifica.
È solo un invito; se così non fosse, per quanto riguarda la
maggioranza, noi ci asterremo sulla vostra proposta.
Presidente -
La parola alla collega Pulz per la
replica.
Pulz (ADU VDA) -
Ringraziamo tutti gli intervenuti, in
particolare la collega Minelli, che finalmente riconosco per come
l'avevo conosciuta in impegno civico, mi fa molto piacere, e il
collega Nogara, che probabilmente mi dà meno anni di quelli che ho,
quindi lo ringrazio, perché io sono cresciuta a pane e marmotta
quando la caccia alla marmotta, purtroppo, non era ancora vietata,
perché devo ammettere che c'è un'etica anche tra i cacciatori e le
leggi spiegano chiaramente che cosa possono fare e che cosa è
bracconaggio e il bracconaggio è reato, bisogna proprio dirlo
forte.
Noi che poi siamo cresciuti dopo tutte queste marmotte come
ambientalisti, ci sentiamo di ribadire che da anni le associazioni
chiedono studi scientifici proprio su queste due specie e anche una
moratoria, perché è inutile e anche poco galante studiare queste
specie e allo stesso tempo sparare loro in fronte "perché è una
bella tradizione", come diceva il collega Bianchi, ma quale
tradizione, scusate, quella del bacino di voti? Noi vogliamo
comunque difendere il nostro approccio perché il nostro approccio è
scientifico perché prima si monitora un fenomeno, poi lo si valuta
e quindi si capisce se proseguire quella caccia oppure no e in
questo lasso di tempo la caccia va sospesa. Voi invece volete
continuare - chi di voi l'ha detto, non tutti per fortuna -a
cacciare specie che sulle Alpi sono in grande crisi, noi non stiamo
in Scandinavia. Poi mi chiedo anche cosa diremo ai ragazzi del
Fridays For future?
Diremo che, visto che ci sono i
cambiamenti climatici, come loro ci ricordano, noi diamo la dolce
morte a questi animali, come diceva il collega prima.
Assessore, poi mi permetto anche di dire che mi pareva dai
giornali - forse ho letto male - che lei avesse preso una posizione
chiara in merito sui
media
e la coerenza, come ben sa, a noi
sembra un grande valore e siamo sicuri che lo sia anche per lei.
Non ritiriamo quindi la mozione con l'accordo del collega Vesan,
non so se poi il collega vuole aggiungere qualcosa, comunque
chiediamo di metterla ai voti.
Presidente -
In replica la parola al collega Vesan.
Vesan (M5S) -
Non vorrei metterla dal punto di vista
della passione e dello schieramento fra due versioni contrapposte
fra cacciatori e anticaccia perché mi sembrano posizioni
estremistiche e che non portano in nessuna buona direzione, però
conosco abbastanza bene queste due specie, non abbastanza da
ergermi specialista o da tecnico, ma ho guardato qualche numero sui
dati valdostani sulla caccia a queste specie, perché purtroppo il
piano non è aggiornato ma riporta dati e statistiche. Negli anni
Settanta non esisteva un tetto per gli abbattimenti, di lepre
variabile se ne abbattevano in Valle d'Aosta anche oltre 400
all'anno, nel 1973 470 capi. Sempre negli anni Settanta, gli
abbattimenti di pernice bianca erano consistenti, avevano una
fortissima variazione stagionale anche allora, ma, per esempio, nel
1979 - non stiamo parlando di un'era geologica fa, stiamo parlando
di un periodo in cui non c'erano i tetti per gli abbattimenti -
venivano abbattuti oltre 400 capi di pernice bianca sul territorio
della Valle d'Aosta. Che cos'è successo negli anni a venire in cui
comunque non esisteva un tetto per l'abbattimento di queste specie?
Ad esempio, nel 1993, a 20 anni di distanza, la lepre variabile si
era ridotta a circa 100 capi abbattuti, sempre senza tetto, quelli
che vengono presi, i cacciatori erano liberi di andare, di prendere
allora tutte quelle che riuscivano, c'era un numero di capi a
cacciatore ma comunque non c'era un tetto per la specie. Dal 1990
in poi, cioè solo 11 anni dopo i 400 capi, i prelievi di pernice
bianca erano inferiori ai 120 capi e da allora sono sempre
calati.
Adesso vorrei parlare del fatto che dobbiamo fidarci dei
tecnici, "abbiamo i tecnici e solo loro decidono", io negli anni
Novanta ero membro della Consulta faunistica regionale come
rappresentante di associazioni ambientaliste e il tetto dei capi,
sia sulla pernice bianca che sulla lepre variabile, è stato
inserito in quegli anni su nostra proposta e dei cacciatori, perché
sì, è vero, abbiamo dovuto insistere un po' come associazioni
ambientaliste, ma siamo riusciti a trovare, per fortuna, terreno
fertile soprattutto nei cacciatori, più che nei tecnici e nei
rappresentanti della Regione, per introdurre finalmente questo
tetto, che è stato messo subito in maniera quasi ridicola, perché è
stato messo naturalmente un tetto più alto degli animali che si
riuscivano a prendere, che però man mano, una volta fatto il
precedente, siamo riusciti a ridimensionare. Per intenderci, stiamo
parlando di abbattimenti che con l'introduzione dei tetti sono
scesi per la pernice bianca nel 1999 a un numero sempre inferiore
ai 40 esemplari all'anno. Per quello che riguarda la lepre
variabile, il tetto che subito era stato messo, se non ricordo
male, a 80 capi, è sceso rapidamente, perché anche i cacciatori e i
tecnici finalmente si sono accorti che bisognava intervenire, e il
tetto è sceso sotto i 55. Stiamo parlando di numeri ancora
relativamente alti e stiamo parlando di dati relativi alla fine
degli anni Novanta. A cosa siamo arrivati oggi? Siamo arrivati a un
abbattimento di capi in numero di sei per la lepre variabile
nell'intera stagione, con un tetto di quindici non raggiunto
peraltro e sette per quello che riguarda la pernice bianca.
Qualcuno che non voleva ergersi a specialista ha detto: "è stata
chiusa perché si è raggiunto il numero dei capi". No, il numero dei
capi è stato raggiunto solo in alcune circoscrizioni venatorie, il
numero dei capi in valore assoluto naturalmente non è stato
raggiunto e la caccia non è stata chiusa fino al termine della
stagione. Si poteva ancora prendere l'ultima pernice bianca, è
andata bene a quella pernice bianca perché non è stata presa.
Quello però che chiediamo noi con questa nostra mozione non è
che non si deve più andare a caccia, se qualcuno l'ha intesa in
questa direzione, l'ha intesa sicuramente in modo sbagliato, il
collega Cognetta ha evidenziato effettivamente che la nostra
mozione non era sufficientemente contraria alla caccia. Questa
mozione è finalizzata a dire che abbattere 13 animali su un
territorio di 3200 chilometri quadrati per garantire il
divertimento di 150 cacciatori, la soddisfazione che traggono
questi Signori magari un po' anziani e che lo fanno
fondamentalmente per tradizione è compensata dal danno che facciamo
a questi animali? Danno che in realtà non abbiamo perché tutti
hanno parlato di censimenti dettagliati e approfonditi... ma sono
due specie in cui tutti i lavori scientifici sui censimenti
evidenziano il fatto che questi ultimi hanno dei margini di errore
molto consistenti. Quello che chiediamo quindi è una moratoria e la
realizzazione dello studio all'interno di questa moratoria che ci
permette non solo di valutare la consistenza della specie ma solo
sospendendo la caccia ci permette di valutare qual è l'incidenza
della caccia su questa specie, solo non cacciandoli possiamo capire
se il fatto di cacciarli o non cacciarli permette una crescita
della specie o no. Se 150 cacciatori continuano a frequentare le
nostre praterie alpine oltre i 2500 metri cercando di prendere
questi animali, forse il dato scientifico sulle capacità di ripresa
di queste specie sul nostro territorio non sarà così attendibile.
Se anche questa sembra una posizione... come ha detto l'Assessore?
Ideologica? Di pancia? Ecco, talebana, anti scientifica, mettiamola
come vogliamo... i numeri li abbiamo detti, non sono numeri
inventati da noi, sono numeri presenti sul piano faunistico della
Regione, che confidiamo sia aggiornato in modo più approfondito di
modo che ci permetta di avere dei dati più significativi ma i tetti
abbiamo continuato a calarli perché la consistenza è continuata a
calare. Vogliamo provare a vedere se la consistenza riusciamo a
farla aumentare con una moratoria, nessuno ha detto di vietare la
caccia, nessuno ha detto che diventano come la marmotta e nessuno
potrà mai più cacciarli. Proviamo a vedere se riusciamo a
ripopolare le nostre Alpi di questi due animali che sono preziosi.
Io amo dilettarmi in alpinismo e camminare in montagna e le
pochissime volte che li ho incontrati è stata per me un'emozione
bellissima.
Presidente -
Altri? Ha chiesto la parola il collega
Nogara per dichiarazione di voto.
Nogara (AV) -
Voglio solo fare una precisazione su quello
che ha appena detto il collega Vesan, ci ha sempre parlato di dati
sugli abbattimenti, lei ha fatto tutto un
excursus
degli
anni sugli abbattimenti. Adesso gli abbattimenti vengono fatti per
una media degli ultimi cinque anni, perciò potrebbe aumentare il
numero di pernici bianche all'infinito ma se continuiamo a
mantenere questo... il numero degli abbattimenti rimarrà sempre lo
stesso. Non è attendibile perciò quello che ha detto, era
attendibile forse negli anni passati quando non c'era il tetto,
allora si diceva: "tutto quello che si abbatte si porta a casa", ma
da quando c'è la regolazione che si dice la media degli ultimi
cinque anni, e ormai gli ultimi cinque anni sono passati, noi tutti
gli anni avremo una media che sarà intorno ai cinque, otto, sei,
sette, a prescindere dal fatto che aumentino o diminuiscano le
pernici bianche. Questo è l'esempio che le volevo fare, perciò se
una volta il calcolo, come dice lei, poteva darle un'indicazione
perché diceva: "io l'anno scorso ne ho ammazzati cento, quest'anno
ottanta, quest'anno sessanta"... diminuiscono, c'erano meno
possibilità, adesso no, adesso possono aumentare, ma comunque quel
numero di abbattimento è sempre lo stesso, perché, mantenendo gli
ultimi cinque anni, sarà sempre quel numero che va dai sei ai
cinque, agli otto esemplari.
Io però volevo ribadire una cosa - adesso non so chi l'ha detto
-, come ha detto anche lei, non è che qua si è pro o contro la
caccia: qui si tratta di avere dei dati per capire effettivamente
qual è la popolazione di questi due animali qui in Valle d'Aosta,
perché quanto è stato detto prima... e io l'ho vissuto perché ho
vissuto proprio il passaggio quando si è fermata la caccia alla
marmotta, effettivamente per i primi 3-4 anni c'è stato di nuovo un
incremento della marmotta ovunque, nei 10 anni successivi c'è stata
una drastica diminuzione della marmotta e adesso abbiamo dei numeri
come quando la marmotta si cacciava. Probabilmente era
un'autoregolazione che hanno anche gli animali, lo dico da neofita,
credo sia così, perché adesso non è che ci sia un'invasione
terrificante di marmotte su tutto il territorio della nostra
regione, ce n'è come ce n'era una volta. Allora io dico è giusto,
dobbiamo studiare e non do quella grandissima importanza agli
specialisti, do anche una grande importanza a chi ha sempre
lavorato sul territorio e all'esperienza sia di cacciatori, sia di
forestali, di tutti quelli che hanno lavorato sul territorio con i
tecnici, io penso che alla fine si arrivi a un qualcosa di
veramente valido, e questo si può benissimo incominciare a fare ed
è auspicabile che si faccia.
Presidente -
Altri per dichiarazione di voto? La parola
al collega Peinetti.
Peinetti (UV) -
Grazie per l'interessante dibattito che
ancora una volta dimostra che se ci si confronta in maniera più o
meno civile, vengono fuori dei concetti interessanti. Io credo,
collega Pulz, che il dato più interessante che emerge da questa
discussione sia che l'essere a favore o contro una categoria può
voler dire cercare di prendere i voti di quella categoria, se ho
capito bene il ragionamento. Ora, qui stanno succedendo dei
problemi perché il collega Manfrin è d'accordo con Bianchi, io sono
d'accordo con Sammaritani, per cui non vorrei che fosse tutta una
roba difficile da capire, quindi io credo che se uno vuole fare una
captatio benevolentiae
, sceglie la parte che teoricamente
dovrebbe essere più numerosa. Io penso che in questo caso bisogna
essere ragionevoli, allora io sono assolutamente favorevole al
fatto che si faccia un approfondimento su questi temi in
commissione e si invitino gli esperti a dirci come sta veramente la
situazione. Noi siamo probabilmente un po' abituati ad avere un
atteggiamento un po' caricaturale nei confronti del cacciatore, che
è una figura che sicuramente è cambiata nel corso degli anni,
guardo l'amico Bianchi, che è un rappresentante di questa
categoria, e oggi è una categoria che fa da monitoraggio anche del
territorio ed è una delle categorie che è più interessata di tutti
a mantenere il territorio in una certa condizione. Ora, io non sono
un cacciatore e non lo sono mai stato, credo che però, rispetto
alle diverse possibilità di esprimere la propria indole, debba
essere mantenuta all'interno delle regole e qui le regole credo che
siano molto chiare. Fissare delle regole è un dato fondamentale e
credo che i cacciatori abbiano in questo senso tutto l'interesse a
farlo.
L'ultima battuta è su quello che ha detto il collega Cognetta
che normalmente fa degli interventi che ogni tanto apprezzo devo
dire, questa volta ne ho apprezzato solo un pezzo perché, per il
pezzo in cui si dice che spara alle persone che hanno la cravatta e
a due gambe, forse le è scappata un po' la mano... credo sia stata
una battuta un po' infelice perché uno può anche pensare
diversamente dall'altro, però si possono usare altri metodi che non
quelli della caccia.
Presidente -
Per dichiarazione di voto, la parola al
collega Cognetta.
Cognetta (MOUV') -
Rifugiamo gli estremismi, non mi
appartengono, sono contrario alla caccia e in sei anni non ho fatto
un'iniziativa contro la caccia, perché, se fossi un estremista,
dovrei stare qui a massacrare su questo argomento finché basta e
invece non l'ho mai fatto. Sono intervenuto due volte, questa è la
seconda, in cui è arrivato l'argomento caccia qui, altrimenti non
se ne parla. È una mia opinione personale, lo sottolineo, forse,
collega Peinetti, non le è piaciuto il fatto del riferimento ai
politici perché io intendevo proprio i politici, però anche su
questo devo dire che forse la battuta è infelice, forse non le è
piaciuta, forse è quello che è, ma ho interpretato il sentimento di
tantissime persone fuori di qua e forse anche di qualcuno di quello
che sta qua, perché a un certo punto, quando giustamente avete
fatto notare che girare con il carrello in mezzo ai cadaveri è una
cosa brutta, che poi alla fine uno dovrebbe essere coerente e tutte
queste cose meravigliose... ma questo che c'entra con il fatto che
uno dice: "io sono contrario alla caccia"? Ma è estremista dire:
"io sono contrario alla caccia"? Ma perché è estremista dire: "io
sono favorevole alla caccia"? No, allora io sono contrario. È
un'opinione.
Detto questo, io mangio la carne, l'ho dichiarato ieri, ho anche
votato ieri, l'ho spiegato anche nel primo intervento, il pesce mi
piace, lo mangio anche più volentieri della carne; qual è il
problema? Dico solo... si caccia il camoscio? Quando voglio
mangiare, c'è nel supermercato la carne, la compro... il problema
sono i politici direi, perché poi alla fine bisogna combattere
anche le battaglie che si vincono e portare qui una legge che dice:
"abroghiamo la caccia" non avrebbe nessun senso. Allora una persona
che ha un minimo di... dice... io esprimo la mia opinione e non
serve neanche mettere bandiere perché, volessi mettere bandiere,
farei altri tipi di azioni fuori di qui, invece non voglio mettere
nessuna bandiera, ho espresso la mia opinione, ho spiegato perché
voto così e tutto qua. Se poi volete definire come estremismo
questo o il fatto che ogni tanto penso che qualche politico
dovrebbe essere passato per le armi, questa è un'opinione
personale, però è estremismo anche questo? Non lo so, parliamone,
vogliamo vedere di cosa parlano fuori quando si rapportano ai
politici? Volete leggere un po' di
Facebook
? Perché quando
certi discorsi che facciamo qui sulle reazioni, su quello che viene
scritto e detto su ognuno di noi, e non solo qui, anche a livello
nazionale, nelle altre Regioni e così via, ma di cosa stiamo
parlando? Ci dobbiamo nascondere dietro al dito come al solito?
Allora molto semplicemente ho espresso un'opinione, ho fatto una
battuta, non le è piaciuta, la prossima volta ne farò una più
carina, cercherò di venire più incontro ai suoi gusti, oppure non
la farò e dirò semplicemente che sono contrario alla caccia.
Presidente -
Per dichiarazione di voto, la parola al
collega Lucianaz.
Lucianaz (LEGA VDA) -
Outing
lo faccio anch'io, io
sono contrario alla presenza del lupo in Valle d'Aosta e così è
detto chiaramente. Detto questo, però bisogna pur convivere in
questa società, abbiamo spiriti diversi, istinti diversi e quindi
vediamo di combinarla in modo politico. A me non è piaciuta la
discriminazione razziale che si fa su questi animali, si può ancora
dire discriminazione razziale? Sì, i buonisti lo permettono ancora,
perché se bracconaggio è reato, anche clandestinità è reato, quindi
stiamo attenti alle parole che usiamo... Io sono sensibile alle 300
cornacchie grigie che si permettono di abbattere tutti gli anni,
sono sensibile alla gazza di cui è permesso l'abbattimento, sono
sensibile agli agnelli e ai caprioli, eppure dobbiamo trovare delle
soluzioni normative.
Detto questo, io dichiaro che la Lega Valle d'Aosta non sosterrà
questa richiesta di sospensione sensibili appunto come siamo a
monitorare con attenzione tutte le specie presenti e qui voglio
dire che sul lupo abbiamo visto che in commissione siamo molto
indietro sul monitoraggio perché vanno bene i transetti, vanno bene
le orme sulla neve, vanno bene gli escrementi, però io credo che si
dovrebbe fare molto di più anche su quella specie, che
effettivamente crea tante problematiche al mondo dell'allevamento e
non solo. Anche la gazza crea dei problemi alle mele? Certo,
recintiamo tutti i meleti, mettiamo reti dappertutto, copriamo
tutte le vigne così le gazze possono volare tranquillamente. Non so
se è la soluzione migliore chiudere tutto e recintare tutto, in
ogni caso anch'io dico che ci sia molta ipocrisia su questo
argomento, ognuno la vede a modo suo, rispetto l'opinione di
Cognetta, anch'io non sono cacciatore, non mi piace la caccia, però
abbiamo tutto quanto il rispetto per questa categoria di persone
che ha un grosso amore per la natura, e comunque preferisco
l'animale abbattuto con una pallottola che vederlo soffrire una
notte intera con la pancia sventrata prima che arrivi qualcuno a
seccarlo.
Presidente -
Altri? Per dichiarazione di voto, la parola
al collega Vesan.
Vesan (M5S) -
Da parte nostra, come ha già detto la
collega Pulz, non intendiamo ritirare la mozione e quindi voteremo
a favore della stessa. Colgo l'occasione per una piccola
precisazione rispetto alla dichiarazione del collega Nogara, è vero
che con la presenza dei tetti il numero di abbattimenti rischia di
essere non significativo da un punto di vista della quantificazione
di una specie, ma questo è vero solo nel momento in cui il tetto
viene raggiunto, se io ho ancora tanti animali disponibili sul
territorio, non li caccio, non so quanti ce ne sono altri che sono
sopravvissuti alla campagna venatoria. Nel momento in cui sulla
lepre variabile noi non superiamo il tetto ma arriviamo addirittura
ad abbattere solo il 40 percento dei capi consentiti, cioè con la
caccia sul territorio che ci permette di cacciarne 15 riusciamo
sull'intero territorio a prenderne solamente 6, questo dato di
abbattimenti è invece significativo relativamente alla consistenza
della specie.
Per quello che riguarda invece le dichiarazioni dei colleghi
leghisti sull'abbattimento di specie considerate dannose per
l'agricoltura, anche lì io vorrei farmi confortare da un dato
scientifico e non da un dato di pancia, non è la simpatia nei
confronti della specie che decide se questa deve o non deve essere
cacciata. Nella fattispecie poi qualcuno ha usato il termine
"discriminazione razziale", nessuno parla di razze, stiamo parlando
di specie, non stiamo facendo una discriminazione legata alla
razza, forse nel caso del lupo sì, perché in realtà cani e lupi si
differenziano pur essendo tutti e due della stessa specie, però la
cornacchia e la ghiandaia sono le due specie citate da Manfrin, che
con lo spirito del vero vegano ha sostenuto strenuamente che si
trattava di una strage degli innocenti... sono due specie la cui
diffusione, non solo nell'arco alpino ma sull'intero territorio
nazionale, è in crescita ormai da anni e se si frequentano anche
solo un poco le campagne della Valle d'Aosta, è facile incontrarle
ma più volte durante la stessa giornata e in numero di esemplari
piuttosto consistente. Forse quindi nel decidere su quali
specifiche specie vale la pena di mettere l'attenzione, forse
dovremmo attenerci anche alla loro reale consistenza, che di queste
due specie è in calo. Dati certi da parte dei censimenti non li
abbiamo, anche il fatto di stabilire un tetto in funzione degli
abbattimenti degli ultimi cinque anni porta a un asintoto, cioè a
un calo di numeri, che si conclude con l'estinzione della specie
inevitabilmente perché noi non raggiungeremmo quel tetto, terremmo
un tetto più basso, nel frattempo abbiamo sempre meno animali e
arriveremo al punto per cui i capi sul territorio non consentiranno
più nessun tipo di prelievo ma non perché saranno troppo pochi ma
perché non ci saranno più. In tutto il settore della Media Valle -
la Media Valle comprende la Valpelline, la Coumba Freida, quindi
anche territori montani dove questa specie era ed è presente - di
pernici bianche non n'è stata presa neppure una, in un intero
settore venatorio e nell'intera stazione, e nessuno dei due tetti è
stato raggiunto, quindi non è stata chiusa anticipatamente...
nessuna di queste due specie... in alcuni settori sì ma non sul
totale del territorio.
Ritenendo quindi che siano due specie che abbiano disperatamente
bisogno di tutela e disperatamente bisogno di studi, noi ci
permettiamo di mantenere questa mozione e di invitare tutti a un
voto favorevole. Ho citato espressamente il collega Manfrin e il
collega Nogara affinché potessero rispondermi qualora invece non si
risentissero in questa possibilità.
Presidente -
Per dichiarazione di voto, la parola al
collega Manfrin.
Manfrin (LEGA VDA) -
Grazie collega Vesan ma avevo ancora
la dichiarazione di voto, quindi la ringrazio per avermi tirato in
causa. Io le chiedo soltanto, se vuole citare qualcuno, di
riportare le parole esatte. Io non ho dichiarato né la mia
contrarietà, né il mio favore verso l'abbattimento di 4500
esemplari, gli esemplari che lei ha citato: mi sono limitato a dire
che ho trovato un po' curioso che, mentre per il prelievo di 6
lepri e 7 pernici bianche si fa una mozione per chiedere di fermare
in toto
la caccia, per l'abbattimento di 4500 esemplari di
specie ghiandaia e specie cornacchia grigia e gazza invece non si
dice nulla. È una curiosità, non ho detto né che sono a favore, né
che sono contrario al loro abbattimento. Ho trovato piuttosto
curioso perché si sono sviluppate delle discussioni in quest'Aula e
fuori anche relativamente appunto agli abbattimenti - e penso
proprio alla questione lupo che ha evocato il collega Lucianaz -
che sono state un po' paradossali, cioè ci si è accapigliati per un
lupo, due lupi, una pernice, cinque lepri e poi, a fronte di 4500
prelievi, non si è detto nulla. Io non dico mica che sia giusto o
sbagliato, dico che mi è sembrato un po' curioso, tutto qui. Avrei
pensato che effettivamente chi non vuole assolutamente che si
tocchi l'ambiente e chi è assolutamente contro la caccia, al di là
di quanto detto dal collega Cognetta, che rispetto profondamente, e
ho ascoltato con molta attenzione la sua posizione, che credo sia
una posizione che lui ha fatto bene a rivendicare... quello che ho
detto è che ho trovato curiosa questa stridenza di posizioni:
mentre da una parte si conduce una battaglia per quattro o cinque
esemplari - quando si è dimostrato, come dicevo prima, che
all'apertura della stagione le prede che dovevano essere catturate
in due mesi sono state catturate in tre giorni, il che significa
che c'è un'abbondanza di esemplari -, dall'altra parte non si dice
nulla. Io quindi ho sottolineato questa curiosità. Se lei è a
favore o contro la cattura e l'abbattimento delle ghiandaie, delle
gazze, dei corvi e di quant'altro, lo dica lei. Io mi sono limitato
a riportare a quest'Aula questo dato che pareva essere stato
sottaciuto.
Presidente -
Altri? Per dichiarazione di voto, la parola
all'assessore Testolin.
Testolin (UV) -
Per esprimere anch'io una valutazione in
coda a questa discussione, che, a mio avviso, è stata estremamente
interessante. La caccia di suo è un tema divisivo da sempre,
tuttavia all'interno dell'Aula in questa discussione sono emerse
delle valutazioni che sono assolutamente di buon senso e dettate da
un percorso che ognuno degli intervenuti ha sviluppato con delle
tematiche supportate anche da dati, da situazioni concrete sul
territorio, da evidenze che esprimono come la categoria dei
cacciatori faccia parte di quella più attenta forse alle dinamiche
che ci sono all'interno dei percorsi ambientali, lo erano stati
magari in maniera negativa nel tempo, i dati del collega Vesan
hanno riportato questa evidenza, tutto si è evoluto, si è evoluta
una sensibilità verso il percorso ambientalista, si sono evoluti i
cacciatori, che, a mio avviso, oggi lo ripeto dimostrano
un'attenzione molto puntuale verso le tematiche della salvaguardia
della biodiversità e lo dimostrano con la loro disponibilità anche
in questo tipo di operazioni di monitoraggio e di censimento, che
sono state più volte evocate all'interno di questo dibattito.
Quello che a me stupisce e mi rammarica un pochettino è che da
questa discussione non sia stato colto da parte dei proponenti la
mozione quello che all'inizio della discussione il collega Nogara
aveva proposto come un'opportunità di andare a fare degli
approfondimenti tecnici all'interno di una commissione per
raccogliere e sintetizzare tutti quelli che sono dei punti di vista
delle nozioni, delle informazioni e dei percorsi che ognuno, per il
suo ruolo all'interno degli attori principali che ruotano attorno
alla caccia, poteva portare. Stupisce anche alla luce della
condivisione del parere ISPRA... che evidentemente porta
all'abbattimento di 400 ghiandaie a salvaguardia degli interessi
più che giustificati di coltivatori, che molte volte vivono su
quelle produzioni che vengono danneggiate e non si tiene invece
conto di pareri ISPRA per l'abbattimento delle poche lepri
variabili o delle pernici bianche di cui si è discusso finora.
Questa, a mio avviso, quindi doveva essere colta come
un'opportunità di confronto che molte volte si evoca all'interno di
quest'Aula e che questa volta si è lasciata sfuggire o in maniera
un po' demagogica, come sovente succede alla collega Pulz, o in
maniera magari più pragmatica com'è stato sottolineato dal collega
Vesan, posizioni che vanno equamente rispettate sicuramente ma che
non lasciano la porta aperta verso su un confronto che è sempre
auspicabile e potrebbe essere assolutamente a beneficio della
nostra Regione nel suo complesso e della tematica specifica in
particolare e potrebbe darci veramente anche la sensazione di come
si è magari lavorato bene in questi anni perché chi ha gestito i
piani faunistici, i prelievi, i piani di gestione, i piani di
controllo ha lavorato magari per una volta al meglio di altre
realtà che sono state citate e che sono sempre indicate come le
migliori in assoluto. Se ci sono ancora i presupposti per poter
procedere in questo percorso, probabilmente è anche merito di chi
ha lavorato molto bene fino adesso e di chi ha collaborato con chi
dirigeva questo tipo di interventi. Probabilmente quindi ci saranno
spazi in futuro per rivedere questo tipo di mozione e proporla in
senso magari più di confronto e quello sarà il momento veramente
per trovare una sintesi a tutto quello che abbiamo detto oggi.
Dalle ore 17:02 assume la presidenza il vicepresidente
Farcoz.
Farcoz (Président) -
Y a-t-il d'autres déclarations de
vote? S'il n'y en a pas d'autres déclarations, je soumets au vote
la motion. La parole à la collègue Pulz. J'invite les collègues à
se réserver.
Pulz (ADU VDA) -
Intervengo velocissimamente soltanto per
chiedere se si può procedere con il voto segreto perché la
questione è delicata.
Presidente -
Collega, le chiedo a nome di chi.
Pulz (ADU VDA) -
Di ADU VDA e dei Cinque Stelle, quattro
più uno cinque.
Presidente -
La ringrazio per i calcoli, quindi
procediamo con la votazione segreta. La votazione è aperta. La
votazione è chiusa.
Presenti: 33
Votanti           
: 22
Favorevoli: 19
Contrari: 3
Astenuti: 11
La mozione è approvata.
