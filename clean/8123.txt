Classificazione
(Nessuna classificazione presente)


Resoconto integrale del dibattito dell'aula
Oggetto del Consiglio n. 2564 del 28 gennaio 1987 - Resoconto
OGGETTO N. 2564/VIII - DIMISSIONI DELL'ASSESSORE REGIONALE AD
INTERIM AL TURISMO, URBANISTICA E BENI CULTURALI - Presa d'atto e
sua sostituzione.
PRESIDENTE:
I signori Consiglieri hanno già a loro mani
la relazione allegata all'oggetto n. 16: l'Assessore Fosson ha
rassegnato le dimissioni dalla carica di Assessore al Turismo,
Urbanistica e Beni Culturali e il Presidente della Giunta mi ha
comunicato in data 16 gennaio tale intendimento, per cui si deve
provvedere alla sostituzione dell'Assessore al Turismo.
Ha chiesto di parlare il Presidente della Giunta, ne ha
facoltà.
ROLLANDIN (U.V.):
Permettez-moi avant tout de remercier
le Conseiller Fosson pour avoir accepté pendant cette période
d'être chargé de deux Assessorats. Nous avons déjà eu l'occasion de
discuter de ce problème; pendant cette période c'était quand même
nécessaire de porter de l'avant une réflexion sur l'ensemble des
propositions, qui nous a mené, après un délai de deux mois et demi,
à une substitution. Aujourd'hui, on prend acte de la démission de
la part de l'Assesseur Fosson en tant que chargé aussi de
l'Assessorat au Tourisme et en même temps on propose, en tant
qu'Assesseur au Tourisme, M. Angelo Lanièce.
J'estime absolument inutile de faire des longues histoires sur
l'exigence de prévoir cette charge; tout le monde connaît qu'on est
arrivé à ces considérations au niveau de personne chargée d'un
Assessorat, non pas à cause d'un changement de programme, mais
uniquement pour les faits que nous connaissons, c'est-à-dire pour
le problème de l'Affaire Casinò. On ne peut que souligner encore
une fois l'exigence que le plus tôt possible il y ait la
possibilité de connaître quelque chose en plus à propos de
l'ensemble de la question Casinò et, comme je l'ai déjà fait dans
d'autres situations, je me souhaite que l'enquête soit rapidement
terminée, afin qu'il y ait la possibilité de faire un débat le plus
sérieux possible sur des questions politiques.
Tout le monde sait très bien que l'Assessorat au Tourisme est un
Assessorat très important, donc il était indispensable qu'il y ait
une personne chargée de porter en avant les différents problèmes.
Pour ces raisons on prévoit que il y
ait cette
substitution.
PRESIDENTE:
Ha chiesto di parlare il Consigliere Mafrica,
ne ha facoltà.
MAFRICA (P.C.I.):
Non siamo d'accordo sul tentativo fatto
dal Presidente della Giunta di far passare in sordina la
sostituzione dell'Assessore Fosson con il Consigliere Lanièce, non
perchè vogliamo fare questioni di tipo personale, ma per ragioni di
tipo politico. È un pochino comodo affermare che le dimissioni del
Consigliere Borbey sono state un fatto incidentale e che oggi si
provvede a nominare un nuovo Assessore perchè per l'Assessore
Fosson sarebbe troppo pesante il carico di due Assessorati. A noi
sembra una interpretazione restrittiva; ci sembra anzi che denoti
una volontà di sfuggire ad un dibattito e ad un confronto politico,
che in questa Regione sono sempre più difficili.
M. le Président, vous avez affirmé que vous espérez qu'on ne
fasse pas de longues histoires sur cette question: on ne fait pas
d'histoires, on fait seulement des questions politiques. A nostro
giudizio c'è il tentativo di controllare lo stesso dibattito, di
impedire che questo si sviluppi, quando esso invece merita di
svilupparsi, di espandersi e di diffondersi. Dovremmo in questi
anni pensare alla Valle d'Aosta del 2° secolo, invece, per come si
fa politica in questa Regione, sembra che l'orizzonte non vada più
in là del giugno del 1988. Questa è l'impressione che
riceviamo.
In questo quadro vediamo avvenire la sostituzione di oggi. Si
era parlato a metà dicembre di un interim che avrebbe dovuto durare
due mesi e mezzo; neanche alla fine di dicembre c'era già la
notizia delle dimissioni del Consigliere Fosson. Si era cercato di
giustificare l'interim con l'attesa che venissero chiarite le
questioni relative alla vicenda Casinò; evidentemente, allora,
quando si era fatta la scelta dell'interim, a questo Consiglio non
si erano dette cose vere. L'interim è stata soltanto una trovata
per consentire alla Democrazia Cristiana di scegliere chi doveva
sostituire il dimissionario Consigliere Borbey. Non si è voluta
prendere in considerazione l'ipotesi sollecitata da questi banchi
di una discussione politica più ampia, di una revisione del quadro
politico; si mantiene perciò un quadro politico che ha subito
numerosi colpi legati in gran parte alla vicenda della Casa da
Gioco, quadro politico di cui però non riusciamo più a capire nè le
ragioni nè gli obiettivi.
Abbiamo sentito e letto che nel corso dell'Assemblea consultiva
dell'Union Valdôtaine sono venute fuori critiche al rapporto fra
Democrazia Cristiana e Union Valdôtaine; critiche rispetto a
questioni che da tempo permangono irrisolte. Non ci sembra che quel
dibattito abbia poi provocato alcun effetto se oggi si viene
tranquillamente, cercando anche di evitare il confronto, a proporre
una sostituzione, invece che a cercare soluzioni diverse.
Vorremmo che ci si dicesse perchè stanno insieme queste forze
(mi riferisco in modo particolare all'Union Valdôtaine, alla
Democrazia Cristiana e agli A.D.P.), quando le ragioni di questa
alleanza diventano sempre più sconosciute e sollevano, all'interno
stesso dei movimenti dei partiti, delle perplessità. Vorremmo
chiedere agli amici A.D.P. quale ruolo pensano di giocare in questa
alleanza e quale futuro immaginano per la Valle d'Aosta.
Dal congresso della Democrazia Cristiana abbiamo sentito parlare
molto di componenti, di chi vinceva, di chi perdeva, di che spazio
si aveva nel Comitato direttivo; non abbiamo sentito molte altre
cose sul futuro della Valle d'Aosta. A nostro giudizio, è in atto
in questi anni un processo di omologazione tra le forze politiche
che compongono la maggioranza; diventa sempre più indistinto il
carattere specifico di ogni forza e sempre più queste forze si
assomigliano nel modo di proporsi alla gente e nel modo di
praticare l'attività politica. Nei programmi e nei discorsi si
fanno questioni di grandi obiettivi; si parla di riequilibrio
economico, si parla di sviluppo endogeno o autopropulsivo (o come
si vuole), si parla di modernizzazione, si parla di qualità della
vita, di partecipazione. Noi invece, vediamo sempre più un quadro
politico, un governo regionale che si appiattisce sul quotidiano,
che dedica tempo ed energie ad una ricerca spregiudicata del
consenso, che accondiscende sempre più a temi caratteristici della
politica-spettacolo.
Appiattimento sul quotidiano. Ogni tanto si parla di scelta del
metodo della programmazione; si richiama dicendo che non è più
quella di una volta, che però il metodo assunto è quello della
programmazione. Ebbene, noi di programmi generali, di programmi
quadro, non ne abbiamo ancora visti; siamo sempre in attesa del
quadro urbanistico regionale. Abbiamo visto che il piano paesistico
che bisognava fare entro il 31 dicembre in base alla legge Galasso
non è stato presentato; abbiamo visto come oggi manchi ancora una
mappa geologica delle zone a rischio; il piano sanitario 1983-85
non è stato rivisto nel corso del 1986 e siamo in ritardo in questa
revisione; il piano dei trasporti viene rimandato da una conferenza
all'altra e quando si presentano nuove aziende non si sa dove
collocarle perchè non si è fatto un programma di aree industriali
attrezzate. Le scadenze vengono sempre non rispettate o affrontate
all'ultimo minuto, con urgenza; non vediamo questa volontà
programmatoria e crediamo che questo sia molto grave, soprattutto
se si ha presente la situazione straordinaria in cui in questi anni
si trova l'Amministrazione regionale, nell'avere a disposizione
risorse ingenti ma non sicure per il futuro.
Se in questi anni non si programma l'utilizzo delle risorse, non
si programma una organizzazione economica e sociale capace di
camminare con le proprie gambe, forse nel XXI secolo, non voglio
parlare del 1992, questa Regione si troverà ad affrontare gravi
problemi economici e sociali, senza più tutte le risorse di cui
dispone oggi, e si potrà dire che in questi anni si è fatta la
politica della cicala.
Ricerca spregiudicata del consenso. Abbiamo l'impressione che
gran parte delle energie di questa Giunta, di questo Governo, siano
dedicate a questo scopo; ci si preoccupa e ci si scontra
all'interno della maggioranza e della Giunta, non tanto su
indirizzi politici, ma su come "pesare" nelle diverse associazioni
e organizzazioni di cui è fatta la ricca (in questo senso) vita
regionale. Si arriva all'assurdo che si lottizza il Comitato di
gestione dell'U.S.L., non si vuole permettere una apertura alle
istanze ambientaliste nel Consiglio di Amministrazione del Parco
del G. Paradiso, non si parla poi di rappresentanze non ben
calcolate nei vari Consigli di Amministrazione dell'Autoporto, del
Traforo del Monte Bianco, del Traforo del Gran S. Bernardo, della
S.A.V., della R.A.V. e così via. A noi sembra che si cerchi di
collocare in posizioni significative persone che possono allargare
il consenso temporaneo della gente, senza preoccuparsi di acquisire
un consenso più stabile per indirizzi politici, per obiettivi di
più grande respiro.
La politica-spettacolo. Credo che questa Giunta, rispetto alle
Giunte precedenti, in questo campo abbia fatto, non sappiamo, se
dei passi in avanti o dei passi indietro. Ricordo che il Presidente
Andrione era molto restio a partecipare a manifestazioni, convegni,
a volte contro la stessa necessità del confronto; qui non si perde
occasione per mettersi in mostra. Poi abbiamo il Presidente della
Giunta che ha il coraggio di lamentarsi della scarsa attenzione che
viene dedicata al suo Movimento dagli organi di informazione.
Abbiamo l'impressione che in questa Regione gli organi di
informazione sicuramente non siano ostili rispetto alla Giunta;
ogni venerdì la Giunta prepara la sua velina sui provvedimenti
presi e regolarmente in tutti gli organi di informazione si dà
notizia di queste spese, che il più delle volte devono ancora
essere decise dal Consiglio ed in cui la Giunta ha una funzione
propositiva e non decisiva. Abbiamo sentito parlare in questi
giorni i servizi radio-televisivi di una legge per il
riaccorpamento fondiario, ma non risulta che ai Consiglieri tale
legge sia arrivata; evidentemente la Giunta regionale e gli organi
di informazione sanno tutto, mentre noi non sappiamo nulla. Abbiamo
l'impressione che la politica stia diventando questo.
Mentre la politica diventa questo, i problemi continuano a
rimanere gli stessi di 4 - 5 anni fa. Per quanto riguarda
l'occupazione, nello scorso Consiglio l'Assessore all'Industria ci
ha detto che i disoccupati sono in media oltre tremila e che tra
cassaintegrati e disoccupati speciali si superano le mille unità.
Sappiamo che sono occupati in lavori precari circa mille e
cinquecento addetti nei cantieri forestali e, probabilmente, con
l'esaurimento degli arretrati del fondo FIO, nascerà qualche
problema per dare lavoro a tutte queste persone. Non vediamo nel
campo dell'occupazione un indirizzo che guardi al futuro; vediamo
le cose rimanere più o meno allo stesso punto. La formazione
professionale dal 1983 prevedeva determinati indirizzi innovativi
ma siamo sempre allo stesso punto: i corsi di formazione non sono
molto cambiati in questi anni; non abbiamo il personale preparato
per immettersi in settori nuovi, che possono avere uno
sviluppo.
Per ciò che riguarda l'innovazione, a cominciare da quelle che
all'interno dell'Amministrazione, per finire con quella più
generale in tutti i servizi, si procede molto a rilento: è più
quello che si promette che quello che poi si attua.
Anche per la cooperazione, al di là di contributi dati con una
certa larghezza, il sostegno effettivo in questo campo non c'è, per
cui i problemi della occupazione in questa Regione sono
strettamente connessi alla possibilità del bilancio regionale.
Continuiamo ad essere molto preoccupati per il futuro di questa
Valle nei prossimi decenni.
Mi spiace ripetere l'elenco dei problemi irrisolti, però queste
cose, almeno una volta ogni tanto, vanno ripetute. Nel campo
dell'agricoltura, oggi l'Assessore Voyat chiedeva l'iscrizione
d'urgenza di una legge che stanzia otto miliardi e mezzo per il
risanamento del bestiame; ci hanno detto in Commissione che lo
scorso anno i capi abbattuti sono stati più di novemila e che
quest'anno, a meno di metà campagna, siamo di nuovo a seimila capi
abbattuti. Il risanamento del bestiame, che è connesso a tutti i
problemi dell'agricoltura, non fa un passo in avanti, fa dei passi
indietro.
Venendo a parlare del turismo, ogni tanto l'ex Assessore Borbey,
in Commissione, perchè qui in Consiglio poi non l'ha più detto,
affermava: "Ogni tanto facciamo qualcosa, però una politica
turistica vera e propria non ce l'abbiamo"; tant'è che non si è
riusciti con una legge sulle A.P.T. neppure a decidere quali
dovevano essere le aziende, si è lasciato tutto com'è per non avere
problemi. Intanto le società di impianti di risalita in questi
ultimi anni cominciano ad essere assistite pesantemente
dall'intervento regionale. Per anni avevano lavorato con i propri
finanziamenti, adesso diventa essenziale per il loro futuro
l'intervento della Regione.
Per l'industria non spendiamo oggi troppe parole perchè la
situazione è drammatica; ci auguriamo che, almeno per ciò che
riguarda la Deltasider, la Cogne, si riesca ad arrivare ad una
conclusione positiva, perchè, se veramente ci fossero altri duemila
e cinquecento licenziati, come è successo nell'arco di pochi mesi
alla Montefibre e alla Ilssa Viola, credo che la situazione
diventerebbe non solo drammatica, ma tragica.
Per i servizi non vediamo nel campo del terziario avanzato nulla
di nuovo che vada avanti; la stessa Finaosta, che doveva essere
riformata dopo un intervento e un ampio dibattito in Consiglio,
continua a rimanere nelle stesse condizioni, tant'è che (ricordo)
alla Nuova Roch sono stati concessi finanziamenti con garanzie
personali che si possono anche accettare, ma che, rispetto alle
cose dette allora, non sono certo il segno di una ritrovata
incisività di quello strumento.
L'elenco è ancora lungo ma almeno alcune cose vanno dette. Il
metanodotto è una struttura importante: il gas è in grado di
arrivare ad Aosta, ma i valdostani non possono ancora utilizzarlo.
La sanità: assistiamo progressivamente ad uno smantellamento della
sanità pubblica a vantaggio della sanità privata; addirittura si è
arrivati a dire che nell'ospedale di Aosta bisogna aspettare due
anni per un intervento di ortopedia e che è necessario rivolgersi
non ad altri istituti pubblici, ma a case private. Oltre alla
ortopedia c'è a questione della fisiatria, della riabilitazione: ci
sono i problemi di persone con disturbi mentali, problemi di
tossicodipendenti; il tutto rimane problematico, soprattutto per
ciò che riguarda gli strumenti di filtro sul territorio.
Un altro tema di grande importanza, che sta emergendo sempre più
prepotentemente, è quello della tutela dell'ambiente. Ho avuto modo
di vedere nelle ultime delibere di Giunta che il Consorzio per il
depuratore di Aosta ha lasciato scadere tutti i tempi previsti
dalla sua concessione e la Giunta è stata costretta ad una proroga
di due anni per poter (speriamo) cominciare a costruire questo
depuratore, che riguarda un'area di sessantamila abitanti. In
questi mesi, in alcune Regioni, si sono trattati problemi di
diserbanti, di concimi chimici; ci si dice che a Donnas, con l'uso
di prodotti chimici per la difesa della vite, gli stessi
viticoltori cominciano ad essere preoccupati perchè, in determinati
periodi, in quella zona l'aria diventa irrespirabile e la gente si
preoccupa della propria salute, non solo della produzione.
Il problema del parco. Alcuni anni fa erano state presentate
proposte di legge per due parchi: il parco del Mont Avic, il parco
del Poignon. Non se n'è più sentito parlare. Nella zona di
Valsavarenche, dal 1985 la gente si rifiuta di andare a votare.
Esistono quindi problemi non risolti, non affrontati da questa
Giunta, che si trascinano da anni. Il Mauriziano: entro pochi
giorni scadranno i 120 giorni concessi dal TAR per risolvere la
vertenza, altrimenti sarà nominato un Commissario; non sappiamo a
che punto siano le cose.
Può essere noioso l'elenco dei problemi non affrontati, ma
crediamo che sia ugualmente opportuno ricordarli, perchè non
vogliamo dire che non si faccia nulla, vogliamo dire che non si è
in grado, perchè appiattiti nella gestione quotidiana del potere,
di affrontare con la dovuta visione generale e con la dovuta
incisività tutta questa serie di problemi. Certo, si fanno molte
opere pubbliche; nonostante gli avanzi di amministrazione e i fondi
dirottati alla Finaosta si spendono quantità enormi di denaro per
acquisti di immobili, per strade, per arginature, per contributi
vari. Non vediamo però i risultati incidenti di tutta questa spesa
sulla situazione economica, sulla capacità della economia
valdostana di sostenersi sulle proprie gambe e vediamo, anzi, degli
effetti negativi di questo modo di spendere, perchè numerosi
episodi ci fanno ritenere che si stia operando su determinate
caratteristiche della popolazione valdostana, distogliendola dai
suoi valori.
Ho imparato, vivendo in questa Regione, che la popolazione
valdostana è una popolazione schietta, parsimoniosa, attaccata al
lavoro, fedele agli impegni presi; mi sembra, invece, che un certo
modo di governare, di utilizzare le risorse stia portando a
fenomeni di sfiducia, di qualunquismo, di opportunismo, di scarso
attaccamento a valori ideali: non credo che questo sia il risultato
che alcune forze politiche si possano porre come obiettivi. Nel
corso di questi mesi abbiamo fatto delle proposte programmatiche e
delle proposte politiche: siamo rimasti inascoltati; oggi c'è la
conclusione di questa parte del discorso. Formalmente, la Giunta
sarà a ranghi completi, però bisogna prendere atto che si conferma
un indirizzo politico chiuso, che non è capace di alcuna
autocritica, che è tutto interessato a calcolare quanti voti
ciascuno riceverà nelle prossime elezioni regionali e che non si
preoccupa molto di cosa sarà di questa Valle fra dieci-quindici
anni. Noi questo indirizzo ci onoriamo di non condividerlo; ci
dispiace di non essere ascoltati e seguiti, però non vogliamo
assumere di queste responsabilità.
Si dà atto che dalle ore 17,52 alle ore 18,00 assume la
Presidenza il Vice Presidente DE GRANDIS.
PRESIDENTE:
Ha chiesto di parlare il Consigliere
Torrione, ne ha facoltà.
TORRIONE (P.S.I.):
All'atto delle dimissioni
dell'Assessore Borbey e del conferimento dell'interim al Turismo
all'Assessore Fosson avevamo presentato un ordine del giorno nel
quale sollecitavamo, in questo periodo interlocutorio, una
riflessione da parte delle forze della maggioranza sullo stato
della autonomia valdostana e, contestualmente, sollecitavamo un
confronto fra tutte le forze politiche presenti in questo consesso.
Pur rimanendo il quadro politico immutato e immutabile, come sembra
essere, sarebbe stato comunque proficuo in questo scorcio di
legislatura avere l'opportunità e la possibilità di scambiarci le
idee, come si suol dire, seppure da posizioni contrapposte, anche
perchè tanti e gravosi sono i problemi che restano da risolvere e
perchè questa maggioranza ha comunque bisogno di una opposizione di
un certo tipo.
Su quell'ordine del giorno c'era stata una posizione di
astensione che speravamo si sarebbe poi risolta in un atto
concreto: così non è stato. L'immobilismo più totale sembra
governare questa maggioranza, anche nel non ricercare la minima
possibilità di confrontarsi con gli altri. Diceva e scriveva anni
fa l'Avv. Severino Caveri, e mi piace citarlo in quest'aula, che la
politica è un fiume in movimento e, aggiungeva con una immagine
molto simpatica, che un uomo che si fosse calato in questo fiume
sarebbe stato bagnato da un'acqua sempre diversa. Questo per
dimostrare quanto le sfaccettature, le sfumature della vita
politica abbiano una influenza sul comportamento delle forze
politiche. Devo dire che qui invece si è incanalato in un budello
di cemento e il fiume si è trasformato in una sorta di canale, per
giunta gelato e cristallizzato, per cui sicuramente non è possibile
smuovere alcunché.
Questo è un atteggiamento che riesce difficile comprendere,
anche perchè gli avvenimenti esterni, che sono calati sulla nostra
Regione, forse meritavano alcune risposte anche da un punto di
vista squisitamente politico. Si è preferito invece sorvolare, si è
preferito sottovalutare, si è preferito confermare nella buona
sostanza e senza il minimo cambiamento una alleanza di governo, che
si protrae da quasi nove anni ininterrottamente, assiata
sull'accordo fra la Democrazia Cristiana e l'Union Valdôtaine, con
gli A.D.P. e il P.R.I. a fare da supporto. I primi indubbiamente e
nettamente sovradimensionati rispetto alla loro consistenza
rappresentativa in questo consesso, i secondi forse in una
posizione di eccessiva subalternità. Mi si dirà che questo quadro
(perchè l'obiezione è facile) ha consentito la stabilità, che il
discorso continua ad andare avanti nonostante forze esterne tentino
l'assalto alla diligenza; per cui, tutto sommato, perchè cambiare?
Questa può essere una risposta.
Però, bisognerebbe ogni tanto chiederci a che prezzo è raggiunta
questa stabilità, perchè non è una stabilità a svendita; il prezzo
lo facciamo pagare alla collettività valdostana, perchè nel bene e
nel male, al di là di un discorso giudiziario, che interessa le
persone che non tocchiamo volutamente, esiste una responsabilità
delle forze politiche sulla vicenda del Casinò.
Esiste una responsabilità di queste forze perchè l'eccessiva
sicurezza nonchè un pizzico di arroganza in più nella gestione del
potere, ha fatto sì (questo è incontestabile perchè gli stessi
inquisiti lo hanno ammesso) che si determinassero nella macchina
burocratica della Regione, nell'espletamento dei cosiddetti atti,
che sono poi l'espressione della volontà dell'Amministrazione, una
serie incontestabile di irregolarità, almeno sotto il profilo
amministrativo. Questi poi hanno portato al coinvolgimento, su cui
si dovrà pronunciare la Magistratura, di numerosi Amministratori
regionali.
Credo che l'eccessiva dimestichezza con il potere abbia
determinato anche queste cose, ed è bene che ce le diciamo a voce
alta; ha portato ad una eccessiva disinvoltura nel governare e
nell'amministrare la nostra Regione in un certo modo, incidendo
profondamente in quello che è l'aspetto psicologico della
collettività valdostana, che, non c'è dubbio, è disorientata, per
non dire sgomenta, di fronte a questa situazione, cui, fra l'altro,
non era abituata. Questo ha determinato un fatto importante sul
quale dobbiamo riflettere tutti e che coinvolge maggioranza e
opposizione, seppure in misura diversa, perchè ha portato come
conseguenza diretta una crisi di credibilità nelle istituzioni
autonomistiche.
Bisogna sentire cosa dice la gente fuori, bisogna cogliere gli
umori della gente, e, se dobbiamo cogliere questi umori, dobbiamo
anche sapere che la collettività in questo momento è in
una
fase di difficile trasformazione, è in una crisi, anch'essa, di
identità, dalla quale deve uscire: noi abbiamo il dovere di farla
uscire, governando questa trasformazione; è quello che noi non
stiamo facendo, sostituendo meccanicamente gli Assessori quando
qualcuno li colpisce, facendo finta che niente sia successo. La
politica dello struzzo, a mio avviso, non conviene più alla nostra
Regione.
Meglio è una Regione che prenda consapevolezza di questa
situazione e tragga le conclusioni di carattere politico, anche
perchè (ha citato prima il Consigliere Mafrica alcune
caratteristiche della nostra gente) fino a poco tempo fa, una
attenta disamina del nostro modo di essere portata ad una certa
forma di orgoglio per quello che eravamo stati per questa nostra
esperienza autonomistica, mentre, adesso, ci siamo trasformati in
una sorta di paese di Bengodi dove tutto è possibile, dove il Dio
consente tutto e il contrario di tutto. È una immagine deleteria,
alimentata da una forma di Governo che privilegia certe cose
rispetto a certe altre. Se così è, il dibattito politico si è
insterilito ed è lo specchio di una situazione di cui dobbiamo
prendere atto e per questo motivo dobbiamo fare più attenzione alla
pubblica opinione, che ha una fiducia sempre più generalizzata nei
confronti dei partiti, dei movimenti e del fare politica in Valle
d'Aosta.
Mi rendo conto che queste mie misere considerazioni non possono
interessare chi è occupato in altre cose, però ogni tanto anche
l'umiltà di ascoltare gli altri può servire. Questa sfiducia è
dovuta ad un altro elemento, sul quale dobbiamo riflettere
ulteriormente, e le riflessioni devono essere duplici, perchè se è
vero che la partecipazione non è più un modo di essere della nostra
collettività, è altrettanto vero che una informazione estremamente
carente porta a far sì che questo distacco fra paese reale e paese
legale si accentui sempre di più.
Abbiamo più volte sollecitato un discorso di approfondimento di
questo argomento, perchè ci rendevamo conto che una informazione
puntuale, precisa, più oculata, sarebbe servita a far crescere la
nostra collettività; sarebbe servita a colmare quel divario che
esiste fra noi e l'esterno: ciò, nonostante le sollecitazioni siano
venute da questa parte politica, come da altre parti politiche, non
è assolutamente avvenuto.
Bisognerà preoccuparsi di questa comunità che è in fase di
trasformazione - e ripeto un concetto che ho già esplicitato in
sede di bilancio - che comincia a non guardare più indietro e
comincia ad avere una grossa consapevolezza non dell'essere ma
dell'avere; questo, alimentato da "mamma Regione", che tutto può e
tutto fa. In effetti, questo argomento ci deve preoccupare, perchè
la gente valdostana fino a pochi anni fa aveva una sua tradizione,
frutto di una cultura, di una lingua; una tradizione di gente
semplice, proprio per il fatto di essere una comunità piccola,
abbarbicata sulle più alte montagne d'Europa. Ora, invece, questa
gente semplice comincia ad avere un altro modo di interpretare la
vita, un altro modo di essere, più attenta non a ciò che è, ma a
ciò che dà.
Queste cose ce le dobbiamo ricordare in quest'aula, anche perchè
se non è possibile un confronto fra le forze politiche in altre
sedi, credo che, almeno in questa, sia bene che, guardandoci negli
occhi e con estrema sincerità, si possa confrontare ciò che noi
pensiamo questa collettività debba essere in futuro, attraverso
accorgimenti di tipo politico che siano i più idonei possibili. Lo
denunciamo molto chiaramente: l'attuale formula politica, al di là
della composizione, è una formula ormai logora, è una formula che,
assiata come dicevo prima sulla Democrazia Cristiana e sull'Union
Valdôtaine, non ha detto, forse per motivi che sarebbe interessante
indagare, quei risultati che le stesse forze politiche si
prefiggevano.
Sembrava, negli anni scorsi, che alla Democrazia Cristiana fosse
riservato il rapporto con Roma e, quindi, la gestione della
cosiddetta "politica estera" e all'Union Valdôtaine la gestione
della "politica interna". Devo chiedere alla Democrazia Cristiana
se così è ancora, perchè alcuni problemi non hanno ancora trovato
una soluzione.
(...INTERRUZIONE...)
Sapevo che la risposta sarebbe stata estremamente riduttiva: il
modo di ragionare della Democrazia Cristiana è difficile da far
cambiare. Per quaranta anni ha avuto il Presidente del Consiglio e
certi problemi sono ancora sul tappeto, anche se da tre anni e
mezzo c'è un Presidente del Consiglio che finalmente governa questo
paese.
Un'alleanza politica però deve basarsi su determinati
presupposti e, visto e considerato che questa Regione, giustamente,
si lamenta del fatto che qualcuno vuole governare al suo posto,
avrebbe dovuto dare una risposta ai
giudici, se era il caso
di darla, ed avrebbe dovuto darla a quei numerosi e gravosi
problemi che ancora giacciono sul tappeto: ad esempio, il Parco del
Gran Paradiso. È un problema che va risolto. Non può essere
dilazionata la soluzione di questo problema sine die, perchè c'è
una collettività, anche se piccola, come quella di Valsavarenche,
che ha un atteggiamento di sfiducia, ma nella stessa democrazia;
una Regione come la nostra, dotata di un sistema di autogoverno, ha
l'obbligo morale di occuparsi di questa collettività e di risolvere
quel suo problema, se non si può risolvere almeno il problema del
parco nel suo insieme: cosa auspicabile.
L'ospedale Mauriziano: altro tema che dovrebbe essere risolto
nell'interesse della nostra Regione, che non può vivere sotto
l'incubo di un'altra spada di Damocle, come quella di un eventuale
ritorno dell'ente ospedaliero regionale all'Ordine Mauriziano.
Non ripeterò il discorso che abbiamo fatto più puntualmente in
sede di bilancio, andando a toccare i vari settori di interventi
nei quali si appalesano maggiormente le carenze di questa
maggioranza; credo che si possa dire che manca una visione
complessiva dei problemi della Valle d'Aosta e manca una politica
dei grandi programmi. Qui ci si accontenta della quotidianità;
questo vale anche per alcune leggi che abbiamo apprezzato e votato,
che, però, avevano il difetto di estrapolarsi da un quadro generale
e di collocarsi per risolvere settorialmente dei problemi.
Manca, in termini molto più semplici, una politica di
programmazione che serva a convogliare, fino a che ci sono, quelle
enormi risorse di cui dispone la nostra Regione. Se un domani,
disgraziatamente, per una congiuntura internazionale o per fatti
che è difficile prevedere, ci dovesse essere una contrazione delle
entrate, voglio vedere in base a quali idee governerà questa
Regione la maggioranza che attualmente è al Governo.
Esprimiamo un sentimento di profonda delusione, perchè ancora
una volta si è cercato di sottrarsi ad un dibattito politico e la
sostituzione dell'Assessore avviene in maniera meccanica e
riduttiva, sfuggendo a quella che era una possibilità che avevano
le forze politiche di dire come volevano affrontare questo anno e
mezzo che ci separa dalle elezioni regionali. Questo sarebbe
servito a mettere sul tappeto alcuni temi, che vanno affrontati al
di là delle differenziazioni in termini prioritari. Non si può più
rinviare il problema dell'occupazione, come non si può più rinviare
il problema della industrializzazione, come non si può non
risolvere il problema della Deltasider. Ma questo poteva trovare
una soluzione più rapida ed efficace se per qualche verso si
coinvolgevano anche le forze che stanno all'opposizione, perchè di
fronte agli interessi superiori della collettività valdostana credo
che nessuno di noi si possa tirare indietro. Invece l'Assessore
Borbey si è dimesso, l'interinato è finito, l'acqua è passata sul
marmo come se niente fosse successo.
Bene: fra un anno e mezzo ci sarà il riscontro; se non altro,
perchè il riscontro è quello delle elezioni. Un riscontro puntuale
e preciso dove gli elettori giudicheranno l'operato di cinque anni
di attività del Governo regionale. Quindi, ormai possiamo
avvicinarci a questo problema in termini diversi, nel senso che in
altri tempi si era ritenuto opportuno dare un colpo di fantasia a
un fine legislatura, e mi riferisco al '78, quando si era pensato
ad un accordo programmatico. Non sortì grandi effetti, però alle
volte la staticità assoluta diventa pericolosa, in quanto sta a
significare che uno vuole leccarsi le sue ferite rintanandosi nella
sua tana, evitando anche di mettere fuori la testa per paura del
buio o per paura di incorrere in qualche altra disavventura. Vorrei
capire qual è il cemento che tiene in piedi questa maggioranza e
questa è una risposta che ci devono dare le forze politiche che
attualmente la compongono.
Non abbiamo altro da dire: riteniamo che sia una soluzione
insufficiente quella che ci è proposta; al di là delle persone,
ritengo anche che sia una soluzione che testimonia il fatto che
questa alleanza, cementata da non so quali vincoli, debba per forza
concludere questa legislatura. Abbiamo sempre recitato un ruolo di
opposizione costruttiva, tanto che alcuni riconoscimenti da parte
della maggioranza ci sono anche venuti. L'atteggiamento non muterà,
nel senso che continueremo a svolgere dai banchi dell'opposizione
il nostro dovere con maggiore attenzione verso certi temi che ci
sono particolarmente cari, non facendoci prendere dall'enfasi o
dalla frenesia della futura campagna elettorale.
La Valle d'Aosta ha bisogno di tranquillità; non vogliamo
assolutamente giocare allo sfascio. Dico solo che saremo
estremamente puntigliosi nel controllare l'operato del Governo
regionale e lo faremo con lo stato d'animo di chi vuole
contribuire, anche dai banchi dell'opposizione, per quello che può,
al progresso della collettività valdostana.
PRESIDENTE:
Ha chiesto di parlare il Consigliere Sandri,
ne ha facoltà.
SANDRI (N.S.):
Alcune delle osservazioni già svolte dai
Consiglieri del Gruppo socialista e comunista sono totalmente da me
condivise e le riprenderò solo brevemente nel mio intervento.
Cercherò di essere breve per non essere più accusato da alcuni
giornalisti di fare sempre le discussioni sui massimi sistemi;
però, vorrei capire anzitutto chi è che si è dimesso: se
l'Assessore Fosson oppure l'Assessore Borbey. Voci del popolo,
l'atteggiamento e la presenza stessa del Consigliere Borbey nel suo
ex Assessorato fanno sorgere alcuni dubbi su questa effettiva
dimissione. A mio parere sarebbe una questione di stile evitare
confusioni di ruoli in futuro.
Sono del parere che l'Assessore Fosson abbia fatto bene a
dimettersi, però non posso non esimermi dal constatare di un
ricatto da parte della Democrazia Cristiana di imporre i propri
giochi interni, le proprie maggioranze, le proprie percentuali, le
proprie tessere più o meno vere sulle restanti forze della
maggioranza, ha avuto successo. Le forze regionaliste, il partito
repubblicano, il partito liberale hanno dovuto accettare quello che
era stato cucinato all'interno della Democrazia Cristiana. Penso
che questo sia un fatto negativo, perchè testimonia che la Giunta
non è più espressione di scelte per capacità tecniche e gestionali,
ma è semplicemente una spartizione anche relativamente volgare e
materiale del potere. Questo comporta poi una inadeguatezza
dell'esecutivo, che, peraltro, spero dia i buoni frutti alla
opposizione che la contesta.
A nostro parere, come Nuova Sinistra, questo ricatto non è
l'unico che esiste sul tavolo nei confronti di questa Giunta.
Stiamo assistendo ad un deterioramento estremamente grave dei
rapporti fra la nostra Regione e lo Stato italiano e ritroviamo
nella Democrazia Cristiana un elemento destabilizzante della nostra
autonomia, un tramite inadeguato dei rapporti fra la Regione Valle
d'Aosta e lo Stato.
Mi spiegherò meglio. Siamo in tutta una serie di settori in
difficoltà con lo Stato italiano, che ci frappone ostacoli,
difficoltà, incomprensioni per l'attuazione di cose fondamentali;
lo Stato, da intendersi nel senso più vasto, nel senso di Governo,
Aziende statali, alcuni Ministeri. Faccio degli esempi: il Demanio
militare in Valle d'Aosta ha una notevole estensione; abbiamo avuto
una serie di problemi nel passato e ancora adesso, per spostare
alcune caserme, per spostare alcune servitù militari, si presenta
un contenzioso con il Ministero della Difesa.
Cogne e Sadea. Dobbiamo andare all'IRI, dobbiamo discutere con
il Governo, con il potere democristiano, per ottenere quello che è
un nostro diritto, cioè di avere una azienda funzionante, autonoma
rispetto agli interessi di fuori, che possa uscire dal continuo
ricatto di centri di calcolo, lavorazioni, tecnici e altro
personale portati fuori Valle. La Cogne, negli ultimi venti anni,
fra EGAM e altri Enti di Stato a conduzione democristiana, ha
sempre perso rispetto a quelle che erano le sue tradizioni.
L'ENEL. Abbiamo dovuto subire il Superphoenix; spero, anzi, che
il referendum che dovrebbe togliere la possibilità di accordi
internazionali per la costruzione e gestione di centrali nucleari,
sia vinto dagli abrogazionisti e, quindi, si possa dire che ci
hanno imposto il Superphoenix. Abbiamo pagato questo scorcio sul
nostro territorio per un'opera che non servirà a niente, perchè
l'ENEL dovrà uscire dal consorzio del Superphoenix. Abbiamo il
problema di gestione delle acque, che ci è stato riconosciuto fino
dalla discussione per lo statuto della Valle d'Aosta e che ancora
oggi ci pone dei problemi. Abbiamo un problema di riparto fiscale.
Molti di voi si sono rallegrati della nuova modificazione del
riparto fiscale; a nostro parere esistono delle grosse inadempienze
in questo settore e ne riparleremo prossimamente.
L'Autostrada. Una scelta imposta dall'Italstat, una scelta
imposta dal Traforo del Monte Bianco, una scelta di nuovo imposta
dal potere democristiano alla nostra Valle e, sfortunatamente, con
l'adesione, anche se postuma, dei movimenti regionalisti, che hanno
recepito questo indirizzo.
La ferrovia. Credo che il Presidente della Giunta abbia
ricordato anche in sede di bilancio le difficoltà che abbiamo con
il Ministro della Difesa e con il Ministero dei Trasporti per
ottenere la smilitarizzazione.
Le banche. Queste sono in mano al potere democristiano e di
nuovo abbiamo avuto difficoltà, perchè l'unica banca della Valle
d'Aosta è finita all'interno del Monte dei Paschi di Siena. In
merito ho presentato una mozione, che sarà iscritta all'ordine del
giorno del prossimo Consiglio.
Sono tutta una serie di punti che testimoniano la fondamentale
importanza per la nostra Regione di svegliarsi e di aprire un
contenzioso con lo Stato, non attraverso la Democrazia Cristiana o
altri partiti nazionali, ma attraverso la nostra dignità, la nostra
capacità di gestione. Da questo punto di vista dobbiamo fare delle
grosse meditazioni; è finito il tempo in cui la Democrazia
Cristiana poteva far venire su l'On. Fanfani per cambiare le
maggioranze all'interno della Regione. Non è più tempo di riparto
fiscale contrattato fra alcuni elementi democristiani e i Ministri
e questo vale per tutto.
Per queste ragioni penso che la Sinistra e i Movimenti
regionalisti abbiano uno spazio di collaborazione: questi ultimi,
se ancora hanno intenzione di difendere la nostra autonomia; la
prima, perchè credo abbia la possibilità di svolgere, su questi
temi, una forte azione offensiva. Prima ho sentito parlare di molti
temi non li ripeterò tutti. Sono convinto, tuttavia, che la
Sinistra abbia ancora qualche altro tema di lotta comune in cui
possa insegnare qualcosa alla nostra Regione, soprattutto in
termini di libertà di educazione, libertà religiosa. Su questi
obiettivi la Sinistra è rimasta unita e credo che sia un fatto da
approfondire ulteriormente.
Qualcuno si è lamentato, in questo Consiglio, del decadimento
dei costumi: è un problema secolare, esisteva già nel mondo latino;
ma credo che sia estremamente vero, perchè fino a quando il potere
democristiano, o di coloro che imitano i democristiani, si limiterà
a far sognare ai ragazzi il posto alla Regione, il posto al Casinò,
la sovvenzione per aprire le imprese ed eventualmente anche per
chiuderle, quella per ammazzare le vacche, quella per ricomprarle,
questi ragazzi non si impegneranno negli studi, non cercheranno di
sviluppare un coraggio imprenditoriale, non avranno la capacità di
gestire il proprio avvenire, ma si metteranno lì, in attesa. Forse
saranno premiati per questo atteggiamento, per la vostra capacità
di distribuzione (il canale che citava prima il Consigliere
Torrione è sicuramente un canale di irrigazione a pioggia su tutto
il territorio). Ma questo modo di comportarsi ha un termine che
tutti conosciamo benissimo e che è legato ai soldi dello Stato;
così si capisce il ricatto complessivo della Democrazia Cristiana:
"se voi, Movimenti regionalisti ed altri partiti della maggioranza,
ci buttate all'opposizione, tagliamo il riparto fiscale, facciamo
questo o quest'altro".
Questo ricatto è del tutto inaccettabile e, perchè sia reso
nullo, occorre che la Sinistra non pensi a degli accordi
programmatici, ma pensi a degli accordi di programma comune per
questa Regione, perchè qua fuori, è vero, ci sono le persone che si
lamentano, ma che alla fine devono pur mangiare, devono pur
lavorare, quindi, verranno in qualche Assessorato a mendicare o a
chiedere o semplicemente a suggerire. Non è detto che questo si
ripercuota positivamente, però esistono dei progetti che non state
conducendo in maniera dignitosa e che porteranno a dei problemi di
disoccupazione, che nemmeno voi avrete la capacità di gestire.
Sul problema Cogne-Sadea dobbiamo fare le interpellanze per
ottenere la riunione della Commissione; il problema dei
finanziamenti super-rapidi alla nuova Rock, società già citata
prima per le scarse conoscenze della sua stabilità economica, si
associa invece alla chiusura totale di finanziamenti ad altre
aziende come la Grolla di Saint-Pierre. Esiste il problema di
Châtillon cui con il FRIO non siete in grado di sopperire e questo
è stato dimostrato molto bene nell'ultimo Consiglio; esiste il
problema di Pont-Saint-Martin. Ho l'impressione che su questi
obiettivi voi non abbiate le risposte e credo che sia la Sinistra
che debba essere capace di elaborare un programma per la lotta alla
disoccupazione, che oggi e nei prossimi mesi sarà sempre più
importante.
Per le ragioni sopra esposte, non solo non voterò la fiducia
all'Assessore Lanièce, ma ritengo che da parte della Giunta
regionale si debba rivedere questa stessa decisione. Sarebbe un
fatto positivo se la Giunta regionale ritirasse questo
provvedimento e cercasse un confronto, come diceva prima il
Consigliere Torrione, con l'opposizione, forse anche per aprire un
dibattito che cambi sostanzialmente questa maggioranza.
PRESIDENTE:
Ha chiesto di parlare il Consigliere
Baldassarre, ne ha facoltà.
BALDASSARRE (P.S.D.I.):
Generalmente chiedo di
intervenire per primo, stavolta, di proposito, ho voluto prendere
la parola per ultimo; dirò poi il perchè. Vorrei aver fatto notare
il sorriso sulla faccia di questa maggioranza quando i Consiglieri
hanno preso la parola: volti sorridenti, volti di persone che usano
un mastice particolarmente duro per tenersi incollati alla
poltrona, volti arroganti di chi può sfidare e sfida l'opinione
pubblica, di chi non si preoccupa di quello che l'opinione pubblica
può dire su questa che si può definire "la danza delle spade". È un
balletto di Assessori e di Assessorati cui si assiste da alcuni
anni a questa parte, in seno a questa maggioranza, che, ripeto, con
tanta arroganza prosegue sulla sua strada, lasciandosi dietro
disoccupazione e scandali (fra virgolette).
Questa maggioranza non si è neppure preoccupata del ritardo con
cui ha portato in Consiglio regionale le dimissioni dell'Assessore
Fosson, avvenute il 9 gennaio 1987. L'Assessore Fosson non spiega,
dopo aver assunto un impegno davanti al Consiglio regionale di
mantenere l'incarico per almeno due mesi e mezzo, i motivi delle
sue dimissioni. Probabilmente l'Assessore Fosson si è accorto che
non era lui, di fatto, l'Assessore ai Beni Culturali; qualcuno dice
che con la nomina del nuovo Assessore sarà costituito uno sportello
fra l'ufficio dell'Assessore Lanièce e un esponente della
maggioranza, il quale passerà le pratiche per la firma
all'Assessore. Mi auguro che l'apertura di un tale sportello non
avvenga e forse qui la sensibilità dell'Assessore Fosson va
premiata; non va premiato il ritardo con cui la Giunta porta in
Consiglio regionale la sostituzione. Dicevo in un recente Consiglio
che l'ultimo Re d'Italia fu costretto all'esilio, l'ultimo "Re"
della Valle d'Aosta è latitante, l"'Imperatore" che regna in questa
Valle non si preoccupa di noi, umili sudditi, che qualche volta ci
permettiamo di prendere la parola per dire quello che pensiamo.
Questa Giunta, allora, non trova di meglio che scambiarsi dei
sorrisi, senza preoccuparsi delle critiche che vengono loro rivolte
da esponenti della minoranza, critiche che vanno nel senso giusto
dell'immobilismo, dell'arroganza, della prepotenza, del modo di
amministrare il denaro pubblico, del modo con cui è stato scelto il
proprio orticello da coltivare. La parola d'ordine è: "tu coltiva
il tuo orticello, che al nostro ci pensiamo noi"; vanno avanti su
questa strada, la strada della spartizione del potere, una strada
che crea del clientelismo, ma che non crea occupazione. Adesso
andiamo avanti con la sostituzione meccanica: fuori uno, dentro un
altro. Mi sembra che dovremmo essere alla fine, anzi, mi auguro che
non debba esserci un'altra sostituzione, altrimenti dovremmo
chiedere che vengano esperti da fuori, in quanto non vediamo la
possibilità della sostituzione.
Questa non è la strada che deve percorrere una maggioranza che
vuole amministrare; solo che questa maggioranza non è in grado di
farlo, avendo solo una grande disponibilità di denaro proveniente
dal riparto fiscale, denaro che in alcuni casi cerca di camuffare e
che, violando anche norme legali, cerca di trasferire a quel
carrozzone che si chiama Finaosta, la quale, incapace di dare una
spinta al progresso industriale, lo investe in buoni del
Tesoro.
Non voglio tornare sugli argomenti che già sono stati affrontati
dai Consiglieri che mi hanno preceduto. Non è il momento di fare
l'elenco delle cose che questa maggioranza non ha fatto; forse un
giorno parleremo di cosa ha fatto questa maggioranza ed allora
basterà usare una mano sola: quattro-cinque cose fatte per caso. È
aumentata la disoccupazione giovanile, i giovani sono alla ricerca
di un posto di lavoro; l'unica prospettiva che si apre davanti a
loro è quella di entrare nella Pubblica Amministrazione e allora
c'è da chiedersi (e ho presentato una mozione in tal senso): cosa
succede nei concorsi regionali?
Termino qui perchè non ritengo sia il caso di andare avanti con
il mio intervento. Non voterò il nuovo Assessore, anche se non ho
niente contro di lui personalmente; non lo voterò perchè, dal punto
di vista politico, non è questa, a mio giudizio, la mossa più
idonea per superare certe difficoltà. Faccio un'ultima
osservazione: mi ha fatto particolarmente piacere apprendere dal
Consigliere Torrione che si è preoccupato di presentare un ordine
del giorno, in modo che in questo lasso di tempo ci possa essere
una riflessione da parte della Giunta; ancora una volta il
Consigliere Torrione aveva dovuto constatare l'astensione di questa
maggioranza allo scopo di evitare ulteriori polemiche. Vado
ripetendo da anni che non bisogna credere in questa
maggioranza.
PRESIDENTE:
Ha chiesto di parlare il Consigliere Aloisi,
ne ha facoltà.
ALOISI (M.S.I.):
Penso che in una occasione come questa,
di una ennesima dimissione da parte di un Assessore, sia opportuno,
da parte nostra, da parte del Movimento Sociale Italiano, fare
alcune osservazioni, soprattutto di carattere politico.
La prima osservazione che faccio è che stiamo assistendo,
volenti o nolenti, ad una situazione di massimo degrado,
soprattutto morale e, oltretutto, anche politico. Degrado morale,
perchè ho l'impressione che in quest'aula alcune forze, soprattutto
di maggioranza, non abbiano compreso la situazione reale in cui
viviamo, la situazione di dibattito in cui si sviluppa questa
ennesima dimissione da parte di un Assessore. Non si rende conto,
questa maggioranza, del distacco che esiste tra il paese reale e il
paese legale, non si rende conto che fuori la gente ormai è stanca
degli scandali, è stanca di vedere una gestione così clientelare,
una gestione così incapace, portata avanti da parte di questa
Amministrazione e vorrebbe vedere gente diversa, vorrebbe essere
amministrata da persone oneste, capaci, competenti.
Ecco che questa maggioranza vive sistematicamente alla giornata,
senza avere una visione di insieme dei problemi, con l'unico
obiettivo che è quello della suddivisione delle poltrone, della
suddivisione del potere e del più sfrenato e sfacciato
clientelismo. Questa è una amara constatazione che faccio e che
anche altre forze politiche hanno fatto prima di me.
Per quanto riguarda le forze politiche che compongono questa
maggioranza, lo abbiamo visto tutti, all'interno del partito di
maggioranza relativa esistono dei problemi. Abbiamo ascoltato
interventi che mettevano in evidenza le varie forze centrifughe che
si confrontano all'interno della Democrazia Cristiana; però bisogna
essere schietti e dire le cose fino in fondo, perchè se è vero che
all'interno di queste forze esistono dei problemi, è altrettanto
vero che da parte di altre forze politiche di opposizione c'è un
tentativo di inserimento in quella che è la prossima eventuale
maggioranza regionale. Abbiamo, quindi, problemi all'interno della
maggioranza e l'inserimento da parte di alcune forze politiche che,
anzichè portare fino in fondo la battaglia di opposizione,
rimangono in una fase di attesa, rimangono con un piede in due
scarpe, cercando il momento propizio per inserirsi a danno di altre
forze politiche.
Il Movimento Sociale Italiano ritiene che non sia questo il
sistema più idoneo per governare questa Regione, soprattutto in un
momento difficile come questo, soprattutto dopo ciò che è successo,
con tutti gli scandali che sono avvenuti e, soprattutto, dopo
queste continue emorragie da parte dei nostri Amministratori.
Allora, ecco l'opportunità che avevamo sempre sollecitato e portato
avanti: quella di una richiesta di dimissioni da parte dell'intero
esecutivo e del ricorso ad elezioni regionali anticipate. Questa è
stata una nostra richiesta che non è stata recepita da parte delle
altre forze politiche, perché probabilmente, come ho citato prima,
il loro scopo è quello di rimanere in attesa per poter subentrare
ad altre forze e potersi impadronire di quelle poltrone, che tanto
dispiacere hanno dato e altrettanto continueranno a dare alla
popolazione valdostana.
Detto questo, voglio ribadire che, per quanto mi riguarda, non
ho nulla di personale nei confronti nè dell'Assessore uscente nè
tanto meno del futuro Assessore. Debbo solo constatare, come è già
stato constatato da altri colleghi Consiglieri, che se dimissioni
così veloci ci sono state da parte dell'Assessore Fosson è perchè
esistevano dei problemi e perchè l'Assessore Fosson non era stato
messo in grado di svolgere il suo lavoro con serietà ed
indipendenza. Vi era, da parte dell'ex Assessore al Turismo, una
continua ingerenza in quelle che erano le responsabilità
dell'Assessore Fosson.
Il Consigliere Baldassarre diceva che adesso hanno predisposto
un ufficio vicino al nuovo Assessore ed è vero; pertanto,
continueremo ufficialmente ad avere un Assessore, ma dietro le
quinte ne avremo un altro (che è sempre il solito). Questo mi pare
che non sia corretto nè sul piano politico nè, soprattutto, nei
confronti dell'Assessore responsabile, che dovrà assumere questo
nuovo Dicastero. Quindi, rivolgo l'invito all'ex Assessore a
mettersi da parte; che si diano pure consigli, che sono sempre
utili specialmente se vengono da parte di coloro che hanno
esperienza, ma si lasci a chi è responsabile la gestione
dell'Assessorato.
La situazione politica regionale è di degrado totale e
rispecchia esattamente quella che è la politica nazionale:
lottizzazioni a tutti i livelli, a livello locale; lottizzazioni a
tutti i livelli, a livello nazionale. Questa è un'altra delle
osservazioni che poniamo all'attenzione delle forze politiche. È il
fallimento di questa Repubblica che è nata quarant'anni fa e che
oggi non ha più quella spinta centrifuga per poter continuare e
portare avanti e risolvere i problemi degli italiani. A fronte di
questo stato di cose, possiamo solo augurarci che ci sia da parte
di tutte le forze politiche quella responsabilità morale di cercare
di risolvere i problemi reali e che, soprattutto in questo momento,
ci sia coscienza da parte di tutte le forze politiche di ammettere
il fallimento totale di questa Amministrazione, di dare le
dimissioni (l'intero esecutivo e tutte le forze di maggioranza)
affinchè sia il popolo valdostano a decidere e a riproporre
elementi nuovi, che non siano immischiati in quegli scandali che
tanto danno hanno provocato alla nostra Regione.
PRESIDENTE:
Ha chiesto di parlare il Consigliere Ricco,
ne ha facoltà.
RICCO (D.C.):
La minoranza avrebbe desiderato, come
soluzione odierna, una diversa formula politica; questo desiderio,
visto dall'angolo visuale politico delle minoranze, è giusto. Ma la
maggioranza, questa maggioranza, aveva fatto le sue scelte
politiche già all'inizio di questa legislatura e ancora oggi le
ritiene valide; ritiene di non doverle modificare.
È vero, in questi ultimi tempi sono successi fatti imprevisti,
degli incidenti di percorso, per fatti esterni, non voluti o non
previsti dalle componenti di questa maggioranza. In un primo tempo
abbiamo creduto nella celerità di soluzione di questo increscioso
incidente, perciò votammo l'interinato a brevissima scadenza,
massimo due mesi - il che vuol dire "anche prima" in lingua
italiana - al Consigliere Fosson. Non appena abbiamo avuto la
sensazione che l'incidente potesse durare più a lungo del previsto,
onde eliminare un eventuale immobilismo che avrebbe fatto tanto
piacere alla minoranza, la Democrazia Cristiana, unanime più che
mai, ha designato il Consigliere Lanièce alla carica di Assessore
al Turismo.
Noi tutti, assieme alle componenti della maggioranza, gli
auguriamo buon lavoro, sicuri, fiduciosi nella sua capacità
politica ed amministrativa in questo nuovo incarico. Ringraziamo il
Consigliere Fosson per il suo fattivo lavoro svolto e per questo
possente impegno profuso. Ha detto bene il Consigliere Torrione che
questa occasione non avrebbe dovuto essere quella di rifare il
dibattito politico, già avvenuto un mese fa in tema di bilancio di
previsione, ma anche lui ha pensato bene di adottare il motto
"repetita iuvant", nella vana speranza di incrinare il cemento
democratico a lunga presa, che unisce questa maggioranza, che
lavora per il bene per la nostra collettività.
Qualche intervento è stato veramente ricco di fantasia,
allorquando ha riferito di inesistenti ricatti democristiani;
possiamo affermare invece che noi tutti ci siamo sempre adoperati
per il benessere della Valle d'Aosta, senza interessi di partito nè
particolari, bensì sempre generali.
PRESIDENTE:
Dichiaro chiusa la discussione generale. Ha
chiesto di parlare il Presidente della Giunta, ne ha facoltà.
ROLLANDIN (U.V.):
En présentant l'objet qui était à
l'ordre du jour, j'avais souligné deux aspects: le premier, qu'on
se souhaitait d'avoir la possibilité de faire le plus tôt possible
une réflexion sur le problème concernant l'Affaire Casinò. Etant
donné que l'enquête judiciaire n'est pas encore terminée, j'avais
renvoyé la discussion sur ce problème jusqu'à quand on aurait eu
des éléments sûrs. Ce faisant, je croyais avoir donné encore une
fois la disponibilité pour discuter sur un problème, le problème
qui a fait discuter les forces de la minorité sur les raisons qui
sont à la base des choix des forces de la majorité. Quant au
deuxième aspect, j'avais souligné que la possibilité de la part
d'un membre des forces de la majorité de prendre la charge
d'Assesseur, cela était dans la faculté des forces mêmes qui ont
trouvé, il y a quelques années, un accord pour porter de l'avant
certains choix de programme.
J'ai dû assister, au contraire, à toute une série d'observations
qui, pour la plupart, avaient déjà été faites il y a deux mois et
j'avais toujours cru que l'occasion de faire certaines affirmations
et de faire un débat de ce genre était justement confié au moment
du débat sur le budget. En effet, au moment du budget on a fait
toute une série d'analyses, on a donné toute une série de réponses,
en soulignant qu'en 1985, en présentant le budget, on avait fait
une réflexion générale sur le programme, sur les éléments qui y
sont compris. Au contraire, aujourd'hui, on a voulu soutenir que
les forces de la majorité n'ont pas accepté le débat, qu'elles ont
choisi de présenter tout court la substitution d'un Assesseur,
comme s'il était un événement tout a fait normal. On est encore de
cet avis, encore plus qu'avant, surtout après avoir entendu les
critiques.
Le problème qui est dramatique pour les forces de la minorité
est celui de comprendre la base des choix de la majorité. Pourquoi
les forces de la majorité se respectent tellement qu'elles ont,
depuis longtemps, décidé de rester ensemble (sans avoir peur du
S.I.D.A.) pour des raisons qui ont été expliqué il y a longtemps.
En effet, on a présenté à l'attention de toutes les forces
politiques un programme et on sera le premier à faire un compte
rendu d'ici quelques temps. On le fera très volontiers et on est
très tranquille pour ce qui concerne la possibilité d'avoir ce
débat avec la population. Là on aura toute une série de problèmes à
porter à l'attention de la population, qui ont été soulignés au
début du programme qui ont eu une solution précise.
Je regrette qu'il y ait cette tentative à chaque instant de
mettre en discussion les rapports entre les forces de majorité; il
y a quelqu'un qui va dire qu'au moment de certains débats à
l'intérieur de certaines forces politiques, voire l'assemblée de
Gignod, il a été mis en discussion le rapport avec la Démocratie
Chrétienne: problème qui est absolument faux. Le reportage ne
correspond pas au vrai et je veux répéter ici, afin qu'il soit bien
clair, que dans cette même occasion on a précisé que c'était
indispensable qu'il y ait même de la part des organes de mouvement
et de parti la possibilité de faire connaître aux adhérents quelle
est l'idée de chacun, étant donné que très souvent il est difficile
de la part de la presse de rapporter tout ce qui se passe au
Conseil. Mais là c'était une réflexion pour l'intérieur, c'était
une assemblée consultative et alors ce n'est pas question de mettre
en discussion les différents associations où bien de mettre en
discussion le rapport, car le rapport s'appuie sur un programme
sérieux, qui chaque année a sa vérification au moment de la
présentation du budget; ce que nous avons chaque année fait, en
présentant, pendant ces années, des nouveautés qui ont été
appréciées pas seulement au niveau régional mais même à
l'extérieur.
J'ai entendu ici le mot "omologazione": ce terme, au delà de "la
motorizzazione civile", on ne le connaît pas au niveau de formule,
sauf de quelque part, mais je crois que là il y
a quelqu'un
qui est en train d'effacer certains problèmes et M. Mafrica est
très attentif à ce qui se passe à l'Est.
J'espère que personne n'essaie de reprendre ce mot, surtout en
termes politiques, car "omologazione" n'existe absolument pas dans
le dictionnaire qui est utilisé au niveau de politique valdôtaine.
Au contraire il y a une position démocratique intelligente,
constructive entre les forces de la majorité. Il n'y a absolument
pas la volonté de la part de quelqu'un de primer un aspect plutôt
qu'un autre, étant donné que tout ce que nous décidons a déjà été
présenté au moment du budget. C'est là une tentative inutile de la
part des forces de la majorité de porter le désarroi entre les
autres forces. Sans doute il y a des positions différentes, mais au
moment où on va composer une majorité c'est tout à fait normal
qu'on essaie de trouver les points communs, autrement n'a aucun
sens le discours des forces de la majorité.
En plus on a ajouté quelque chose, que personne n'a repris
aujourd'hui: le programme, justement, pour le respect qu'on a
vis-à-vis de la démocratie; nous étions là pour le discuter, pour
le porter en avant, avec toutes les forces du Conseil, étant donné
le moment difficile. Toutes les questions importantes de notre
Administration régionale on les a discuté et on a essayé de faire
des Comités unitaires.
Une autre critique qui nous est venue est celle de "la ricerca
del consenso". A cet égard je n'ai pas compris si de la part des
forces de la minorité on voudrait que de la part des forces de la
majorité on adopte une politique qui va contre les intérêts de la
population. On va interpréter les exigences de la population, on en
discute au Conseil pour donner une réponse et, après, le consensus
ça vient de soi-même.
La question de la "lottizzazione": chaque fois qu'on va nommer
quelqu'un cela est le résultat de la "lottizzazione", sauf au
moment où il y a la possibilité d'ajouter quelque place aussi pour
les forces de la minorité. Par exemple, pour le Parc National du
Grand Paradis, étant donné qu'il n'y avait qu'une place et d'ici
l'exigence d'en trouver une autre, on a assisté là à un débat qui a
montré ce qui se passe entre les forces de la minorité. On a voulu
voir un manque de programme dans le fait que certains aspects du
programme même n'ont pas encore eu une solution, en oubliant tout
ce qui a déjà été réalisé on a mis l'accent sur certains problèmes
comme la distribution du méthane; là on a présenté une loi, on en
discutera, mais on a oublié entre-temps que le premier projet était
celui de donner le méthane uniquement aux industries. La mémoire
est un peu courte à cet égard.
La même chose on a dit pour certains problèmes de la défense de
l'environnement, mais là il suffirait de voir les lois qu'on a
approuvées au niveau régional par rapport à ce qui se passe
ailleurs. Alors, au moment du congrès, nous irons examiner dans les
détails tous les problèmes qu'on a résolus dans le domaine de la
défense du territoire, de l'environnement dans son ensemble. Au
moment où on avait discuté certaines contributions pour les
installations des remonte-pentes, quelqu'un avait affirmé qu'il
faudrait les considérer comme un moyen de transport; d'autre part
j'entends la critique de M. Mafrica qui dit: "La Région va mettre
de plus en plus d'argent dans un secteur qui autre fois était à
lui-même". Mais là c'est l'évolution des temps. De l'autre côté en
France et Suisse les installations sont parfois de propriété des
Communes mêmes; donc là on va dans la direction d'un soutien et
c'est notre réponse à ceux qui nous disent qu'on n'est pas à même
d'administrer l'argent pour le futur. La démonstration, la plus
simple, nous l'avons donnée dans le secteur touristique: toutes les
lois vont dans cette direction.
Dans le secteur agricole, personne a voulu considérer tous les
problèmes qui ont été résolus au niveau de coopération, pour le
soutien des différents produits qui à présent il est possible de
maintenir au niveau régional; il suffirait quand même de prendre
les lois qui ont été adoptées pour le secteur de l'artisanat, du
commerce. Je devrais relire la liste que j'ai déjà faite lors de la
discussion du budget, mais ce serait inutile. On fera le compte
rendu d'ici quelque temps, car je crois qu'on n'accepte pas
d'ouvrir aujourd'hui la campagne électorale pour 1988. On se refuse
même, s'il y
a cette tentative, de nous porter à faire une
dispute; je crois qu'il y a encore le temps pour travailler
sérieusement avant d'ouvrir cette campagne.
Sans doute il y a le problème d'un rapport difficile avec le
Gouvernement central, surtout en ce qui concerne le Parc National
et les autres parcs, et là on n'a pas eu de réponses qui puissent
être en ligne avec ce que la Commune même avait soumis à
l'attention des Commissions compétentes, que le Conseil avait
approuvé. Je regrette que très souvent ici, au Conseil régional, il
y ait une aptitude de certaines forces, qui, malheureusement, dans
les assemblées romaines n'ont pas le même essor.
Pour le Mauritien, sans doute il y a une échéance sur la
propriété du Mauritien et non pas sur la gestion, afin qu'il n'y
ait pas encore une fois toute une série de peurs de la part des
différents opérateurs. Nous voulons régler cette affaire, mais
c'est une affaire qui se rapporte à la propriété des murs et non
pas à toute une série de chances opérationnelles à l'intérieur de
la bâtisse de l'Hôpital régional, pour ce qui est de la
gestion.
On pourrait dire la même chose pour ce qu'on a fait au niveau
d'assistance aux personnes âgées et je ne veux pas reprendre
certains dossiers à ce sujet, là où les forces de majorité, qui
aujourd'hui sont ici, ont prévu d'aller dans la direction d'une
collaboration avec les communes pour la réalisation des micro
communautés, lorsque toutes les autres forces politiques étaient
contraires à cette intervention, mais qui aujourd'hui sont là pour
dire: "Il faudrait en faire davantage".
Je n'accepte pas la critique de la part de quelqu'un de
"immobilismo totale"; ce sont des mots que j'ai écrits et à un
moment donné j'irai les reprendre, car je crois que lorsqu'on fait
certaines appréciations il faut être cohérent jusqu'au fond. Je
n'accepte non plus la définition que faire de la politique c'est se
jeter dans un fleuve etc.. Je n'ai pas bien compris les idées de M.
Torrione; je ne sais même pas si le bain dans le fleuve c'est pour
démontrer que la Doire n'est pas polluée. Face à certaines
appréciations il faudrait se comporter de la façon qu'on nous
reproche en tant que forces de la majorité: "sorvolare e
sottovalutare". Les forces de la majorité sont à même de reprendre
ce qu'ont fait et tout ce que elles ont soutenu jusqu'à présent et
le temps nous donnera des essors pour reprendre certains thèmes,
même dans d'autres occasions, pas seulement ici.
On a parlé ici d'une formule qui ne tient plus. Mais on n'a pas
seulement fait une addition, on a repris avec du sérieux le
programme que nous retenons encore à présent valide et que nous
sommes en train de porter en avant. Pour les autres problèmes, en
particulier sur les propriétés du "Demanio Militare", on portera
d'ici quelque temps une réponse concrète, puisque là on a
finalement trouvé un accord.
Ce serait inutile de reprendre la polémique du Superphoenix, des
rapports avec l'Enel; là on a déjà examiné tous les dossiers, on a
dit toutes les difficultés qu'on avait rencontrées en tant que
Région à donner les avis pour le passage du Superphoenix; passage
que, je répète encore une fois, si c'était aujourd'hui, on allait
dire non et, après, j'aimerais voir de quelle façon on pourrait
trouver une justification à la politique énergétique nationale.
Je regrette que personne n'ait parlé des problèmes à propos de
la formation professionnelle et culturelle de la population
régionale; personne n'a mis l'accent sur ce point, tandis qu'au
moment de la discussion du budget on avait souligné l'exigence
d'avoir dans notre Vallée la possibilité de cultiver les jeunes, de
prévoir qu'il y ait des écoles à un certains niveau, qui soient
fréquentées des jeunes valdôtains, afin qu'ils puissent s'insérer
dans les entreprises.
Pour conclure, on ne croit pas d'accepter ce qui a été dit
aujourd'hui, étant donné que la formule (entre guillemets) de cette
majorité ce n'est pas une formule numérique, mais c'est une formule
de programme et, par conséquent, n'a pas été mise en discussion par
des problèmes alternatifs. C'est donc pour cela qu'on est convaincu
qu'on pourra travailler encore davantage pour résoudre les
problèmes que tout le monde connaît.
PRESIDENTE:
Ha chiesto di parlare il Consigliere Mafrica,
per dichiarazione di voto, ne ha facoltà.
MAFRICA (P.C.I.):
Il dibattito politico fra le forze
della minoranza e quelle della maggioranza si è ristretto ad un
solo intervento del Capogruppo della Democrazia Cristiana e del
Presidente della Giunta, in replica agli interventi che avevano
fatto tutte le forze dell'opposizione. Rimaniamo dell'idea che si
sia tentato, ed in parte si sia riusciti, ad evitare un dibattito,
perchè, si è detto ancora una volta, la questione della Casa da
Gioco è una questione a parte, la vedremo quando sarà terminata
l'istruttoria. Dice il Presidente: "Riaffermiamo che c'è una
maggioranza che dall'inizio va avanti con il suo programma e su
questa questione non siamo ancora in grado di fare un
dibattito".
Voglio rilevare che riaffermare la continuità di questa
maggioranza significa anche accollarsi le responsabilità
dell'insieme di queste cose. Ci auguriamo che al più presto si
chiuda l'istruttoria, si depositino gli atti e che questi siano
messi a disposizione della popolazione valdostana, delle forze
politiche, perchè riteniamo che questo atteggiamento di chiusura
della maggioranza faccia sì che, perlomeno per le parti
amministrative, questa Giunta, porterà le responsabilità -
richiedendo, questo atteggiamento, continuità con tutte le scelte
precedenti - amministrative degli errori che sono stati fatti,
rispetto alla vicenda Casa da Gioco. Mi sembra che sia una
conseguenza delle cose che sono state dette da quei banchi.
Rispetto alle osservazioni fatte dal nostro Gruppo, le
ribadiamo. Non so che dizionario usi il Presidente della Giunta, ma
"omologazione" non è un termine che usa solo la motorizzazione;
posso portargli altri testi. Comunque, il senso è di una sempre
maggiore somiglianza nel modo di vedere le cose e nel modo di
operare fra queste forze politiche. Di questo siamo convinti perchè
l'intervento del Presidente della Giunta, a nome di tutta la
maggioranza, ha riconfermato l'atteggiamento di chiusura, di cui
prendiamo atto, che sicuramente, a nostro giudizio, non è adeguato
rispetto alle cose che devono essere oggi fatte in Valle
d'Aosta.
Si parla di un programma; quel programma a nostro giudizio è
incompleto, inadeguato e per di più non viene realizzato. Il
Presidente è pronto a farci il resoconto, ha già iniziato la
campagna elettorale dicendo che non si doveva iniziarla. Siamo
convinti che questo programma ed il suo risultato siano del tutto
inadeguati rispetto ai problemi di oggi di larga parte della
popolazione valdostana e, soprattutto, ai problemi del futuro della
stessa popolazione. Per questo motivo, non condividiamo questa
mancanza di confronto e, quindi, le proposte fatte per la
sostituzione dell'Assessore Fosson.
PRESIDENTE:
Ha chiesto di parlare per dichiarazione di
voto il Consigliere Baldassarre, ne ha facoltà.
BALDASSARRE (P.S.D.I.):
Nel ribadire il mio voto
contrario alla nuova elezione, riprendo alcune affermazioni fatte,
ma non per entrare in polemica con il Presidente della Giunta o con
il Capogruppo della Democrazia Cristiana.
Comincio dal Capogruppo della D.C.: se sottrarre decine e decine
di miliardi alle casse della Regione e, quindi, alla comunità
valdostana significa "incidente di percorso" non siamo d'accordo.
Potrei suggerire come ridefinirlo, ma non è il caso, anche perchè
stasera sono del parere che non sia opportuno discutere, almeno su
questo argomento. Allora, bisogna dire agli elettori quali
responsabilità politiche c'erano attorno a questa sottrazione dalle
casse della Regione; questo avremo modo di dirlo.
Mi ha stupito sentire parlare di' "ringraziamento per il fattivo
lavoro dell'Assessore Fosson"; sono rimasto perplesso e deluso
nello stesso tempo di sentire rivolgere un ringraziamento ad un
Assessore che non ha potuto svolgere le sue funzioni. È stato
costretto a dimettersi e i motivi li ho detti prima, ossia non ha
voluto aprire lo sportello e di questa sensibilità bisogna darli
atto. Ripeto che non volevo fare della polemica, ma volevo
tranquillizzare il Presidente della Giunta che, per noi della
minoranza, non è un dramma capire come voi siate "leccati" da
questo mastice, il mastice del potere.
Quanto a noi, non siamo preoccupati; dovrebbe esserlo piuttosto
il Presidente della Giunta, in quanto ha cercato di sottolineare
più volte nella replica che questa maggioranza si è costituita
attorno ad un programma. Allora, il Presidente della Giunta deve
avere il coraggio, in un dibattito pubblico o in un dibattito in
Consiglio, di dire quali sono stati i punti risolti del programma
regionale; in quella occasione potremo indicare anche i motivi
della nostra opposizione. Non possiamo dire che questa maggioranza
si regge attorno ad un programma quando di programmi questa Giunta
non ne ha avuti; è stata una Giunta di improvvisazioni e l'ultimo
esempio è stato la Nuova Rock.
Il Presidente della Giunta ha detto: "Abbiamo portato il metano
per le industrie"; è vero. Ma dove sono le industrie? In quel
famoso dibattito il Presidente della Giunta ce le indicherà.
Concludo ribadendo il mio voto contrario alla elezione del nuovo
Assessore.
PRESIDENTE:
Ha chiesto di parlare il Consigliere Torrione
per dichiarazione di voto, ne ha facoltà.
TORRIONE (P.S.I.):
Due puntualizzazioni: la prima è
rivolta alla Democrazia Cristiana, all'amico Ricco. Ritengo che la
stringatezza del suo discorso di oggi, di fronte ad alcune
problematiche che in questo Consiglio si sono agitate, suscitate, è
a nostro avviso un segno di estrema debolezza. Qui si ha uno strano
concetto della concretezza; la ovvietà sovente è concretezza. Se
questo è il concetto che ha l'ex Assessore Borbey, ebbene, noi
glielo lasciamo tutto e ci complimentiamo con l'amico Ricco perchè
ha detto che questo è un cemento, quello che lega la maggioranza, a
lunga presa. La presa di questo cemento vedremo poi dove va a
finire.
Credo che sia stato un dato di fatto positivo, al contrario di
un giudizio che ho sentito, l'opportunità che oggi c'è stata di
scambiarci quattro piccole e modeste idee, perchè sempre meno il
dibattito riesce ad investire l'intera tematica della politica
regionale. Le occasioni sono sempre minori e in questo anche noi
abbiamo qualche responsabilità. Credo che ogni tanto tornare a
parlare in termini politici sia un dato positivo, estremamente
positivo, e dico questo in un momento in cui la gente all'esterno
crede sempre meno alla politica, perchè diventiamo sempre più
incomprensibili. Ma nel dire queste cose in quest'aula si commette
quasi un delitto di lesa maestà. Allora, o ci asterremo da questo
atteggiamento, oppure continueremo per vedere se il confronto
riesce o non riesce.
Questo discorso di voler legare tutto ad una discussione che si
incentra sul bilancio è riduttivo, perchè il bilancio ha un suo
significato; il discorso del programma che cementa questa Giunta è
sostanzialmente diverso. Devo dire che quel programma, che era un
maxiprogramma, e lo abbiamo detto in quest'aula, andava bene per
tutte le maggioranze; c'era dentro tutto e sull'ampiezza del
programma ricordo le precise parole del Presidente Andrione.
Quindi, dobbiamo riportarci a questo documento; allora, la verifica
annuale serve per vedere ciò che nel bilancio è contenuto o meno di
quel programma.
Su questo, credo che si sia sfuggiti a dei grandi temi; lo
ripeto e ne sono profondamente convinto. Ho detto che la situazione
politica è tutta immobile; non ho parlato di immobilismo totale di
questa Giunta, perchè altrimenti ci saremmo collocati come
opposizione in un'altra ottica e la nostra opposizione sarebbe
stata molto crudele in questo caso. Invece, abbiamo condiviso certe
scelte della maggioranza, abbiamo sempre criticato che ci si sia
limitati a considerare settorialmente problemi della nostra Regione
in un momento in cui riteniamo che debbano essere visti
globalmente, perchè settorialmente non abbiamo risolto nè il
problema dell'industria, nè altri temi, neanche quello
dell'agricoltura, dove si è tentata una razionalizzazione, ma non
si è ancora fatto un salto di qualità (ed alcune ammissioni le ha
fatte lo stesso Assessore in sede di discussione del bilancio).
Questo lo dico con molta tranquillità, ma anche con estremo
riguardo per quello che è il senso delle parole, perchè non
vogliamo che gli altri ci mettano in bocca quello che non abbiamo
detto, così come noi non vogliamo metterlo in bocca agli altri.
Devo dire, prima di concludere, che la risposta a certi
atteggiamenti e temi è una risposta che ha del politico e, in
merito, è in corso un'analisi che attraversa tutti i partiti e che
concorda nel dire che forse lo sforzo per rispondere ad un attacco
alla Valle d'Aosta deve essere uno sforzo più unitario, più
complessivo, se così lo si vuole interpretare. Se invece questo
discorso non è stato recepito, la maggioranza ha i numeri e tutta
la legittimità per governare dal suo punto di vista, ma non si
pretenda che l'opposizione non svolga il suo ruolo. Credo che
questa opposizione, tutto sommato - e qui voglio spendere una
lancia a favore di questa opposizione - si sia comportata, in una
situazione drammatica e difficile, con profondo senso di
responsabilità, perchè non ha giocato allo sfascio, non ha giocato
questa carta che si poteva giocare.
In altri periodi storici, devo dire che si è giocato anche
questo, quindi, in questo si è fatto un salto notevole di qualità.
Questo è un aspetto che va sottolineato, perchè nessuno ha
assaltato la diligenza della maggioranza usando argomenti che non
erano specificatamente politici, usando lo strumento della vicenda
giudiziaria del Casinò; questo nessuno lo ha fatto.
Allora, nell'elencare i meriti e i demeriti bisogna anche citare
questo aspetto che non è secondario, perchè significa che i
problemi della Regione vanno al di là dei meschini calcoli
politici, che i problemi della collettività valdostana sono al di
sopra di certe poltrone appetibili e che si possono ottenere (o non
ottenere) in Giunta.
Queste cose vanno dette nel momento in cui ci accingiamo a non
votare, al di là delle persone, il candidato che ci è proposto,
anche se una piccola e ultima annotazione la vogliamo fare anche
noi. Il Presidente della Giunta aveva detto che questo interinato
sarebbe durato due mesi, due mesi e mezzo; è durato meno del
previsto perchè l'Assessore ha deciso di andarsene. Credo che ci
sia stato del legittimo ritardo nel portare in Giunta questo
oggetto, perchè, al limite, lo si poteva portare anche all'altro
Consiglio; credo che questo abbia formato oggetto di una lunga
discussione in sede di maggioranza, perchè qualcuno ha ritenuto
queste dimissioni anche intempestive, date in quel momento. Allora,
questo discorso ce lo dovremo chiarire; avrà pure un significato
recondito che non riusciamo a cogliere. È una richiesta che
lasciamo in sospeso per il momento. Forse, l'evoluzione della
situazione politica spiegherà anche il motivo per cui l'Assessore
Fosson ha ritenuto di andarsene prima del tempo.
PRESIDENTE:
Ha chiesto di parlare il Consigliere Sandri,
ne ha facoltà.
SANDRI (N.S.):
Faccio solo una piccola notazione. Il
Presidente della Giunta ha voluto ricordarci nel suo intervento la
sindrome da immunodeficienza acquisita; una di quelle belle
definizioni bilingui, perchè si dice nella stessa maniera, sia in
italiano che in francese: S.I.D.A.. L'ha usata, secondo me, fuori
luogo, perchè, purtroppo, è una grave malattia su cui oggi si sta
innescando una polemica bigotta con delle grosse ripercussioni
sociali. Al di là di questa piccola osservazione, credo che il
Presidente della Giunta ami il coraggio, le prove di forza; però,
deve anche sapere che queste prove hanno un prezzo, perchè, come a
poker, si rischia qualora si voglia andare a vedere anche quelli
che sono dei bluff.
A mio parere, e la memoria di Nuova Sinistra non manca, in campo
elettorale si potrà fare un elenco non indifferente di cose non
fatte del programma della Giunta; il vostro programma, in cui non
tutte le forze politiche erano totalmente rinchiuse. Faccio alcuni
esempi: la ferrovia, il raddoppio della ferrovia con la
smilitarizzazione, era uno dei punti; il potenziamento dei
consultori era un secondo punto; l'ambiente era un terzo punto e
anche oggi abbiamo visto dalla marmotta alla montagna della
Palasinaz, al Col Chécrouit qual è la politica ambientale.
Altre Regioni fanno molto meglio di noi. Il piano paesistico,
come giustamente aveva fatto notare il P.C.I. nello scorso
Consiglio, da noi non è ancora stato approvato, mentre ad esempio
in Emilia Romagna (spezzo una freccia per una Amministrazione
"rossa") è stato approvato abbondantemente in tempo; così è stato
anche nella più vicina Liguria. Per quanto riguarda i Parchi, la
Lombardia ne ha qualcuno di più della Valle d'Aosta, che non è
riuscita non solo a farne uno, ma neppure quello nazionale.
Dice il Presidente, con il suo solito atteggiamento, che non è
venuto oggi nessun riconoscimento ad impegni presi dal punto di
vista culturale. Noi, dal punto di vista culturale, ricordiamo
soltanto che anche oggi abbiamo capito che il Liceo Linguistico ad
Aosta non ci sarà, per cui, per esempio, i ragazzi continueranno a
dover andare fino a Courmayeur per frequentarne uno. L'istituto
Tecnico per l'Informatica ad Aosta continua a non esserci e ci sono
tutta una serie di problemi. Sulla formazione professionale in
campo sanitario abbiamo sentito ancora oggi, non cito memoria di
Consigli precedenti, i problemi legati agli specialisti ortopedici
che mancano in Valle d'Aosta; quindi, la memoria è una sfida, i
bluff si possono anche pagare.
Come Nuova Sinistra spero soltanto di portare qua accanto a me
un secondo rappresentante di Nuova Sinistra, per essere ancora un
po' più scoccianti dopo le prossime elezioni. Non pensiamo a
problemi di maggioranza e minoranza, ma vi assicuro che due qua
dentro saranno ben peggio di uno.
Nell'annunciare il mio voto contrario, volevo sottolineare un
fatto estremamente negativo, che è stato accennato dal Consigliere
Aloisi, ma che non è stato ripreso. Secondo le informazioni del
Consigliere Aloisi, ci sarebbe pronto di lato all'ufficio
dell'Assessore neoeletto, Lanièce, se verrà eletto da questo
Consiglio, un secondo ufficio. Credo che tutti i Consiglieri
abbiano a disposizione all'ufficio Gruppi un degno e dignitoso
ufficio; se in quell'ufficio, davanti a quello dell'ufficio al
Turismo, ci va un Consigliere, a questo punto sarà diritto di ogni
Consigliere avere un posto vicino o al Presidente della Giunta o
agli altri Assessori: decidete voi, chi mi vuole
sopportare.....
Credo che questa possa intendersi come una diffida, perchè se
l'Assessore Borbey dovesse ancora trovarsi nei paraggi, vi assicuro
una significativa mozione per dotare anche il sottoscritto di un
ufficio nei paraggi, che so, dell'ufficio del Presidente della
Giunta, che è il più simpatico.
Un'ultima cosa, a proposito di efficienza amministrativa;
riprendo quello che diceva il Consigliere Torrione e cioè che una
lettera, per arrivare dall'ufficio dell'Assessore al Turismo a
quello della Presidenza della Giunta, ci mette sette giorni. Questa
è l'efficienza della nostra Amministrazione rispetto alle Poste
Italiane.
PRESIDENTE:
Ha chiesto di parlare il Consigliere Aloisi,
ne ha facoltà.
ALOISI (M.S.I.):
Per tranquillizzare il Consigliere
Sandri e per dire che, in effetti, l'ufficio è già stato
predisposto; solo non so se ci sarà un cambiamento dell'ultima ora.
Comunque, l'intenzione c'era. Sarà premura da parte del Consigliere
Sandri di seguire l'andamento della situazione.
Per quanto riguarda questo mio breve intervento di replica,
voglio innanzitutto complimentarmi con il Presidente della Giunta
perchè ha fatto un bellissimo intervento, che ha affrontato tutte
le problematiche. È stato un intervento molto intenso e caloroso, a
difesa di quella che è la programmazione e l'attività portata
avanti da questa Amministrazione. Se non fosse che noi siamo
addetti ai lavori, ma se fosse soltanto per coloro che ci ascoltano
e che sono digiuni di quella che è l'attività effettiva
dell'Amministrazione, potrebbe sembrare che qui è tutto rose e
fiori.
Invece, signor Presidente, mi permetto di ricordare che la
situazione sotto tutti gli aspetti è drammatica. Se la valutiamo
sotto l'aspetto industriale (non sto a ripetere ciò che hanno detto
altri, anche se mi rendo conto delle difficoltà di quel settore,
tuttavia i problemi sono irrisolti), basta vedere la drammatica
situazione della Deltasider, basta ricordarsi della Maxel, della
Multibox, basta vedere l'ultima azienda che nel giro di dieci
giorni è stata completamente modificata.
Se consideriamo il settore del turismo, ci rendiamo conto di
avere una grande fortuna: quella di avere una bellissima Valle, che
la gente riempie comunque perchè ci si trovano delle bellezze
intense. Ma da qui ad esserci una programmazione turistica,
andiamoci piano, perchè ho dimostrato poco tempo fa, quando abbiamo
discusso sulla legge sul turismo, che da parte di questa
Amministrazione non c'è stata neanche la capacità di copiare la
legge del turismo di altre Regioni. Abbiamo visto che la legge sul
turismo è stata bocciata una prima volta, forse lo sarà per una
seconda volta; questa è la dimostrazione che non c'è una
programmazione turistica e non c'è neanche la capacità - caro
Consigliere Borbey - di copiare le programmazioni turistiche della
altre Regioni italiane. Avevo portato a conoscenza dei colleghi
Consiglieri la legge sul turismo della Regione Calabria e neppure
quella si è riusciti a copiare.
Era stato citato il discorso delle lottizzazioni: è una realtà,
è una continua lottizzazione. Basta vedere la Finaosta,
l'autostrada, le U.S.L. ed ha ragione il Partito Comunista a
lamentarsi, perchè, purtroppo, all'U.S.L. non ha avuto il suo
posto; però non è questo il discorso di fondo. Abbiamo sempre
contrastato questi tipi di lottizzazione proprio perchè abbiamo
detto che in quegli ambienti ci devono essere delle persone
competenti, dei tecnici.
Quindi, la nostra è una battaglia di principio, in questo
senso.
Per concludere, perchè non voglio ripetere gli argomenti e le
problematiche che abbiamo già discusso prima, voglio dire che un
conto sono le belle parole e un conto è la realtà; la realtà,
purtroppo, è quella che è ed è drammatica. Detto questo, qual è il
nostro giudizio? Il nostro è un giudizio negativo, non per la
persona del Consigliere Lanièce, perchè non abbiamo niente nei suoi
confronti, ma per l'insieme di questo tipo di maggioranza, che, a
tutt'oggi, non è stata in grado di risolvere i nostri problemi che
sono veramente drammatici.
PRESIDENTE:
Si passa alla votazione del punto in oggetto.
Il Consiglio è chiamato a prendere atto innanzitutto delle
dimissioni da Assessore regionale ad interim al Turismo,
Urbanistica e Beni Culturali dell'Ing. Augusto Fosson.
Pongo in votazione la presa d'atto:
ESITO DELLA VOTAZIONE
Presenti 31
Votanti 31
Favorevoli 30
Contrari 1
Il Consiglio prende atto
PRESIDENTE:
Pongo in votazione la proposta avanzata dal
Presidente della Giunta della nomina del Consigliere Lanièce Angelo
alla carica di Assessore al Turismo, Urbanistica e Beni
Culturali:
VOTAZIONE A SCHEDE SEGRETE
ESITO DELLA VOTAZIONE
Consiglieri presenti e votanti: 32;
Schede valide: 32;
Schede bianche: 4;
Sì: 20;
No: 8;
PRESIDENTE:
In base all'esito della votazione, proclamo
nominato alla carica di Assessore al Turismo, Urbanistica e Beni
Culturali il Consigliere Lanièce Angelo.
Prego il Consigliere Lanièce di prendere posto al banco della
Giunta.
