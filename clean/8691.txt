Classificazione
(Nessuna classificazione presente)


Resoconto integrale del dibattito dell'aula
Oggetto del Consiglio n. 3192 del 11 novembre 1987 - Resoconto
OGGETTO N. 3192/VIII - IMPEGNO PER L'ISTITUZIONE DI UNA TERZA
SEZIONE DI SCUOLA MATERNA NEL PLESSO DI COURMAYEUR. -
(Interrogazione e reiezione di ordine del giorno)
PRESIDENTE
: Do lettura dell'interrogazione in oggetto,
presentata dal Consigliere Breuvé Lilliana:
INTERROGAZIONE
CONSTATATO che gli iscritti alla Scuola Materna regionale di
Courmayeur risultano essere:
ADORNETTO Antonietta, BARONE Concettina, BLANC Henri, GRANATO
Daniela, THOMAIN Luca, JUELE Cristina, SACCO Sabrina, ARBOLETTI
Marta, POLA Erika, BIELLER Federica, DEGIOVANNI Dario, IMPIERI
Patrick, LUPO Matteo, DE ZOPPIS Patrizia, PERRI Giacomo, DE VENTURA
Alex, TESTA Sebastiano, BERTONA Stefano, BELFROND Serena, MARRA
Gianluca, TRIESTE Marco, ADORNETTO Carlo, BORETTAZ Marta, BRUNI
Nicolò, CHENEY Micol, CHIARO Guia, CHA NU Silvia, COSSON Ilaria,
D'AMICO Christian, D'ANELLO Raffaele, DE ZOPPIS Claudio, FEDERICO
Giovanni, GIULIANI Alessio, JORDANEY Gilles, LUPO Tommaso, MUZIO
Pietro, PEVERATI Matteo, RASO Erika, SARRO Veronica, STUMBO
Alessio, SUCCA Samantha, VISCONTE Donatella;
per un numero totale di 42 bambini;
SOTTOLINEATO che l'ultima iscrizione è avvenuta in data 22
giugno 1987, mentre il termine per l'iscrizione alla scuola scadeva
il 7 luglio 1987;
VISTO l'articolo 3, comma 2°, della legge regionale 3 agosto
1972, n. 22 che prescrive un numero massimo di 20 alunni per ogni
sezione di scuola materna;
VISTO ALTRESÌ l'articolo 4 della legge regionale 15 giugno
1983, n. 57, che stabilisce la costituzione delle sezioni di scuola
materna sulla base del numero degli alunni iscritti e non più sulla
base delle frequenze;
RECEPITI i dati concernenti le scuole materne regionali
trasmessi dall'Assessore alla Pubblica Istruzione, con lettera
protocollo n. 16219 del 22 ottobre 1987, in risposta ad una mia
precedente interrogazione;
INTERROGA
l'Assessore regionale alla Pubblica Istruzione per
conoscere:
1)
i motivi che hanno determinato la predisposizione
di tale scelta per il Comune di Courmayeur, discriminatoria nei
confronti delle scelte operate negli altri Comuni della
Valle;
2)
quale interpretazione l'Assessore dà alle
sopracitate leggi regionali;
3)
se non ritiene opportuno revocare tale scelta sia
per la sua palese illegittimità, sia per venire incontro alle
giuste e legittime aspettative della popolazione del Comune di
Courmayeur interessata ai problemi.
PRESIDENTE
: Do lettura dell'ordine del giorno in oggetto,
presentato dai Consiglieri Liborio Pascale, Enzo Cout, Gaetano
Baldassarre, Vigilio Berti e Domenico Aloisi:
ORDINE DEL GIORNO
VISTO
l'articolo
3, comma 2°, della legge
regionale 3 agosto 1972, n. 22, che prescrive un numero massimo di
20 alunni per ogni sezione di scuola materna;
VISTO
l'articolo 4 della legge regionale 15 giugno
1983, n. 57, che stabilisce la costituzione delle sezioni di scuola
materna sulla base del numero degli alunni iscritti e non più sulla
base delle frequenze;
CONSIDERATO
che nel plesso di Courmayeur il numero
degli alunni iscritti alla scuola materna regionale entra il
termine prescritto del 7 luglio è stato di 43;
il Consiglio regionale
IMPEGNA
la Giunta regionale ad istituire una terza sezione di scuola
materna nel plesso di Counmayeur, ai sensi delle leggi regionali n.
22 del 3 agosto 1972 e n. 57 del 15 giugno 1983.
PRESIDENTE
: Ha chiesto la parola, per mozione d'ordine,
l'Assessore alla Pubblica Istruzione, Faval; ne ha facoltà.
FAVAL (U.V.):
Je suis d'accord que l'on mette la
discussion de l'ordre du jour avec l'interrogation, mais, étant
donné que tout dernièrement se sont produites des choses assez
délicates à l'école maternelle de Courmayeur, je demanderais aux
conseillers signataires de l'ordre du jour et de l'interrogation de
vouloir renvoyer la discussion de ce sujet. Je ne peux en parler
ici au Conseil régional, mais, si le Conseil est d'accord, je suis
disposé à en parler en Commission, la numéro cinq, élargie aux
signataires.
A la suite de ces événements, le Surintendant procède à des
contrôles importants.
PRESIDENTE
: Messieurs les signataires de l'interrogation
et de l'ordre du jour, la proposition de M. Faval est de suspendre
la discussion de ce sujet et de la renvoyer devant la Commission n°
5, élargie aux conseillers signataires ne faisant pas partie de
cette Commission.
Le Conseil est d'accord?
(...INTERRUZIONE...)
PRESIDENTE
: Ha chiesto la parola il Consigliere Pascale;
ne ha facoltà.
PASCALE (P.S.I.):
Non conosciamo le ragioni che spingono
l'Assessore alla Pubblica Istruzione a chiedere il rinvio della
discussione dei due oggetti alla Commissione competente.
In linea di massima, a nostro avviso, ci sarebbero due
possibilità, per evitare che questo argomento, già rinviato nello
scorso Consiglio, venga ulteriormente rinviato ad un altro
Consiglio: o il rinvio avviene fino a domattina e si convoca la
Commissione alle ore 15 del pomeriggio di oggi, per ascoltare le
argomentazioni che l'Assessore ha da fornirci in merito, oppure, se
la questione riveste un carattere piuttosto delicato, è anche
possibile chiedere la seduta segreta. Lasciamo, in ogni caso, che
sia l'Assessore a scegliere l'una o l'altra soluzione.
Noi siamo d'accordo sia per la soluzione di convocare la
Commissione alle ore 15 del pomeriggio, in modo che l'ordine del
giorno possa essere discusso questa sera o domani mattina, sia per
l'altra soluzione, che prevede l'immediata discussione dell'ordine
del giorno in seduta segreta.
PRESIDENTE
: Preciso solo che i Capigruppo sono già
convocati alle 15,30 di oggi per discutere il calendario dei lavori
del Consiglio...
(...INTERRUZIONE...)
PRESIDENTE
: Alcuni sottoscrittori dell'ordine del giorno,
tuttavia, sono anche Capigruppo e, quindi, non potrebbero
partecipare alla riunione.
Ha chiesto la parola l'Assessore alla Pubblica Istruzione,
Faval; ne ha facoltà.
FAVAL (U.V.):
Je partage l'avis de faire la réunion à 14
h 30 et de vérifier si mes arguments suffisent à renvoyer la
discussion.
PRESIDENTE
: Ha chiesto la parola, per mozione d'ordine,
il Consigliere Sandri; ne ha facoltà.
SANDRI (N.S.):
Vorrei capire bene questo problema
procedurale.
Poiché la 5a Commissione è aperta ai Capigruppo, perché qui ci è
stato allegato un ordine del giorno sul quale possono intervenire
tutti i Consiglieri, io chiedo che la Commissione possa riunirsi in
un momento in cui, comunque, possano prendervi parte tutti i
Capigruppo.
PRESIDENTE
: Sì, la proposta dell'incontro, tra le 14,30 e
le 15,30, aveva appunto lo scopo di trovare un chiarimento tra i
sottoscrittori dell'ordine del giorno, l'interpellante, la 5a
Commissione ed i Capigruppo non compresi tra queste categorie di
Consiglieri.
Ha chiesto la parola il Consigliere Baldassarre; ne ha
facoltà.
BALDASSARRE (P.S.D.I.):
Non so che cosa decidano gli
altri, ma io esprimo solo la mia opinione personale.
Il Regolamento prevede che, quando si discute un argomento che
possa dare adito a delle insinuazioni, a divulgazione di notizie
riservate o ad attacchi a persone, si chieda la seduta segreta.
Dalle 14,30 alle 15,30 io sarò impegnato, ma, siccome ho
sottoscritto un ordine del giorno, io chiedo che sia applicato il
Regolamento, che, in questi casi, prevede che si proceda in seduta
segreta. Faccio, pertanto, appello al Presidente del Consiglio di
applicare il Regolamento, che non deve essere applicato solo ad uso
e consumo di...
(...INTERRUZIONE...)
BALDASSARRE (P.S.D.I.):
Le affermazioni dell'Assessore
saranno importantissime, anche perché non penso che egli avesse
intenzione di rinviare l'esame di questo argomento, tant'è che ha
ribadito di volerlo affrontare, comunque, sia in Commissione che in
Consiglio, però non mi sembra opportuno rinviarlo in Commissione,
quando, proprio per questi casi, il Regolamento già prevede che si
proceda in seduta segreta.
Chiedo che il Presidente del Consiglio si faccia interprete di
questa mia esigenza, che, del resto, coincide con il rispetto del
Regolamento; pertanto, io che sono uno dei firmatari dell'ordine
del giorno e che non sono d'accordo con i Colleghi che hanno
dichiarato di essere a favore del rinvio dell'oggetto in
Commissione, per poi discuterlo in sede di Consiglio, chiedo che si
applichi il Regolamento, che prevede che la discussione proceda in
seduta segreta. Mi appello al Presidente del Consiglio di farsi
garante della corretta applicazione del Regolamento.
PRESIDENTE
: Vorrei solo chiarire che la proposta della
mozione d'ordine sottopone al Consiglio la variazione del
Regolamento.
La Presidenza del Consiglio non ha niente in contrario in
merito, anche perché l'argomento è già in discussione al n. 50
dell'ordine del giorno e dovrebbe essere discusso nel corso della
giornata di domani. Non esiste, quindi, alcun collegamento con una
decisione immediata, che, semmai, potrebbe riguardare un eventuale
rinvio dell'interrogazione iscritta al n. 22, per consentirne la
discussione congiuntamente all'oggetto n. 50.
Ha chiesto la parola l'Assessore alla Pubblica Istruzione,
Faval; ne ha facoltà.
FAVAL (U.V.):
J'avais demandé ce renvoi simplement pour
expliquer aux gens intéressés certaines argumentations et pour
vérifier, après ces explications, l'utilité de continuer cette
discussion. Si l'on veut une séance secrète, je me déclare disposé
à l'accepter.
PRESIDENTE
: Colleghi Consiglieri, la mozione d'ordine
chiesta dall'Assessore alla Pubblica Istruzione è una cosa, adesso,
invece, il Consiglio è chiamato a risolvere il problema
dell'abbinamento, o meno, dell'interrogazione iscritta al n. 22
dell'ordine del giorno con l'oggetto n. 50. Pertanto, se l'oggetto
n. 22 verrà abbinato al n. 50, ne discuteremo quando arriveremo al
n. 50.
L'Assessore ha dimostrato la sua disponibilità a discutere
l'argomento, ora il Consiglio è chiamato a pronunciarsi in merito,
e, in particolare, chiedo al Consigliere interrogante, Lilliana
Breuvé, se è d'accordo ad abbinare la sua interrogazione con
l'ordine del giorno, che va equiparato ad una mozione.
Ha chiesto la parola il Consigliere-Segretario, Breuvé Lilliana;
ne ha facoltà.
BREUVÈ LILLIANA (P.S.I.):
Io sono d'accordo che la mia
interrogazione sia discussa congiuntamente con l'ordine del giorno,
ma sono d'accordo anche sulla seduta segreta...
PRESIDENTE
: Ma quello è un altro elemento. Ora il
Consiglio deve decidere se invertire o meno l'ordine del giorno e
cioè se l'oggetto n. 22 debba essere discusso congiuntamente
all'oggetto n. 50.
Non ho sentito nessuno, tuttavia, chiedere che sia discusso
adesso l'oggetto iscritto al n. 50 dell'ordine del giorno.
Ha chiesto la parola, per mozione d'ordine, il Consigliere Cout;
ne ha facoltà.
COUT (P.C.I.):
Ci sono tante questioni che devono essere
esaminate in seduta segreta e congiuntamente: visto che siamo già
in argomento, tanto vale discuterle tutte subito. Chiedo, pertanto,
che sia invertito l'ordine del giorno, per discutere immediatamente
sia l'oggetto iscritto al n. 22, sia quello iscritto al n. 50
dell'ordine del giorno.
PRESIDENTE
: È già acquisito che l'oggetto n. 22 venga
discusso con l'oggetto n. 50.
Ora, però, il Consiglio si deve pronunciare, con votazione, per
l'inversione dell'ordine del giorno e cioè per discutere, adesso,
l'interrogazione iscritta al n. 22 dell'ordine del giorno e
l'oggetto n. 50:
ESITO DELLA VOTAZIONE
Presenti, votanti e favorevoli: 31
Il Consiglio approva all'unanimità
PRESIDENTE
: Il Consiglio, pertanto, decide di discutere
adesso, congiuntamente, l'oggetto n. 22 (Istituzione di una terza
sezione di scuola materna nel plesso di Courmayeur - Interrogazione
del Consigliere Breuvé Lilliana) e l'oggetto n. 50 (Impegno per
l'istituzione di una terza sezione di scuola materna nel plesso di
Courmayeur - Ordine del giorno dei Consiglieri Liborio Pascale,
Enzo Cout, Gaetano Baldassarre, Vigilio Berti e Domenico
Aloisi).
Dopo aver messo in ordine gli argomenti, si passa
all'illustrazione dell'ordine del giorno ed eventualmente alla
richiesta della seduta segreta, che, finora, nessuno ha
richiesto.
Ha chiesto la parola il Consigliere Pascale; ne ha facoltà.
PASCALE (P.S.I.):
Io non so che cosa ci possa dire
l'Assessore; penso solo che la seduta segreta sia in funzione delle
comunicazioni che ci verranno fatte dall'Assessore e che, dopo, la
stessa possa tornare ad essere pubblica, per consentire
l'illustrazione dell'ordine del giorno.
PRESIDENTE
: È l'Assessore che, almeno per quanto lo
concerne, ha chiesto la seduta segreta.
Ha chiesto la parola l'Assessore alla Pubblica Istruzione,
Faval; ne ha facoltà.
FAVAL (U.V.):
Scusatemi, ma, per evitare equivoci,
ribadisco che non ho chiesto la seduta segreta: io ho chiesto di
poter spiegare alcune cose, in Commissione, a coloro che, pur non
facendovi parte, volessero partecipare ai suoi lavori, perché
interessati all'argomento.
Il Consigliere Baldassarre non ha accettato la mia richiesta,
che mi sembrava, comunque, normale e corretta, perché gli è
sembrato che gli argomenti ch'io avrei dovuto illustrare avrebbero
potuto indurre i Consiglieri firmatari dell'interrogazione e
dell'ordine del giorno a soprassedere alla loro iniziativa.
Sia ben chiaro, quindi, che è stato il Consigliere Baldassarre a
chiedere la seduta segreta e non il sottoscritto! Io ho
semplicemente dichiarato che, pur di terminare questa
disquisizione, mi potrebbe stare bene anche una decisione in favore
della seduta segreta, fermo restando, però, che non è stato il
sottoscritto a chiedere di proseguire i lavori in seduta
segreta...
(...INTERRUZIONE...)
FAVAL (U.V.):
... considerati i fatti, valutino se
effettivamente valga la pena o meno di fare questa discussione. Non
mi sembra di chiedere nulla di eccezionale!
PRESIDENTE
: Giunti a questo punto e tenendo conto della
proposta dell'Assessore Faval, mi pare che il Consiglio possa
proseguire i lavori a porte chiuse, in modo che l'Assessore possa
fare al Consiglio le comunicazioni, che già intendeva fare, in
forma più ristretta, in seno alla Commissione competente, allargata
ai firmatari dell'ordine del giorno; cosicché, dopo, si possa
proseguire nella trattazione dell'ordine del giorno, qualora non si
pervenga a quella che mi è sembrata essere la proposta sottintesa
dell'Assessore Faval e cioè di soprassedere ala discussione stessa.
Mi sembra che questa fosse l'intenzione dell'Assessore Faval in
proposito.
Il Consiglio è d'accordo su questa procedura e cioè che
l'Assessore Faval faccia le sue comunicazioni a tutto il Consiglio
riunito a porte chiuse?
Dichiaro che la seduta prosegue a porte chiuse.
Si dà atto che i lavori del Consiglio proseguono in seduta
segreta dalle ore 12,05 alle ore 12,30.
PRESIDENTE
: Si passa all'esame dell'oggetto n. 22 e
dell'oggetto n. 50 all'ordine del giorno. Chi illustra l'ordine del
giorno?
Ha chiesto la parola il Consigliere Pascale; ne ha facoltà.
PASCALE (P.S.I.):
L'argomento è già stato affrontato nei
due precedenti Consigli, in seguito alla presentazione di alcune
interpellanze da parte di vari Consiglieri. Se l'abbiamo riproposto
anche in questo Consiglio, con un ordine del giorno, ciò è dovuto
al fatto che le spiegazioni fornite finora dall'Assessore sono
apparse poco convincenti; direi, anzi, che, proprio attraverso
queste spiegazioni, quello che all'inizio sembrava un problema di
natura prettamente sindacale si è rivelato poi un problema di
natura politico-giuridica.
Qual è la normativa vigente? Il comma 2° dell'articolo 3 della
legge regionale n. 22 del 3 agosto 1972 prescrive un numero massimo
di 20 alunni per l'istituzione di ogni sezione di scuola materna;
la legge regionale n. 57 del 1983 stabilisce, all'articolo 4, che
la costituzione delle sezioni di scuola materna debba avvenire
sulla base del numero degli alunni iscritti e non più, com'era
precedentemente, sulla base delle frequenze.
Alla scadenza del 7 luglio scorso, alla scuola materna regionale
del plesso di Courmayeur risultavano iscritti 42 alunni.
Nell'ordine del giorno noi avevamo scritto 43, ma, attraverso
l'interrogazione del Consigliere Breuvé Lilliana, che ha fornito
anche i nominativi degli iscritti, abbiamo potuto accertare che
trattasi di 42 alunni. La differenza, ovviamente, è minima e non
cambia la sostanza del problema. In base alle leggi che ho appena
citato, nel plesso di Courmayeur si sarebbero dovute istituire 3
sezioni di scuola materna.
Quali sono le spiegazioni che abbiamo sentito dall'Assessore nei
precedenti Consigli? Intanto ce n'è una di natura giuridica:
l'Assessore ci ha detto che, al di là delle leggi, esiste una
circolare ministeriale di applicazione, la n. 364 del 20 dicembre
1986, che disciplina le iscrizioni degli alunni alle varie scuole
di ogni ordine e grado.
Al primo capoverso di questa circolare, del paragrafo che si
riferisce alle scuole materne, leggiamo:
"Le domande di preiscrizione alle scuole materne statali
debbono essere inoltrate al Direttore didattico competente entro il
29 gennaio...
Entro il 7 luglio di ciascun anno debbono essere confermate
le richieste di preiscrizione, con la presentazione delle domande
di iscrizione".
Fin qui non c'è nulla di strano, perché sappiamo che in tutte le
scuole si procede con una preiscrizione e quindi si passa
all'iscrizione definitiva, che avviene entro il 7 luglio; tuttavia,
nell'ultima parte di questa circolare, laddove si dettano alcune
disposizioni comuni, c'è un comma che recita testualmente:
"Le domande di iscrizione prodotte dopo la scadenza dei
termini stabiliti o in difformità alla domanda di preiscrizione o
presentate irritualmente, possono essere accolte purché non
comportino aumento del numero e del tipo delle classi previste
nella scuola interessata".
Da questo comma, probabilmente, l'Assessore ha argomentato che
le domande di iscrizione prodotte, a suo avviso, dopo la scadenza
del 29 gennaio, siano da considerare come prodotte dopo la scadenza
dei termini o, comunque, difformi dalle norme previste per la
pre-iscrizione.
A me pare che questa interpretazione sia un po' forzata, non
solo dal punto di vista giuridico, ma anche da quello letterale.
Perché? Intanto perché, per quanto concerne la prima dizione
("scadenza dei termini stabiliti"), il legislatore ha usato il
plurale, intendendo così riferirsi, a mio avviso, ad ambedue i
termini: quello del 29 gennaio e quello del 7 luglio. Se avesse
voluto indicare, come termine ultimativo, soltanto quello del 29
gennaio, avrebbe usato il singolare (scadenza del termine
stabilito).
Per quanto riguarda, invece, l'altra dizione ("in difformità
alla domanda di preiscrizione"), mi pare abbastanza logico che la
difformità esista solo in presenza di due atti o di due espressioni
di volontà difformi l'una dall'altra. Se, ad esempio, ci fosse una
preiscrizione ad una scuola ed una pre-iscrizione ad un'altra
scuola, ecco che allora noi ci troveremmo in presenza di due atti
difformi dalle norme che regolamentano le domande di preiscrizioni.
Nel caso, invece, in cui ci sia soltanto l'iscrizione entro il 7
luglio, la domanda non può essere considerata difforme rispetto
alla preiscrizione che non c'è stata.
Mi pare, cioè, che, anche dal punto di vista letterale, oltre
che da quelli logico e giuridico, a quanto è previsto dalla norma
non si possa dare quell'interpretazione, che, invece, è stata data
dall'Assessore alla Pubblica Istruzione.
Un'altra spiegazione, che io ho sentito in Consiglio da parte
dell'Assessore, si riferiva al fatto che non tutti gli alunni
iscritti alla scuola materna di Courmayeur fossero ivi
residenti.
FAVAL
(fuori microfono): ... in Valle d'Aosta.
PASCALE (P.S.I.):
È stato citato, infatti, che 4 bambini
sono ancora residenti in Calabria, a Belvedere Marittimo o per di
lì. Intanto, mi sembra strano che, per Courmayeur, si sia fatta
addirittura una ricerca anagrafica sugli alunni, che non è mai
stata effettuata, né lì, né nelle altre scuole materne della Valle
d'Aosta, proprio perché non è prevista da nessuna norma. Magari
sarà anche vero che due o tre bambini non siano neppure residenti
in Valle d'Aosta, forse perché figli di lavoratori stagionali
venuti a lavorare a Courmayeur per sei o sette mesi all'anno e che
hanno ancora mantenuto la residenza nel loro paese d'origine.
Non vedo, però, a quale risultato si voglia arrivare. Si
vogliono, forse, punire questi bambini, che, proprio per essere
sballottati da una regione all'altra, hanno più bisogno di altri di
essere assistiti in una scuola materna? Vorrei ricordare, in ogni
caso, che non è previsto da nessuna norma che si debba avere la
residenza nel comune dove esiste la scuola.
Un'altra delle argomentazioni fatte riguarda le presenze: si è
detto che le frequenze a questa scuola materna non erano
corrispondenti alle iscrizioni. Nel corso della seduta segreta sono
stati portati alcuni dati, che io non contesto, ma mi permetto di
ricordare all'Assessore che, dal punto di vista giuridico, la legge
n. 57 stabilisce che la costituzione delle sezioni di scuola
materna va fatta sulla base del numero degli alunni iscritti e non
più, com'era in precedenza, sulla base delle frequenze.
Ciò ha anche un senso logico, perché, trattandosi di scuole
materne, si ha a che fare con bambini di tre anni, i quali oggi ci
sono e domani no, per cui ne deriva che la loro presenza sia
abbastanza discontinua. Se si vuole ristabilire il principio della
frequenza, a mio avviso, bisogna modificare la legge, ma non si può
avallare questo ragionamento sulla base di una legge esistente. Ho
voluto citare questa spiegazione, perché l'ho sentita in sede di
risposta ad una interpellanza.
Viene data anche un'altra spiegazione relativa alle possibili
doppie iscrizioni, alla scuola materna pubblica e alla scuola
materna privata: mi pare che questo problema possa realmente
esistere, ma ritengo, nel contempo, che si tratti anche di un
problema molto difficile da controllare. Mentre, infatti, la scuola
materna pubblica ci fornisce tutti i dati necessari, che sono
desunti dalle domande di iscrizione presentate dai genitori, le
scuole materne private, al contrario, comunicano all'Assessorato
solo il numero degli alunni iscritti, senza alcun riferimento, non
solo alla loro residenza, ma neppure alla loro identità. È in base
a tale numero che la Regione concede i contributi che furono votati
alcuni mesi fa dal Consiglio regionale.
Io credo che il fenomeno delle doppie iscrizioni meriti, da
parte dell'Assessorato, dei controlli più incisivi. Allo stato
attuale, però, non mi pare che l'Assessore abbia fornito al
Consiglio, o ad altri, delle spiegazioni convincenti e sicure
sull'esistenza di questo fenomeno e sul fatto che alcuni alunni,
che risultano essere iscritti alla scuola materna pubblica, di
fatto...
(...INTERRUZIONE dell'Assessore Faval...)
PASCALE (P.S.I.):
Ma le verifiche che si stanno facendo
adesso non esistevano all'atto della costituzione delle scuole
materne. In termini giuridici e di principio, quindi, io sostengo
che in quel momento, per le sezioni di Courmayeur e per quelle
degli altri comuni della Valle, occorreva prendere atto solo del
numero degli iscritti.
Ricordo di aver sentito dire dall'Assessore che, in fondo, le
leggi vanno applicate con una certa dose di buonsenso e di
elasticità. Questa, forse, è la spiegazione che io ritengo più
pericolosa, perché intacca uno dei principi fondamentali del nostro
ordinamento e cioè la certezza, del diritto. Poiché esiste,
infatti, una legge precisa e di una chiarezza quasi matematica,
perché qui si parla di numeri, non è pensabile che la sua
applicazione possa essere attuata in modo elastico o discrezionale,
che tenga conto di questa o di quella valutazione, proprio da parte
di un amministratore pubblico, che, per primo, dovrebbe essere
tenuto al rispetto delle leggi. Questa spiegazione, quindi, è
abbastanza pericolosa.
Riportando l'argomento della scuola materna di Courmayeur
nell'ambito più proprio, e cioè quello del diritto, noi abbiamo
presentato un ordine del giorno molto chiaro, sintetico e preciso,
dove si citano le leggi esistenti. Può darsi che non siano ottimali
e che siano da cambiare, e le si possono certamente cambiare, ma,
finché esistono - mi riferisco alle leggi n. 22 del 1972 e n. 57
del 1983 - e visto che le iscrizioni alla scuola materna di
Courmayeur, alla data del 7 luglio, erano 42, ne consegue che 3
dovevano essere le sezioni da aprire nel plesso di Courmayeur.
Chiediamo, pertanto, all'Assessore di rispettare le leggi
esistenti.
PRESIDENTE
: Ha chiesto la parola il Consigliere
Baldassarre; ne ha facoltà.
BALDASSARRE (P.S.D.I.):
Non ripeto le argomentazioni del
Consigliere Pascale, così come non ripeto le dichiarazioni fatte
dall'Assessore nel corso della seduta segreta. Mi deve consentire,
però, di dire che il suo comportamento è almeno di cattivo gusto:
certe verifiche, poste in essere solo in quella scuola, senza tener
conto di quanto avviene nelle altre scuole della Regione, sono
senz'altro un esempio di cattivo gusto.
L'Assessore può certamente visitare le scuole della Valle
d'Aosta, ma ribadisco che non può comportarsi come ci ha riferito
nel corso della seduta segreta.
Entrerò poi nel merito della questione, per ora voglio precisare
che, all'interno del Consiglio regionale, deve esistere la
possibilità di un confronto democratico e, con il nostro ordine del
giorno, che dovrebbe essere addirittura superfluo, noi chiediamo il
rispetto di una legge. Non chiediamo agevolazioni, non chiediamo
favori, ma chiediamo il rispetto di una legge.
Diamo, innanzitutto, atto al Consigliere Breuvé Lilliana di aver
indicato con precisione il numero e, addirittura, i nominativi dei
bambini iscritti alla scuola materna di Courmayeur, che risultano
essere con certezza 42.
In secondo luogo, la legge prescrive che, per ogni sezione, ci
sia un numero massimo di 20 unità. Nel nostro caso, 42 iscrizioni
non danno luogo a 2 sezioni, ma a 3. La legge, infatti, non
prescrive un numero minimo di iscrizioni per l'istituzione di una
terza sezione.
La legge regionale n. 57, inoltre, non condiziona l'istituzione
di una nuova sezione sulla base del numero di alunni frequentanti,
ma sulla base del numero di alunni iscritti nel momento
stabilito.
Personalmente, inoltre, non tollero quanto l'Assessore ha
affermato alcuni Consigli fa e cioè che dei bambini non risultano
essere residenti in Courmayeur, facendo supporre che, quasi quasi,
"dovrebbero essere mandati al macero". Siccome non hanno la
residenza in Valle d'Aosta, perché, per disgrazia loro, sono figli
di emigranti stagionali che lavorano a tempo determinato, non hanno
diritto a frequentare la scuola pubblica e, magari a costo di
ulteriori sacrifici da parte dei loro genitori, sono costretti a
rivolgersi alla scuola privata per trovare insegnanti disponibili a
dare loro i rudimenti essenziali del sapere.
Non capisco l'atteggiamento del Consiglio regionale, che si
arroga, addirittura, il diritto di respingere un ordine del giorno,
firmato dai Capigruppo di cinque partiti, nel quale si chiede il
rispetto di una legge regionale. Questo Consiglio ha il sacrosanto
dovere di far rispettare la legge che l'Assessore sta violando. Noi
non siamo d'accordo e, caro Assessore, non ci fermeremo! Ma non ci
fermeremo, ovviamente, non certo perché intendiamo salvaguardare
gli interessi di qualcuno - lungi da me un intento del genere!
Tant'è che non conosco neppure chi siano gli insegnanti o gli
alunni - ma perché intendiamo salvaguardare il principio essenziale
del rispetto della legge.
Considero mortificante per il nostro ruolo di Consiglieri
regionali essere stati costretti a dover presentare, addirittura,
un ordine del giorno per far rispettare la legge. Noi condanniamo,
Assessore Faval, l'atteggiamento di questa maggioranza, che si
arrocca in difesa della forza dei numeri e non della forza della
democrazia.
Questo, ovviamente, non vuole essere un attacco personale
all'Assessore. Per l'amor del cielo, me ne guardo bene! Tuttavia,
ribadisco ancora una volta che noi vogliamo il rispetto della
legge, altrimenti useremo tutti i mezzi possibili, anche quelli che
non sono mai stati da noi graditi, per far sì che questo
avvenga.
(Voce fuori microfono):
Le bombe?
BALDASSARRE (P.S.D.I.):
No, no; io non sono un
bombarolo!
TAMONE
(fuori microfono): Vai anche tu alla scuola
materna? Il mezzo che puoi usare...
BALDASSARRE
(fuori microfono): Alla scuola materna io
manderei qualche Consigliere...
PRESIDENTE
: Ha chiesto la parola il Consigliere Cout; ne
ha facoltà.
COUT (P.C.I.):
Per non ripetere le considerazioni già
illustrate dagli altri Consiglieri, limito il mio intervento a tre
considerazioni essenziali.
La prima si riferisce ad una questione di coerenza, perché non
mi sembra che l'Assessore sia stato coerente sino in fondo
nell'affrontare il presente problema che, a mio parere, potrebbe
essere considerato sotto diversi aspetti: ve n'è uno legislativo,
un altro applicativo e, infine, ve n'è un ultimo relativo al
controllo sull'applicazione della legge.
Una prima legge in merito, come ha già detto il Consigliere
Pascale, è stata fatta nel 1972 ed è stata poi modificata nel 1983,
quando sono stati fissati alcuni principi ben precisi. Nel 1983,
rispetto al 1972, è stato modificato il riferimento alla frequenza
degli alunni con quello relativo alla loro iscrizione, perché
quest'ultima ci garantiva maggiori sicurezze nell'affrontare la
sistemazione degli organici e la creazione delle sezioni di scuola
materna in Valle d'Aosta.
Questa legge ha sancito un principio valido in tutta la Valle -
e ci tengo a sottolinearlo - ma non a Courmayeur. L'Assessore,
infatti, la volta scorsa, ha detto che non sempre le preiscrizioni
raggiungono il numero sufficiente a formare le sezioni, mentre tale
numero può risultare sufficiente in un momento successivo, con le
iscrizioni definitive. Anche a Courmayeur, infatti, al momento
delle pre-iscrizioni, non c'era il numero sufficiente a formare una
sezione in più.
A Chevrot ed a Roisan, al momento delle preiscrizioni, i bambini
erano inferiori a 20, perché erano 19, non rendendo possibile la
creazione di due sezioni, come invece è stato fatto in un secondo
tempo, quando le iscrizioni sono aumentate. Non so se vi siano
anche altri casi, tant'è che noi abbiamo presentato una
interrogazione con risposta scritta per chiedere di effettuare gli
accertamenti ai quali ha fatto riferimento l'Assessore Faval nel
corso della seduta segreta.
Tali accertamenti mirano a conoscere, per tutta la Valle
d'Aosta, il numero dei bambini iscritti al momento delle
preiscrizioni, il numero di quelli iscritti al momento delle
iscrizioni definitive, il numero di coloro che effettivamente
frequentano a tutt'oggi, sia nella scuola pubblica regionale, sia
in quella privata. Tornerò più avanti su questo problema.
Dicevo, comunque, che, mentre in tutte le altre situazioni della
Valle le sezioni sono state istituite sulla base del numero delle
preiscrizioni effettuate entro il 29 gennaio e confermate con le
iscrizioni definitive del 7 luglio, a Courmayeur così non è stato.
Il problema, quindi, è quello di sapere se la legge debba essere
applicata, o meno, anche a Courmayeun.
Noi abbiamo presentato un ordine del giorno proprio perché
vogliamo essere coerenti con le disposizioni di legge in materia,
che noi stessi abbiamo approvato, in modo che, così come è stato
fatto in tutte le altre scuole materne della Valle, lo stesso venga
fatto nella scuola materna di Courmayeur.
C'è poi il problema dei controlli. Penso che, anche per quanto
concerne questo aspetto, noi cercheremo di essere coerenti,
Assessore Faval...
(...INTERRUZIONE...)
COUT (P.C.I.):
Dicevo, comunque, che noi saremo coerenti
anche per quanto concerne i controlli, perché cercheremo di
verificare che gli stessi vengano svolti come si deve, non solo
nelle scuole materne di Courmayeur, ma anche in tutte e altre
sezioni della Valle d'Aosta, comprese quelle private.
A questo punto si pone il problema dell'uniformità dei controlli
che devono essere effettuati in tutte le scuole materne della
Valle. Una volta effettuati i controlli e accertato che ci si è
riferiti al numero degli alunni frequentanti e non al numero degli
iscritti all'atto della formazione delle sezioni della scuola
materna, ovviamente si devono assumere delle decisioni. Non
capisco, però, perché le stesse vengano prese subito per
Courmayeur, mentre è dubbio che si verifichi la stessa cosa nel
resto della Valle.
Sembrerebbe, quindi, che l'Assessore applichi due criteri
diversi per affrontare lo stesso problema e venga meno alla
coerenza, tant'è ch'io mi chiedo dove sia finito quel buonsenso al
quale faceva riferimento lo stesso Assessore Faval, in una
precedente discussione, quando sosteneva che, se una sezione di
scuola materna funziona bene con venti bambini, possa funzionare
ugualmente bene con ventuno.
Credo, invece, che noi abbiamo dimostrato di agire con buonsenso
quando abbiamo modificato la legislazione nazionale, che permetteva
di iscrivere sino a 30 bambini nelle sezioni delle scuole materne,
abbassando tale numero a 20 bambini iscritti; tant'è che in alcuni
casi speciali, e mi riferisco a quello della frazione Chameran di
Châtillon, come risulta da una risposta dell'Assessore Faval al
Consigliere Breuvé, pur in presenza di soli 15 bambini e di 4
insegnanti, siamo riusciti a creare tre sezioni, una delle quali
con orario prolungato.
Visto che abbiamo già affrontato delle situazioni di particolare
emergenza, non vedo perché, caso unico in tutta la Valle, non
vogliamo attuare, proprio per Courmayeur, una legge che ci siamo
dati da diversi anni e che, fino ad ora, ha sempre funzionato a
dovere.
Probabilmente ci siamo accorti che sono necessari maggiori
controlli, da parte dell'Assessorato, e noi dobbiamo pretendere che
vengano effettivamente attuati, perché, nel momento in cui si
accerta l'esistenza di qualcosa che non funziona, è preferibile
farla assurgere a caso emblematico per tutta la Valle, in modo da
garantire una uniformità di trattamento e di attenzione.
Ritornando a Courmayeur, ricordiamo che la mancata istituzione
di una sezione di scuola materna, che doveva essere fatta sulla
base delle iscrizioni, è stata invece motivata dalle ragioni di una
frequenza, verificata, non si sa bene come e, pertanto, quanto
certa, solo a Courmayeur.
A nostro parere, quindi, si è peccato di incoerenza e non si è
data prova di quel buonsenso al quale, molte volte, l'Assessore
Faval si appella, ritenendolo indispensabile, specie nelle
questioni scolastiche.
Non penso che si possa mettere in discussione l'iscrizione di
quattro bambini che vengono da altre regioni, perché sono costretti
a seguire i genitori che vengono a lavorare in Valle d'Aosta. Non
possiamo certamente credere che questi bambini debbano frequentare
la scuola materna a Reggio Calabria, a Catanzaro o in Puglia.
Dico anche che occorre prestare la massima attenzione al
concetto di frequenza, specie in questo caso in cui non si ha a che
fare con ragazzi che frequentano le scuole secondarie, ma con
bambini piccoli, che frequentano le scuole materne e che hanno
bisogno della mamma, che, a volte, li porta con sé nel corso della
spesa mattutina, per poi ricondurli a frequentare il corso
scolastico pomeridiano.
Concludo, pertanto, ricordando che vanno fatti tutti i controlli
possibili e, nel caso si accertino degli errori e delle
responsabilità, occorre intervenire per porvi rimedio, non solo a
Courmayeur, ma dovunque e, se sarà il caso, si dovrà provvedere a
ridiscutere ed a modificare la legge. Essa, però, in questo momento
ci impone di istituire due sezioni, nel caso si superino i venti
bambini iscritti, così come è stato finora in tutte le scuole della
Regione.
PRESIDENTE
: Ha chiesto la parola il
Consigliere-Segretario, Breuvé Lilliana; ne ha facoltà.
BREUVÈ LILLIANA (P.S.I.):
Questa discussione sta
scoprendo "a macchia d'olio" tutta una serie di situazioni
piuttosto sciocche, causate dall'Assessore alla Pubblica
Istruzione...
(...INTERRUZIONE...)
BREUVÈ LILLIANA (P.S.I.):
Sciocche, sciocche, come
sciocchezze...
In un paese turistico come Courmayeur, molto attivo e
frequentato, che passa dai 2.000 abitanti circa agli oltre 15.000,
c'è una scuola materna regionale che deve essere esaltata e non
defraudata o denigrata. La scuola materna regionale, che, grazie al
cielo, funziona bene, ha bisogno di bambini, così come, a fronte,
il paese ha bisogno di questa scuola materna.
Oggi, invece, si parla di tutt'altro argomento, legge sì, legge
no, che, magari, anch'io riprenderò più avanti.
Nell'interrogazione che ho presentato, ho indicato 42 nominativi
che corrispondono ai bambini regolarmente iscritti. Se un bambino
va o un bambino viene, ne rimangono, comunque, sempre 41. Tuttavia,
si dovrebbe discutere anche sulla cifra di 40, perché, il giorno in
cui due lavoranti d'albergo dovessero portare il loro bambino, si
dovrebbero, forse, sentir rispondere: "No, non possiamo accettarlo,
dovete iscriverlo dall'altra parte!". Presumo che sia cosi, o no?
Ma ciò non è possibile perché l'altra scuola materna non è
regionale, ma è privata e non ha nulla a che vedere con la nostra
scuola pubblica.
Io sono qui per esaltare la scuola regionale e per esaltare
anche il suo Assessorato, Assessore Faval. È lei che, del resto, ha
in mano questa situazione ed è lei che la deve risolvere.
Ritorniamo ora alle preiscrizioni, alla legge regionale ed a
tutte le considerazioni così ben evidenziate dai miei colleghi
Consiglieri. Io le chiedo quali sono i motivi che hanno determinato
la predisposizione di tale scelta per il Comune di Courmayeur,
perché è proprio di questo Comune che si parla e non credo che ciò
sia più questione di leggi o di capacità: qui è in gioco solo una
precisa volontà politica dell'Assessore alla Pubblica
Istruzione.
Se l'Assessore non intende realizzare le tre sezioni, occorre
sapere che cosa abbia potuto determinare questa scelta. La sua
volontà? Quella di altre persone? Ma tutto ciò esula dalle
prescrizioni legislative e dalle competenze dell'Assessorato.
Assessore Faval, lei deve solo dirci quali sono i motivi, che io
non conosco, ma che, volutamente o meno, magari in un suo attimo di
incertezza, hanno determinato questa sua valutazione.
Credo di poter esigere da lei una risposta, sulla base della
quale, poi, io farò una valutazione personale. Del resto, poiché io
abito a Courmayeur, la questione assume, per me, quasi un valore di
principio.
Voglio sapere come lei interpreta la legge già citata e che lei
deve rispettare, perché, nel caso non la dovesse rispettare, lei
potrebbe mettere in dubbio tutte le altre leggi di questa
Regione.
Assessore, io mi appello alla sua buona volontà e l'invito a
stare particolarmente attento...
(...INTERRUZIONE dell'Assessore Faval...)
BREUVÈ LILLIANA (P.S.I.):
La ringrazio, Assessore, perché
vedo che mi segue con attenzione. Non è il caso che lei riveda la
sua posizione e provveda ad istituire la terza sezione? Non so in
che maniera, perché, adesso, è piuttosto difficile...
(...INTERRUZIONE dell'Assessore Faval...)
BREUVÈ LILLIANA (P.S.I.):
Ah, non è difficile? Allora ci
dovrebbe dimostrare che non è difficile! Comunque, io le chiedo se
non sia il caso di rivedere tutto il problema della scuola materna
di Courmayeur, dove manca la terza sezione, che potrebbe costituire
un posto di lavoro tipicamente femminile per chi abbia bisogno di
lavorare.
È possibile che non si riesca a trovare un punto di incontro?
Assessore, non ci vuole molto: tutto potrebbe essere aggiustato con
una parolina, e mi auguro che lei la dica. La ringrazio.
PRESIDENTE
: Ha chiesto la parola il Consigliere Aloisi;
ne ha facoltà.
ALOISI (M.S.I.):
Intervengo brevemente, perché gli altri
colleghi che mi hanno preceduto hanno già illustrato la situazione.
Tuttavia, essendo uno dei firmatari dell'ordine del giorno, ritengo
giusto fare qualche considerazione.
Non riesco a comprendere, innanzitutto, l'atteggiamento
dell'Assessore sulla vicenda, perché la legittima richiesta, insita
nell'ordine del giorno, prevede solo che venga data applicazione ad
una legge; del resto, dovrebbe essere suo preciso dovere provvedere
a farla applicare.
La legge parla chiaro ed è stata illustrata molto bene dal
Consigliere Breuvé, nel testo della sua interrogazione, dove sono
citate, addirittura, le date ed i nominativi delle iscrizioni.
Pertanto, credo che esistano tutti i presupposti perché venga
istituita una terza sezione.
Ci siamo recati a Courmayeur, dove abbiamo potuto prendere
visione della locale scuola materna, conoscere, valutare ed
analizzare le deficienze presenti, che sono state anche
riconosciute ed accolte dall'Assessore, che, effettivamente, si è
reso conto della necessità dell'istituzione di una mensa e di uno
spazio più ampio. Anche l'Assessore, quindi, si è detto disponibile
ad affrontare questi problemi per cercare di risolverli e, perciò,
rimane incomprensibile il suo atteggiamento di chiusura, nel senso
che sembra non voler dare una soluzione al problema.
Non credo sia il caso che ognuno si chiuda nelle proprie
posizioni, cercando uno scontro che non gioverebbe a nessuno;
penso, invece, che, se l'Assessore intende realmente risolvere il
problema, non esistano ostacoli impossibili da sormontare. Basta
accettare l'ordine del giorno, che presenta una richiesta legittima
e che è prevista dalla legge, dopo di che siamo disposti a
discutere e ad analizzare fino in fondo tutti gli altri problemi,
per farsi che, come ha detto molto bene il Consigliere Breuvé
Lilliana, la scuola regionale, che ci dovrebbe far onore, perché è
una scuola tutta nostra, abbia i requisiti e le strutture
necessarie ad un suo migliore funzionamento.
Se a ciò non si dovesse arrivare, si potrebbe ipotizzare che
sotto sotto ci sia qualcosa d'altro e potremmo anche dubitare che,
dietro l'Assessore, ci siano delle spinte e delle pressioni,
esercitate, magari, da altri personaggi, che intendono condizionare
in modo diverso la soluzione del problema. Io penso, quindi, che
tutti debbano dar prova di buona volontà. La richiesta di
applicazione della legge è perfettamente legittima. Se a ciò non si
dovesse addivenire, potrebbe essere lecito pensare che dietro ci
siano altri personaggi, che, agendo nell'ombra, riescano,
probabilmente, a condizionare l'operato dell'Assessore alla
Pubblica Istruzione.
PRESIDENTE
: Ha chiesto la parola l'Assessore alla
Pubblica Istruzione, Faval; ne ha facoltà.
FAVAL (U.V.):
J'ai entendu dans ce Conseil toute une
série d'appréciations assez lourdes et négatives à mon égard: il
est possible que vous ayez raison, Messieurs les conseillers. J'ai
tout de même cru voir, dans l'attitude de ceux qui sont intervenus
à propos de l'école maternelle de Courmayeur, un acharnement qui
peut sous-entendre quelque chose de différent par rapport à ce qui
est dit ici.
Très sincèrement, je vous dis que je n'ai aucune intention de
faire une guerre de religion et encore moins d'école maternelle. Je
ne suis pas là pour ne pas respecter les lois. Il y a ici une
interprétation différente de la loi, mais cela n'est pas contre la
démocratie, M. Baldassarre: il est normal que l'on interprète les
lois d'une manière différente. La confrontation est justement la
vie de la démocratie.
Je devrais refaire un tout petit dis cours: quelqu'un voudrait
m'attribuer des intentions que je n'ai jamais eues, c'est-à-dire de
traiter l'école maternelle de Courmayeur d'une façon
différente.
La formation des classes, à l'école maternelle, comme dans les
autres écoles, se fait avant tout à l'occasion de l'"organico di
diritto" du mois de janvier. L'on sait très bien que cela est fait
par les bureaux de l'Assessorat et les syndicats; seul les cas
particuliers arrivent sur le bureau de l'Assesseur: ce n'est pas la
tâche de l'Assesseur d'aller compulser les différents dossiers de
l'Assessorat.
La deuxième phase d'organisation des classes est l'"organico di
fatto" du mois de septembre. Il y a aussi des cas pour l'école
primaire: ainsi a-t-on gardé l'école de Chamois, avec deux élèves,
même si la loi en prétend cinq. Voilà une interprétation de la loi,
M. Baldassarre. A Chamois, vu les moyens de transport, nous avons
cru normal de garder l'école. D'après ce que disent certains
conseillers, on pourrait penser que les choses sont traitées
superficiellement: c'est faux! Pour Chamois, on a évalué la
situation du point de vue démographique, pour vérifier si les
années suivantes l'école aurait pu être maintenue ou s'il fallait
prendre des dispositions différentes. Je peux citer toute une série
d'exemples dans ce sens.
Revenons donc à la question de Courmayeur. Lors de la
préparation de l'"organico di fatto", le Surintendant, après avoir
parlé avec les syndicats, me signale deux cas - et je répète que
toute la partie concernant les dossiers, l'organisation de l'école
maternelle est de la compétence des directions didactiques. - Le
résultat du tri effectué par les bureaux est acheminé par les
bureaux de l'Assessorat: ainsi m'a été soumis le cas de Courmayeur.
Ce dernier était caractérisé par une série d'inscriptions en retard
d'après les dispositions qui prévoient "preiscrizione, conferma
della preiscrizione e in quell'occasione possono essere accolte
domande purché non ci siano aumenti di...".
Nous ne voulons pas nous formaliser sur la question des
inscriptions, car nous voulons défendre le droit des enfants
d'aller à l'école et nous voulons que tous les enfants qui vivent
au Val d'Aoste puissent aller à l'école.
Parallèlement, on me signalait que quatre élèves non résidants -
mais je ne voudrais pas que l'on joue sur le mot, car on parle
d'enfants et il faut avoir du respect: je n'ai pas dit que les
enfants vivants au Val d'Aoste, mais résidants ailleurs, n'ont pas
droit à l'école maternelle. -.
Une vérification qui a été faite a révélé que deux de ceux-ci ne
vivaient pas au Val d'Aoste, voire qu'ils ne sont jamais arrivés au
Val d'Aoste.
Voilà la différence; je ne suis pas là pour tricher.
Je voudrais que l'on se rappelle ce que j'ai dit: il y a eu une
rencontre, en 85, entre l'Assessorat et les syndicats, où, par
rapport à la question de la formation des classes, il a été décidé
de ne pas se formaliser sur les modalités d'inscription, du fait
que les parents peuvent ignorer les formalités prévues par les
circulaires; néanmoins, il avait été décidé de demander que l'on
institue une classe en plus dans les cas où le nombre serait
limité. Or, nous avions deux élèves en plus, soit 4 enfants ne
vivants pas au Val d'Aoste.
Nous ne voulions absolument pas mortifier l'école de Courmayeur.
Les cas de Courmayeur et de Gressan-Chevrot m'avaient été signalés.
Dans ce dernier cas, l'ancienne école maternelle a été pratiquement
démolie et il y avait des problèmes de locaux; c'est pourquoi nous
n'avons pas autorisé la deuxième section. Lorsque le syndic a pu
donner les locaux, l'autorisation a été donnée.
Dans le respect de la démocratie et des différentes
institutions, j'ai convoqué les syndicats et leur ai exposé les
raisons de la façon d'agir en question. Ceux-ci n'ont alors pas eu
de réaction négative, mais lorsqu'ils se sont consultés ils ont
changé d'attitude: lors de l'assemblée des institutrices, on m'a
envoyé une requête de convocation qui a été acceptée; les syndicats
ont invité leurs adhérentes à ne pas participer à l'assemblée
qu'ils avaient demandée eux-mêmes. Voilà la démocratie à sens
unique. Je peux vous montrer le document.
Face à cette attitude, je ne crois pas que l'on puisse m'accuser
de ne pas être disponible.
Je n'ai pas la prétention de vous convaincre; néanmoins, en
rapport aussi avec les événements dont je vous ai parlé, je suis
convaincu d'être de bonne foi. C'est vrai que vous avez le droit de
présenter l'ordre du jour, mais cela ne signifie pas que tous
doivent l'approuver: nous avons le droit de le discuter et de ne
pas l'approuver, si nous ne partageons pas ce qu'il contient.
Je ne me sens pas d'accepter un ordre du jour dans lequel on
demande à la Junte et à l'Assesseur d'appliquer une loi que ces
derniers pensent avoir appliqué d'une façon correcte.
PRESIDENTE
: Ha chiesto la parola, per dichiarazioni di
voto, il Consigliere Baldassarre; ne ha facoltà.
BALDASSARRE (P.S.D.I.):
Nell'intervento dell'Assessore
non ho sentito fare alcun riferimento a quanto da me ribadito sulla
mortificazione del ruolo dei Consiglieri regionali.
È estremamente mortificante per dei Consiglieri regionali essere
costretti a presentare un ordine del giorno per chiedere il
rispetto di una legge votata dallo stesso Consiglio regionale.
Secondo il mio concetto di democrazia, non è assolutamente
possibile che in alcune istituzioni si faccia ricorso a certi
metodi.
L'Assessore ha detto di aver interpretato la legge. La legge,
tuttavia, deve essere interpretata sulla base di quanto è
testualmente scritto nei suoi vari articoli, che, nel nostro caso,
stabiliscono che il numero delle sezioni sia determinato sulla base
delle iscrizioni e non delle frequenze.
Potrei anche essere d'accordo con l'Assessore, ma in quel caso
bisognerebbe modificare la legge, sostituendo il riferimento alle
iscrizioni con quello alle frequenze. Si avrebbe cosi una
interpretazione autentica e verrebbero meno le ragioni che
giustificano le polemiche in corso.
Ribadisco, tuttavia, l'abnorme assurdità che il Consiglio
regionale sia costretto a presentare, addirittura, un ordine del
giorno per veder applicata correttamente una legge regionale.
Rivolgendomi a qualche Consigliere della Democrazia Cristiana, che
sostiene la nostra tesi dell'applicazione corretta della legge, lo
invito ad aver più coraggio, a dire chiaramente che cosa pensa in
merito ed a votare questo ordine del giorno, anche se, come ho già
detto, è addirittura assurdo che si sia costretti a votare un
ordine del giorno per impegnare la Giunta regionale al rispetto di
una legge.
Dico onestamente di sentirmi mortificato per aver sottoscritto
il presente ordine del giorno, ma l'ho fatto per l'arroganza della
Giunta che non intende rispettare una legge regionale. Non si vuole
rispettare una legge? Dobbiamo essere costretti a presentare un
ordine del giorno per chiedere il suo rispetto? Ma le leggi vanno
rispettate cosi come sono e non tolleriamo che vengano interpretate
ad uso e consumo di qualcuno.
Potete anche votare contro quest'ordine del giorno, la cui
presentazione - ripeto - è, addirittura, assurda e mortificante, ma
ci dovete spiegare perché volete votare contro una richiesta di
applicazione della legge. Vorrei guardare in faccia quelli che
alzeranno la mano, per vedere con che coraggio voteranno contro
quest'ordine del giorno, che è del tutto "superfluo", proprio
perché chiede il rispetto della legge.
Nel rivolgermi, ancora una volta, a quelle forze ed a quei
Consiglieri, in modo particolare della Democrazia Cristiana, che
non hanno alcun interesse a proteggere e posizioni dell'Assessore o
dell'Union Valdôtaine, chiedo loro che cosa faranno quando si
tratterà di votare questo ordine del giorno. Ovviamente,
divulgheremo e faremo conoscere a tutti quello che sta succedendo
qui dentro, perché voi non potete non applicare la legge.
Concordiamo di modificarla e ci troveremo d'accordo, perché, con un
semplice emendamento che condiziona la creazione delle sezioni
sulla base delle frequenze, e non più delle iscrizioni, credo che
sia possibile trovare un punto comune d'intesa. Fino a quando,
però, la legge è quella che è, essa deve essere rispettata.
Credo, tuttavia, di non aver ancora ben capito quale possa
essere l'atteggiamento della maggioranza nei confronti di questo
ordine del giorno. Se verrà messo in votazione, io lo voterò
senz'altro, anche perché l'ho sottoscritto...
(...INTERRUZIONE del Consigliere Tamone...)
BALDASSARRE (P.S.D.I.):
Lo so bene, Consigliere Tamone,
che a te non interessano queste cose, che, anzi, ti fanno tanto
ridere! A te interessano altre cose, perché queste non sono cose
spicciole come, ad esempio, le richieste di voti... So benissimo,
Consigliere Tamone, che queste cose non ti interessano per niente e
ti interessa solo come catturare qualche voto in più, per arrivare
a undici o dodici Consiglieri, o come catturare qualche
sovvenzionatore che possa fare qualcosa per la prossima campagna
elettorale; ed io, caro Consigliere Tamone, ho qualcosa in
merito!
PRESIDENTE
: Ha chiesto la parola, per dichiarazioni di
voto, il Consigliere Cout; ne ha facoltà.
COUT (P.C.I.):
Noi voteremo a favore dell'ordine del
giorno, non certo perché l'abbiamo presentato, ma perché i
chiarimenti che ci ha fornito l'Assessore non sono stati
sufficienti a convincerci della bontà della sua scelta. Tuttavia,
colgo l'occasione per cercare di chiarire, molto brevemente, due
questioni che mi paiono importanti.
È vero che le questioni sono tante: organico di diritto,
conferma delle iscrizioni e convalida di eventuali trasferimenti al
7 luglio, sistemazioni tra una scuola e l'altra, organico di fatto
previsto per tutti gli organi di scuola, situazioni diverse per le
assunzioni degli insegnanti, supplenti annuali o meno, questioni
sindacali... È vero, altresì, che, tra il momento delle
preiscrizioni provvisorie e quello delle iscrizioni definitive, si
può procedere ad una sistemazione degli organici.
A conferma di quanto ho già detto nel mio precedente intervento,
ribadisco, però, che sono stati usati due metodi diversi. Nella
frazione Chevrot di Gressan, dove gli iscritti erano 19, poi sono
diventati 24 ed ora mi pare che siano 22, sono state fatte due
sezioni. La stessa cosa è avvenuta a Roisan, dove la situazione era
più o meno analoga.
Per quanto concerne Courmayeur, non regge la spiegazione data e
cioè che non si è proceduto alla istituzione della terza sezione,
perché quattro bambini non risultano essere residenti in Valle
d'Aosta. Analizzando sino in fondo la circolare che ci è stata
citata dall'Assessore, scopriamo che in nessuna sua parte è
prescritta la residenza nel comune o nella regione dove avviene
l'iscrizione.
Assessore Faval, volendo applicare la circolare ministeriale con
un certo buon senso, si potrebbe considerare un altro suo punto,
non ancora ricordato e che pure fa riferimento ad una situazione
reale di Courmayeur; mi riferisco, esattamente, al punto in cui si
dice:
"Possono essere iscritti, altresì, i bambini che compiono i
tre anni di età entro il 31 gennaio. Per tali bambini, l'ammissione
può essere disposta in presenza di disponibilità di posti e previo
esaurimento delle precedenti...".
A me risulta che a Courmayeur ci sono parecchi bambini, una
decina e forse anche di più, che compiranno 3 anni entro la fine
del gennaio prossimo. Mi sembra che qualche genitore abbia
intenzione di iscrivere qualcuno di questi bambini e, pertanto, se
le iscrizioni saranno due, si correrà, forse, il rischio di
escludere qualche bambino dalla scuola?
Se ci si fosse voluti appellare al buonsenso, sino in fondo, si
sarebbe potuta considerare anche questa circostanza per
giustificare l'istituzione di una sezione di scuola materna in più
a Courmayeur.
A questo punto, nessuna remora ci trattiene dal votare l'ordine
del giorno che noi abbiamo presentato.
PRESIDENTE
: Ha chiesto la parola, per dichiarazioni di
voto, il Consigliere Pascale; ne ha facoltà.
PASCALE (P.S.I.):
Nessuno ha mai messo in dubbio la
buonafede dell'Assessore, proprio perché conosciamo la complessità
delle procedure che sfociano nella costituzione delle scuole
materne: per l'organico di fatto, si riunisce una apposita
commissione composta dal Sovraintendente agli studi e da alcuni
rappresentanti delle organizzazioni sindacali.
Non si può, tuttavia, non rilevare che, nel caso del Comune di
Courmayeur, vi siano dei comportamenti quantomeno un po'
strani.
Voglio precisare, intanto, che, in sede di riunione per
l'istituzione dell'organico di fatto, le organizzazioni sindacali
avevano proposto che fossero istituite tre sezioni, cosi come
prescrive la legge. Non so sulla base di quali sue considerazioni o
valutazioni il Sovraintendente ha, poi, proposto all'Assessore che
ne fossero istituite due. Ribadisco, tuttavia, che le
organizzazioni sindacali, fin dall'inizio, avevano chiesto l'esatta
applicazione della legge. Mi pare, infatti, che lo sciopero da esse
indetto sia stato giustificato dalla mancata applicazione della
legge.
L'argomento che tuttavia viene portato a maggiore
giustificazione, non so se in sede di proposta, da parte del
Sovraintendente, o se, successivamente, in sede di verifica, da
parte dell'Assessore, è il fatto che quattro alunni non risiedono
in Valle d'Aosta.
Questa ricerca, intanto, è stata fatta soltanto per Courmayeur?
Non potrebbe verificarsi che, presso la scuola materna di
Pont-Saint-Martin, siano iscritti degli alunni residenti nel vicino
Comune di Crema e, comunque, fuori dalla Valle d'Aosta? Perché si è
andati a cercare solo tra i 42 alunni iscritti nella scuola materna
di Courmayeur chi risieda o meno in Valle d'Aosta?
Ammesso, tuttavia, che sia vero che qualche alunno abbia la
residenza fuori dalla Valle, perché i genitori, sapendo di dover
tornare a lavorare a Courmayeur per la stagione invernale, hanno
provveduto alle preiscrizioni ed alle iscrizioni, perché non
bisogna creder loro "a priori" e dire: "No, questi non vivono a
Courmayeur! Chissà se ritornano?"
Siamo in presenza di un preciso atto di assunzione di
responsabilità da parte del padre dell'alunno che ha fatto la
domanda e, finché esiste la domanda, noi dobbiamo credere alla
domanda, perché la legge fa riferimento alle domande di iscrizione
e non alle frequenze.
Perché questa valutazione ("Non sono 42, ma sono solo 38 e,
quindi, limitiamoci a due sezioni") è stata fatta, guarda caso,
proprio per Courmayeur? Tutto ciò è piuttosto strano, tant'è che,
francamente, avrei preferito convocare la Commissione competente
per sentire l'Assessore in quella sede, dove il dialogo è più
ristretto e più facile e dove è anche più possibile approfondire i
vari argomenti. Ero anche favorevole, come ho detto prima, a
riportare questo argomento in Commissione, proprio per
approfondirlo sino in fondo. Altri Consiglieri non hanno voluto e,
quindi, abbiamo proseguito nella discussione; ma certamente ci sono
delle cose che non ci convincono.
Avete già sentito dire da altri firmatari dell'ordine del giorno
che lo stesso viene mantenuto per una ragione di principio: tutte
le giustificazioni possono essere buone, però, sul piano giuridico,
esistono delle leggi, che, al momento della determinazione
dell'organico di fatto e cioè a settembre, prevedono l'istituzione
di tre sezioni. Questo non è stato fatto, anzi, una legge che non
consente interpretazioni rapide e discrezionali è stata
interpretata in un certo modo.
Ribadisco la gravità del pericoloso precedente per le
responsabilità che, in questo caso, si assumono sia l'Assessore,
sia la maggioranza. Alla fine di ogni legge, infatti, c'è un
"codicillo" che impone a chiunque il rispetto della legge; se poi è
l'amministratore pubblico che, per primo, dà un esempio di
interpretazione elastica della legge, rispettandola ora in un modo
e talora in un altro, è proprio il caso di chiedergli come si potrà
pretendere che la stessa sia rispettata dai cittadini.
PRESIDENTE
: Ha chiesto la parola, per dichiarazioni di
voto, il Vice-Presidente, De Grandis; ne ha facoltà.
DE GRANDIS (P.R.I.):
Ho ascoltato con molta attenzione
quanto è stato sostenuto dai firmatari dell'ordine del giorno e,
con altrettanta attenzione, quanto ha affermato l'Assessore
Faval.
Mi ha sorpreso, in particolare, l'affermazione, ribadita nel
corso delle dichiarazioni di voto dal Consigliere Pascale, sulla
responsabilità politica che si assume il Consigliere regionale non
approvando questo ordine del giorno, perché questa circostanza
costituirebbe un precedente gravissimo, che consentirebbe alla
pubblica amministrazione di non rispettare le leggi.
Io non ho la competenza giuridica del Consigliere Pascale, mi
sembra, tuttavia, di aver sempre etto, in tante sentenze: "Rilevato
in diritto e rilevato in fatto". Ciò sta a significare che chi
applica la legge considera il diritto nella sua espressione
letterale, ma considera i fatti per rapportarli a quel diritto e
considera, altre si, lo spirito della legge.
Mi pare che non sia un bel modo di applicare la legge il tener
conto soltanto della lettera e non dello spirito. La legge,
evidentemente, si prefigge di raggiungere determinati obiettivi ed
è chiaro che, attraverso la lettera della norma, tende a realizzare
quegli obiettivi ben precisi. Al di là della rigidità della forma,
io credo che il pubblico amministratore, interpretando la legge in
un certo modo, al fine di raggiungere quegli obiettivi, abbia agito
in modo corretto.
Mi sembra, tra l'altro, che l'Assessore, nel corso della sua
esposizione, abbia ricordato alcuni casi nei quali la legge non è
stata rispettata in senso contrario, vale a dire, quand'anche la
situazione non consentiva l'apertura di una sezione, è stata
ugualmente aperta la sezione, proprio perché lo spirito della legge
esigeva che ai bambini della scuola materna fosse garantito un
determinato servizio. Volendo essere drastici e ferrei, anche in
quest'ultimo caso c'è stata una violazione di legge e, allora,
perché non contestiamo anche questa violazione, insieme ad
eventuali altre violazioni di legge...
(...INTERRUZIONE del Consigliere Baldassarre...)
DE GRANDIS (P.R.I.):
Consigliere Baldassarre, a te non
rispondo!
In piena coscienza, quindi, io sono convinto della bontà e della
validità delle intenzioni dell'Assessore per risolvere questo
problema in modo favorevole ai bambini che devono frequentare la
scuola materna, ragion per cui, non ho nessuna difficoltà a
respingere l'ordine del giorno. Mi sembra, infatti, che voglia
rimarcare eccessivamente la lettera della legge, dimenticandosi,
però, dello spirito di quella stessa legge. Penso, invece, che
l'Assessore, tenendo giustamente conto dello spirito e della
lettera della legge, faccia il debito sforzo per raggiungere
l'obiettivo proposto, nell'interesse dei bambini.
Per queste ragioni, non voterò questo ordine del giorno.
PRESIDENTE
: Ha chiesto la parola il Consigliere Aloisi;
ne ha facoltà.
ALOISI (M.S.I.):
Non sarei voluto intervenire, ma, dopo
le ultime considerazioni del Consigliere De Grandis, sento il
dovere di precisare alcune cose.
Può anche essere vero che la legge debba essere interpretata in
un modo o nell'altro; la legge, però, esiste e deve essere
applicata.
In secondo luogo, c'è da osservare che la legge è uguale per
tutti. Se una legge deve essere più o meno valida a Courmayeur, lo
deve essere ugualmente a Gressan, a Pont-Saint-Martin e dovunque
esistano gli stessi problemi e dove, per un solo alunno in più, è
stata istituita la seconda o la terza sezione.
Se è vero, quindi, che la legge deve essere interpretata secondo
coscienza, è altrettanto vero che la legge deve essere uguale per
tutti e dovunque possa trovare applicazione. In questo caso
specifico, invece, notiamo un atteggiamento di eccessiva
insistenza, da parte dell'Assessore, nei confronti del Comune di
Courmayeur. Questo voler mantenere a tutti i costi una determinata
situazione indica che, sotto sotto, ci possa essere qualcosa e che
il giudizio, o l'operato, dell'Assessore non sia sereno.
Di fronte a questa situazione, noi ribadiamo il nostro voto
favorevole all'ordine del giorno e ci impegnamo, insieme alle altre
forze politiche, a tener desto l'argomento, cercando di
approfondirlo per quanto starà in noi, per valutare in merito il
comportamento dell'Assessore, di altri personaggi che stanno
nell'ombra e dei rappresentanti di altri partiti politici che, pur
essendo qui presenti, non vogliono assumersi le loro responsabilità
o se le assumono in modo differenziato, non considerando che
aspetto fondamentale della legge è la sua uguaglianza nei confronti
di chiunque.
PRESIDENTE
: Ha chiesto la parola il Consigliere Torrione;
ne ha facoltà.
TORRIONE (P.S.I.):
A prescindere dalla questione
dell'ordine del giorno, è la seconda volta (la prima è avvenuta in
coincidenza delle comunicazioni dei Presidenti della Giunta e del
Consiglio) che, nella giornata di oggi, il Consiglio è chiamato ad
occuparsi di questioni di principio.
A mio parere, non è molto opportuno che il Consiglio si divida
su di una votazione. Ognuno ha cercato di motivare le proprie
scelte, dalle quali sono emerse due posizioni nette e contrastanti.
Nell'interesse della pubblica amministrazione credo, pertanto, che
ci resti ancora da sciogliere il nodo dell'interpretazione della
legge.
Giustamente, infatti, l'Assessore rivendica di aver interpretato
la legge in assoluta buona fede, cosi come mi auguro che lo stesso
stato d'animo abbia sospinto i presentatori dell'ordine del giorno.
Credo, quindi, che, per ribadire l'assoluta indipendenza di
giudizio del Consiglio, non condizionata da alcun fatto esterno (e
non si tratta di un'interpretazione capziosa), sia opportuno che
l'argomento venga "recuperato" dalla competente Commissione
consiliare. Ciò, ovviamente, rientra anche nell'interesse della
stessa Amministrazione regionale, perché oggi si è verificato
questo caso, ma domani se ne potrà presentare un altro e sarebbe
davvero antipatico, e per chi siede sui banchi della Giunta, e per
chi siede sui banchi dell'opposizione, dover ridiscutere ancora una
volta su di un argomento analogo.
Chiedo, quindi, all'Assessore di voler cortesemente riportare
questo discorso in sede di Commissione consiliare competente, anche
perché un'interpretazione suffragata dal parere del Sovraintendente
agli studi, degli organi burocratici dell'Assessorato e di valenti
giuristi ci aiuti a dirimere la questione.
È certamente vero quello che ha detto il Consigliere De Grandis
in merito all'interpretazione estensiva o restrittiva della legge.
In un caso, infatti, essa è stata estensiva, mentre nell'altro è
stata restrittiva. Cerchia mo, pertanto, di "rimanere nell'alveo
mediano", che coincide con la sua interpretazione più autentica,
cosi evitiamo quei problemi che impongono al Consiglio regionale di
occuparsi di questioni cavillose e prettamente giuridiche, che pure
hanno notevoli riflessi di ordine sociale.
Nel dichiarare che noi voteremo, ovviamente, a favore di
quest'ordine del giorno, mi permetterei di chiedere all'Assessore
di voler cortesemente riportare il problema all'esame della
Commissione competente. Credo che si tratti della sede più
opportuna e più idonea affinché il problema venga affrontato senza
i condizionamenti di parte, ma esclusivamente sotto l'aspetto
giuridico, nell'interesse dell'interpretazione più autentica di una
legge che noi stessi ci siamo dati: da qui ci discende il dovere di
interpretarla nella maniera più corretta. Grazie.
PRESIDENTE
: Ha chiesto la parola, per dichiarazioni di
voto, l'Assessore alla Pubblica Istruzione, Faval; ne ha
facoltà.
FAVAL (U.V.):
Je me réjouis de la requête présentée par
M. Torrione. Je voudrais seulement rappeler au Conseil qu'il y a
deux heures, j'ai demandé la même chose, c'est-à-dire de pouvoir
trouver une solution en Commission.
Ce que j'ai dit au cours de la réunion secrète n'a pas du tout
été considéré. M. Aloisi, il n'y a personne qui agit derrière
l'Assesseur, je vous l'assure. J'ai des doutes, en revanche,
justement parce qu'il n'a pas été tenu compte des choses dont je
vous ai parlé et que l'on a voulu faire ce show sur la possibilité
de trouver un accord si les choses se présentent de cette façon.
Ceci dit, j'accepte d'aller en Commission.
PRESIDENTE
: Se nessuno chiede la parola, pongo, in
votazione l'ordine del giorno in oggetto, presentato dai
Consiglieri Liborio Pascale, Enzo Cout, Gaetano Baldassarre,
Vigilio Berti, Domenico Aloisi ed iscritto all'oggetto n. 50:
ESITO DELLA VOTAZIONE
Presenti: 28
Votanti: 10
Favorevoli: 10
Astenuti: 18 (Beneforti, Bondaz, Borbey, Chabod, De Grandis,
Faval, Fosson, Lanièce, Lanivi, Maquignaz, Marcoz, Martin, Perrin,
Pollicini, Ricco, Rollandin, Tamone e Voyat)
Il Consiglio non approva
PRESIDENTE
: Colleghi Consiglieri, vi ricordo che i
Capigruppo sono convocati, per le 15,30, nella sala delle
Commissioni.
I lavori sono sospesi e la seduta riprende i suoi lavori alle
ore 16,00.
La seduta è tolta
La seduta termina alle ore 13,43
