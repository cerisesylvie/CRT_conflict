Classificazione
(Nessuna classificazione presente)


Trascrizione informale del dibattito dell'aula
Oggetto del Consiglio n. 63 del 27 febbraio 1970 - Resoconto
OGGETTO N. 63/70 - Bilancio di previsione della Regione per
l'anno 1970. (Continuazione esame e discussione)
Montesano (P.S.D.I.)
- La seduta è riaperta con 25
presenti. Si riapre la seduta con la discussione generale sul
bilancio se c'è la richiesta di altri interventi. Chi chiede la
parola?
Ripeto che si riapre la discussione generale sul bilancio, se
c'è la richiesta di altri interventi.
Nessuno chiede la parola? La parola al Consigliere Germano.
Germano (P.C.I.)
- Un momentino, perché sono preso di
sorpresa.
Signor Presidente, io vorrei esporre alcune considerazioni sul
progetto di bilancio che ci viene presentato; potrei fare anche
delle lunghissime considerazioni, il fatto è che molto hanno già
detto i colleghi che mi hanno preceduto e poi non abbiamo molto da
polemizzare con quanto ha detto l'Assessore alle Finanze e con
quanto non ha detto la maggioranza.
A me pare però che una prima considerazione sia questa: non si
capisce, almeno io non capisco il perché si è fatta la richiesta di
esercizio provvisorio e si è presentato questo bilancio alla fine
di febbraio. Questo bilancio era approvato così a dicembre e poteva
benissimo essere presentato così a dicembre; non c'è stata alcuna
modifica, è solo questione di perdere del tempo, perché anche le
due piccole variazioni illustrate dall'Assessore alle Finanze, cioè
quella riguardante l'aumento della Pubblica Istruzione in direzione
della gratuità della scuola, anche quello era già allora previsto,
e anche quello della casa era già, quei 40 milioni, anche allora
erano già previsti. Quindi non si capisce il perché si è dovuta
fare una legge sull'esercizio provvisorio, si è dovuto aspettare
due mesi per discutere di questo bilancio.
Quelle due variazioni fatte, quale giudizio politico dare? Sono
troppo, troppo poco rispetto alle richieste dei lavoratori, alle
richieste che i giovani in lotta hanno posto. La questione della
scuola per esempio: effettivamente, quando abbiamo votato
all'unanimità l'ordine del giorno, abbiamo fatto una scelta
politica; abbiamo detto: è un obiettivo prioritario, dobbiamo in
questa direzione fare un notevole sforzo. E poi vediamo che dalle
pieghe del bilancio, si prende qualche centinaio di milioni e siamo
fermi lì. E così anche per quello della casa, direi poi che il
ritmo nell'affrontare quel problema è un ritmo molto lento.
Questo bilancio dunque, e mi riallaccio ai colleghi che mi hanno
preceduto, è la dimostrazione palese della fine del centro
sinistra, il quale si dimostra incapace di affrontare i problemi,
incapace di stare al passo con la realtà del paese in movimento. E
basta, per comprendere questo, vedere solo due questioni, io ne
affronterei solo due, e scusatemi se le affronto in modo
schematico, per non essere lungo. La questione della revisione del
riparto fiscale e la questione della programmazione.
Per il riparto fiscale, mi dispiace sempre che il Presidente
della Giunta non c'è, e lui è il massimo responsabile di questo.
Inviterei proprio il Presidente, se vuole, a fare in modo che il
Presidente della Giunta sia in aula...
Montesano (P.S.D.I.)
- È disagevole per il Presidente del
Consiglio invitare il Presidente della Giunta...
Germano (P.C.I.)
- E come si fa, quando si discute il
bilancio che non c'è il capo del Governo, come si fa, a chi
dobbiamo rivolgerci? Oltretutto l'Assessore Bordon è stato per
quattro anni Assessore alle Finanze, e quindi è uno dei maggiori
responsabili di queste cose. Io non so, anche perché poi devo dire
qualcosa al Presidente della Giunta, preferirei che lo sentisse con
le proprie orecchie.
Montesano (P.S.D.I.)
- Allora, Signor Germano, se non le
riesce scomodo, quello che devo dire al Presidente della Giunta,
glielo dica quando è presente.
Germano (P.C.I.)
- Ma è legato alla questione maestra del
riparto fiscale, della revisione del riparto fiscale.
Montesano (P.S.D.I.)
- Parli prima di altre cose e poi
arriva...
Germano (P.C.I.)
- No, ma non ho molte cose da dire. Ad
ogni modo, se a lui non interessa, a me...
Il fatto è che il riparto fiscale fra lo Stato e la Regione,
tutti sanno, è una legge del 1955. Sono passati 15 anni, la
situazione finanziaria e i compiti degli Enti locali e delle
Regioni sono naturalmente modificati in un modo... è inutile qui
starli a descrivere.
Ora, noi già nel 1955 abbiamo sottolineato le insufficienze di
questa legge, ma noi siamo i soli criticoni, gente a cui, secondo
Bordon, non bisogna credere, e allora dirò che la D.C. stessa dal
1960 ogni anno vota con noi in modo unanime la necessità della
revisione del riparto fiscale. Ed è stata la D.C. stessa per bocca
del suo Presidente della Giunta che, a un determinato momento, ha
modificato la nostra richiesta dal 70 al 75%.
Ora, nel 1966 sappiamo che si è insidiato il centro-sinistra.
Nella prima Giunta Bionaz, il problema del riparto era diventato il
punto di fondo da risolversi con legge con procedura d'urgenza,
1966, maggio-giugno 1966. Ebbene, da allora questo è il quinto
bilancio che le Giunte di centro-sinistra portano in Consiglio
regionale ed è il quinto bilancio che non vede la revisione del
riparto fiscale, quel punto da risolvere con legge con procedura
d'urgenza.
Che significato ha questo fatto? Per un certo tempo anche noi
abbiamo detto: ma qui, sono dei lenti, degli incapaci, della gente
che non sa trattare con Roma, che non si tira su abbastanza i
pantaloni, dei ritardatari, e abbiamo creduto a questa... a questo
fatto. Ma secondo noi, a questo punto le cose non hanno più questa
spiegazione, a questo punto le cose hanno solo una spiegazione di
carattere politico. E io vorrei intrattenervi un momentino su
questo.
Voi ricorderete le trafile del riparto fiscale nella passata
legislatura, nella passata legislatura abbiamo presentato un
progetto di legge, dopo che la maggioranza aveva riconosciuto che
bisognava fare la revisione del riparto fiscale e non presentava
mai il progetto di legge, quando lo abbiamo presentato noi lo hanno
respinto.
Successivamente, nella successiva legislatura, abbiamo
presentato un progetto di legge per richiesta dell'Assessore
Bordon, che diceva: "adesso la revisione del riparto fiscale
vogliamo proprio sul serio portarla avanti anche noi", si è deciso
di mandare questo progetto di legge in Commissione. In Commissione
abbiamo discusso, vi era il nostro progetto di legge che è stato
ritenuto non molto attuabile. L'Assessore Bordon ha presentato un
suo progetto di legge. Noi l'abbiamo accettato, l'abbiamo discusso,
abbiamo apportato alcune modifiche su cui l'Assessore Bordon era
d'accordo e la Commissione ha approvato il disegno di legge
Bordon.
Naturalmente chiediamo all'Assessore Bordon di portarlo in
Consiglio; era una proposta di legge di iniziativa del Consiglio
regionale da trasmettere al Parlamento Nazionale, per spingere, per
aiutare le trattative dell'Assessore alle Finanze.
L'Assessore Bordon non lo presenta in Consiglio, e allora ci
mettiamo noi, Comunisti ed Unionisti, prendiamo il progetto di
legge Bordon e lo presentiamo noi in Consiglio regionale, non il
nostro, quello presentato da Bordon e approvato dalla
Commissione.
Discutiamo in Consiglio, l'Assessore Bordon - e vi potrei
leggere, ho qui il verbale -, con accenti accorati, si rivolge alla
maggioranza di centro-sinistra perché accetti un rinvio della
discussione, perché nel giro di tre o quattro mesi avrebbe risolto
tutte le questioni.
Io sono andato un po' a sfogliare; ho visto la discussione per
esempio fatta il 1° febbraio - e mi pare questo ho già avuto
occasione di leggervela - 1° febbraio del 1968, quindi è nell'anno
prima della presentazione, noi l'abbiamo presentato l'8 gennaio
1969 questo progetto di legge Bordon. Nella discussione in
Commissione Finanze e Tesoro per i nostri famosi tre miliardi sul
terzo comma dell'art. 12, l'On.le Agrimi, Sottosegretario di Stato
per il Tesoro, aveva avuto occasione di dire: "ringrazio gli On.li
Scricciolo e Botta per il contributo dato alla discussione", che
dopo l'intervento dell'On.le Lenti richiede però ulteriori
precisazioni. L'On.le Lenti è un vostro compagno, che aveva
richiesto sì l'accordo per i tre miliardi, però bisogna rivedere il
riparto fiscale, altrimenti le cose non sono a posto. E cosa dice
Agrimi: "non sfugge certo al Governo l'importanza di dilatare la
partecipazione della Regione ai tributi erariali. E non ha assunto
il Governo una posizione negativa sulla questione: il Governo è
d'accordo di rivedere il riparto fiscale; se vi è qualche ragione
di ritardo, questo è dovuto al fatto che ci troviamo alla vigilia
dell'attuazione dell'ordinamento regionale e bisogna studiare bene
il testo; il problema è serio e tutte le richieste sono oggetto di
attento studio".
1° febbraio 1968 - noi eravamo nel gennaio del 1969. Al Senato,
il 29 febbraio sempre del 1968, sempre sulla stessa proposta di
legge, Braccesi, Sottosegretario di Stato per il Tesoro, quindi che
parlava a nome del Governo, diceva: "...Convengo col Sen. Pirastu,
nostro compagno, che aveva fatto la stessa richiesta dell'On.le
Lenti che occorrerà sistemare definitivamente la materia dei
riparti in ordine a tutte le Regioni a Statuto speciale, rilievo
peraltro già avanzato alla Camera dei Deputati; in quella sede
avremo modo di studiare i dati precisi anche del bilancio della
Valle d'Aosta e di adottare le opportune decisioni".
Quindi anche il Sottosegretario al Tesoro, l'altro era Agrimi,
questo è Braccesi, erano d'accordo che bisognava rivedere il
riparto fiscale.
Invece il 9 gennaio, l'8 gennaio 1969, quando noi abbiamo
presentato la legge Bordon, l'Assessore Bordon è stato contrario
all'inoltro della legge, perché la legge doveva ancora avere degli
accertamenti e naturalmente dal 9 gennaio 1969 al 27 febbraio 1970
la legge non è più ritornata in Consiglio.
Cosa significa questo? Significa quello che ho detto prima; qui
ci troviamo di fronte ad una scelta politica. È evidente che il
Gruppo doroteo aostano e nazionale, di comune accordo, hanno deciso
che in Valle d'Aosta la questione finanziaria con un nuovo riparto,
che dia una base finanziaria seria, sicura all'autonomia regionale,
non si deve fare. Naturalmente non lo dicono, guardate che noi non
vogliamo farlo; ci sono tutte le nebulose necessarie e immaginabili
possibili, ma la loro decisione è che la revisione del riparto non
si deve fare e questa scelta è stata fatta alle nostre spalle, alle
spalle dei compagni Socialisti e anche alle spalle della sinistra
D.C..
Questo è un disegno del gruppo doroteo che considera i
valdostani della gente che in ogni campagna elettorale deve essere
soggetta a ricatti, al ricatto del rubinetto "se voi votate bene,
vi daremo dei miliardi, se voi non votate bene questi miliardi non
ve li daremo, chiuderemo i rubinetti".
Certo che capiamo che l'epopea dorotea sta tramontando, sta
tramontando a Roma, e non è certamente edificante quello che
avviene durante... per la crisi nazionale, sta tramontando anche in
Valle d'Aosta, e non è altrettanto edificante quello che avviene in
Valle d'Aosta, sul quale però non voglio entrare perché non è
argomento in discussione.
Però queste considerazioni io non le faccio per dare in testa a
Bordon, le faccio perché la situazione è questa, e voglio
rivolgermi all'Assessore Colombo, il quale stamattina è stato tanto
audace da dire: "nel mese di maggio-giugno presenteremo il progetto
di legge". Potrai anche presentarlo il progetto di legge, ma il
progetto di legge non va avanti, il progetto di legge non sortirà
effetto se non si batte il disegno del gruppo doroteo, che ha fatto
quell'altra scelta, ha fatto l'atra scelta, e l'ha fatto per
considerazioni elettoralistiche sue.
Quindi... ma insomma, c'è della gente che dice così, ma è
possibile? Io mi rivolgo ai compagni Socialisti e dico: ci sono
stati quattro anni, ma ce ne saranno altri quattro anni davanti;
possibile che non si possa andare alla Direzione del Partito
Socialista a dire: "voi avete intenzione di risolvere il problema
della revisione del riparto fiscale? Diteci sì o no". Non è
possibile alla sinistra democristiana di andare dai loro
Parlamentari a chiedere: "avete questa intenzione? Possiamo portare
avanti questo problema?" Mi pare che non sia mica una cosa
difficile. Una cosa possibile, realizzabile e guardate che parliamo
di uno dei problemi di fondo della politica regionale.
Quindi io ho voluto apportare questo per dare un contributo alla
discussione, ma io voglio anche dire di più: il problema della
programmazione è anche questo un problema di scelta politica.
Possibile, quello che diceva stamane l'Avv. Caveri che quel
progetto, bozza di piano, che nel 1966 c'era, debba stare nei
cassetti fino al 1970? Era il progetto di piano 1966-1970,
1965-1970: è stato nei cassetti per tutto quel tempo e uscirà
fuori, è stato detto, il prossimo piano. Uscirà fuori! Ma si farà
di tutto perché non conti niente, perché non si vuole amministrare
in modo programmato. Amministrare in modo programmato vuol dire
amministrare nell'interesse delle grandi categorie della gente,
vuol dire risolvere i problemi di fondo; ma non si vuole
amministrare così, si vuole amministrare facendo i favori a tanta
gente, a tanti Comuni, a tanti enti per avere determinati risultati
elettorali.
È semplicemente per questo che non si vuole la programmazione,
perché sfugge un'arma che, a giudizio di questi gruppi, è una arma
di ricatto, di aiuto elettorale.
Dette queste cose, io non dico altro del bilancio, mi limito a
dire che sul piano politico e sul piano sociale noi, come
opposizione, cercheremo di fare la nostra parte per cambiare queste
cose. Noi ci affideremo e ci baseremo sulle lotte delle masse dei
lavoratori, dei giovani, appoggeremo le loro richieste, faremo in
modo che quelle loro richieste, con progetti di legge, con mozioni,
abbiano delle conclusioni di carattere politico in questo
Consiglio, sui temi principali della salute, dei trasporti, della
casa, del carovita, della scuola. Diremo alla gente che ci vogliono
i fondi per risolvere queste cose, che i fondi ci sono, perché i
valdostani li pagano e non chiedono i soldi degli altri, chiedono i
soldi dei valdostani, una parte dei soldi dei valdostani, per
risolvere i problemi della Valle d'Aosta. Faremo in modo che la
classe operaia si impossessi di più dei concetti della nostra
autonomia, comprenda di più quel problema anche astruso che si
chiama revisione del riparto fiscale e porteremo avanti la
battaglia per fare sì che il disegno, la congiura dorotea sia
battuta. E noi pensiamo anche che sarà un bel giorno per la Valle
d'Aosta quando, in questo Consiglio, si comincerà ad amministrare
in un modo diverso, in direzione dei problemi delle masse
lavoratrici e con dei concetti diversi che non siano quelli
elettoralistici, di parte, che sono poi dei disegni abbastanza
meschini.
Bordon (D.C.)
- Io non volevo fare della polemica, tanto
più che devo dare atto che l'amico Germano ha usato un tono, in
questa discussione, che indubbiamente è accettabile e quindi verrei
meno ai miei principi se non usassi lo stesso tono.
Non ho molto da aggiungere.
Solo per coloro che possono essere eventualmente... che possono
essere stati impressionati da determinate impostazioni dell'amico
Germano, voglio apportare alcune rettifiche.
Innanzi tutto lo ringrazio per avermi chiamato in causa così
benevolmente, con tanta insistenza, addirittura chiamando "legge
Bordon" una bozza di studio, uno studio di un riparto che era stato
fatto e con questo, rimanendo nei registri della Regione, mi dà la
possibilità di passare alla storia anche se non sotto quella luce
con la quale mi ha voluto fare apparire l'amico Germano.
D'altronde, dirò che, essendo rimasto al posto dell'amico
Colombo per ben tre anni, ed essendomi assorbito annualmente la mia
razione di insulti - oggi non sono stati tali - da parte del
Consigliere Germano, se nulla mi avesse detto oggi, me ne sarei
rimasto veramente male, perché mi sarebbe mancato qualche cosa e
quindi non sarei stato completamente soddisfatto.
Quindi grazie anche di questo, tanto più che sono stati non
insulti, ma osservazioni, critiche ed è giusto che dal banco in cui
siede l'amico Germano non possano venire che queste critiche.
Ho visto l'amico Germano, che seguendo il suo intervento di
stamane, Germano mi aveva annunciato amichevolmente, dice: "Ti darò
in testa, e voglio che tu stia a sentire"; io chiedo scusa se ho
mancato di un pezzettino, però sono arrivato a tempo per sentirmi
il resto e... no, no, ma arrivavo io lo stesso, purtroppo mi
avevano chiamato, ma ad ogni modo arrivavo al volo, perché proprio
sentivo questo desiderio, questa necessità.
Naturalmente, dov'è che non possiamo andare d'accordo? Non
andiamo d'accordo su certe impostazioni, ma è logico che così sia
perché l'amico Germano è al di là del banco, io sono di qua del
banco ed è logico che ad un certo momento debba fare apparire,
l'amico Germano, che vi sono delle forze contrarie agli interessi
della Valle d'Aosta. Naturalmente io potrei rispondergli - e qui
non vorrei dirlo malamente, perché è stato cortese con me - vorrei
rispondergli però che stamattina, quando mi voleva dare in testa,
ero un po' stupito, perché dico: voglio un po' vedere che cosa
escogiterà di nuovo, perché in tre anni ha sempre ripetuto le
stesse storie, e oggi ancora devo dire che l'unico rimprovero che
ti faccio è di essere stato un po' monotono, perché è sempre la
stessa storia.
Il gruppo doroteo, con l'abilità che ha l'amico Germano, e
bisogna dargliene atto, è pagato per questo, ha cercato non solo di
mettere in difficoltà per quello che non è stato fatto, ma portando
la discussione sui dorotei e non dorotei, ha cercato di dividerci e
di creare dell'astio nella stessa compagine democristiana.
Ora, io ho già ripetuto e lo ripeto ancora oggi, molte volte,
che questo è un disegno che l'amico Germano si prefigge
abitualmente, perché portando la zizzania in casa d'altri, ritiene
di poter avere maggiore forza in casa sua; ma è una tenue speranza
questa, amico Germano, perché io ho già detto ripetutamente che qui
dentro non c'è una democrazia di destra, di sinistra, niente; qui
dentro c'è una democrazia cristiana, che, come ha sempre fatto, si
batte per gli interessi della popolazione della Valle d'Aosta, ha
sempre cercato di fare il proprio dovere e anche se questo non è il
tuo punto di vista, quello che conta, grazie a Dio, sono i punti di
vista degli elettori e noi ogni anno lo abbiamo visto attraverso i
risultati che sono venuti fuori attraverso le elezioni.
Naturalmente, che cosa dobbiamo precisare ancora: il famoso
riparto. Ma io vorrei dire - e mi auguro che effettivamente, amico
Colombo, si riesca a portarlo avanti a maggio, a giugno, se ancora
saremo qui, non ha nessuna importanza questo, perché se non ci
saremo noi, ci saranno altri - ma io mi auguro che questo abbia da
andare avanti, ma lo faremo insieme, come abbiamo sempre lavorato
fino adesso. E io sono sicuro che il migliore difensore di quei
dorotei che non vogliono il riparto sarà il socialista Colombo, il
quale avrà tutta la nostra collaborazione, la nostra poca
esperienza, ma tutta la nostra grande volontà, caso mai. Ma questo
lo dirai poi tu qui dentro, per cui quando si viene a ripetere
continuamente che il gruppo doroteo, non doroteo, per finire la
Democrazia Cristiana, facendo eventuali sorrisi e voce da sirena a
determinati settori della Democrazia Cristiana, povero Germano, qui
stai perdendo il tuo tempo. Nessuna parte della Democrazia
Cristiana... (
voce di Germano
) ...mi fanno piacere queste
piccole interruzioni, Germano, perché questi nostri battibecchi io
penso che siano sempre approdati a qualcosa, siano sempre andati
avanti, siano serviti a pungolarci effettivamente se ci
addormentavamo, cosa che poi lasciamo giudicare agli altri e non a
te, perché se ce n'è uno che ha fatto sonni lunghi per diversi e
svariati anni alla Regione potresti proprio essere tu, perché tu
sei... soltanto che a un certo momento, essendo arrivati noi, si
devono risolvere i problemi in due mesi; invece tu, rimanendo qui,
non li hai risolti, ma per te va bene lo stesso. Però è anche una
verità questa, e io lo dico spesso: è giusto che tu non ne abbia
risolti ed è giusto che noi li si risolva, perché la facilità a
Roma per risolvere i problemi ce l'abbiamo noi più di quanto ce
l'abbia tu.
Ad ogni modo, detto questo così amichevolmente, come hai detto
tu, io voglio ribadire ancora una volta, così, per coloro che
potessero essersene impressionati, che il riparto certamente andrà
avanti e andrà avanti nel minor tempo possibile e ripeto, avremo le
nostre difficoltà, perché le difficoltà non sono mai venute meno -
io credo che le abbiate incontrate anche voi, le vostre difficoltà,
perché se non aveste avuto difficoltà, sarebbe una cosa delittuosa
il non aver fatto un nuovo riparto dal 1960 al '65 quando voi
eravate al Governo, quando avevate la Regione nelle mani, avevate
il Comune, avevate i Parlamentari, non so che cosa vi mancava, vero
anche questo. Naturalmente il sorriso di Germano che io me lo vedo
anche se guardo dall'altra parte, vuole... e ma... dici? ma è la
Democrazia Cristiana che non voleva darci il riparto. Ora, questo
ha un fondo di verità, ma per Germano, non per noi.
Quindi io chiedo scusa se penso di essere rimasto sullo stesso
livello educato, amichevole che ha adoperato Germano per
rispondergli proprio che stia tranquillo che il riparto andrà
avanti, lavoreremo insieme con l'Assessore alle Finanze, mettendo a
disposizione tutte le nostre possibilità, sono poche, ma tu ne
usufruirai di quelle che hanno, cioè di quelle che abbiamo, e nel
modo più assoluto non è neanche vero che non si vuole amministrare
in base a una programmazione.
Questo fa parte di un altro cavallo di battaglia dell'amico
Germano, il quale ogni tanto viene fuori e dice: "Signori, non si
vuole programmare nulla, perché così si può fare discriminazione".
Baggianate, scusa la parola, inesattezze anche queste, però la
verità è che il Presidente della programmazione, che sta
effettivamente lavorando e al quale noi diamo tutta la nostra
prestazione, tutto il nostro aiuto, perché vogliamo metterlo in
condizione, se ha trovato delle difficoltà negli anni precedenti,
di poter portare avanti la sua battaglia, la sua attività, la sua
campagna nel migliore dei modi.
E quindi io non ho altro da aggiungere. Chiedo scusa a Germano
se forse ho detto qualche cosa che l'ha potuto offendere, ma non
credo.
Germano (P.C.I.)
- Brevissima replica, brevissima. Bordon
dice: "Il riparto lo faremo assieme". Te l'ho già detto che non ci
credo se potremo assieme... ma no, è l'esperienza, sono quattro
anni che tu dici questo... tu sì che sei monotono, perché è da
quattro anni che dici questo e non l'abbiamo mai fatto, quattro
anni. E può anche darsi, e dico questo per Colombo, che stenderemo
la legge assieme, che la porteremo anche in Consiglio, ma non andrà
avanti a Roma se non si batte il gruppo doroteo, mettitelo in testa
non si batte... (
voce di Bordon
) ...Altro aspetto. Dice
Bordon: "Ci chiedono di risolvere i problemi in due mesi". Ma, l'ho
già detto, non ti chiediamo in due mesi, sono quattro anni che
richiediamo, quattro anni, non quattro mesi, quattro anni. E poi
dice: noi abbiamo, è vero, la facilità di risolvere a Roma;
facilità di risolvere quello che si vuole risolvere, ma questa, che
è una delle cose che non si vuole risolvere, se non c'è una spinta
popolare, se non c'è una unità di tutto il Consiglio, non si
risolve, non si risolve.
Fosson
(U.V.)
- Io ho sentito attentamente la
replica del Presidente della Giunta al Consigliere Germano e non
voglio più entrare nella questione del riparto fiscale e delle
altre cose, perché abbiamo già detto quello che pensavamo
stamattina, è inutile, è un dialogo fra sordi, quindi prendiamo
atto di quello che ha detto adesso, e vedremo nel futuro.
Però, nella questione generale, noi questa mattina abbiamo posto
l'accento su alcuni particolari che sono fondamentali anche
nell'impostazione del bilancio e che abbiamo visto che hanno dei
riflessi negativi. Abbiamo parlato dell'aumento enorme delle spese
correnti rispetto all'aumento delle spese per investimenti e
abbiamo sottolineato con le cifre che sono riportate nel bilancio,
abbiamo sottolineato l'aumento del personale e delle spese del
personale e questo abbiamo detto che, mentre per la scuola è
giustificato, perché se c'è un aumento di classi, automaticamente
c'è un aumento di professori e di maestri, ma abbiamo detto e
insistito che non è giustificato l'aumento del personale
nell'ambito della Regione, nell'ambito regionale e non voglio qui
fare quelle altre... dire quelle altre cose che abbiamo detto in
altre occasioni, perché sappiamo anche da che cosa è stato
determinato questo aumento del personale, perché a un certo momento
c'è il Partito Socialista o c'è il Partito Democristiano, bisogna
dare dei posti a tizio, caio, sempronio e a un certo momento si
trova la valvola di sicurezza che è quella di mettere del nuovo
personale nell'Amministrazione regionale; ma questo nuovo personale
a un certo momento incide sul bilancio e quindi noi lo abbiamo
sottolineato.
Ma su questo punto io non ho sentito il Presidente della Giunta
dare delle assicurazioni.
Ora, potremmo discutere anche nei particolari dopo del bilancio,
ma avremmo voluto sentire una replica del Presidente della Giunta,
che conglobasse un po' tutte le osservazioni.
Quindi su questo punto o c'è il disinteresse completo e si dice
a noi: "non ce ne frega niente di aumentare queste spese in questo
senso" o altrimenti il Presidente della Giunta dovrebbe dare certe
assicurazioni ai Consiglieri e al Consiglio.
Questo mi premeva anche sottolineare in questo momento.
Pedrini
(P.L.I.)
- Signor Presidente, lo scorso
anno il Partito Liberale, evidentemente per motivi che furono
allora esposti, si pronunciò in modo favorevole al bilancio...
Sorpresa, sono già arrivato alla fine... (
Presidente:
non
interrompete) ...No, è così bello quando c'è la battuta spiritosa,
signor Presidente, io l'accetto sempre molto volentieri. Purtroppo,
nonostante l'impazienza dell'amico Germano, nonostante le battute
che da stamane circolano in Consiglio, io debbo dire con sommo
rincrescimento del Partito Comunista che il Partito Liberale non è
soddisfatto di come il centro-sinistra ha condotto in questo
periodo l'Amministrazione. E non è soddisfatto non soltanto per
quanto non è stato fatto ed è stato promesso, ma anche perché
ritiene che questo nuovo bilancio non risponda alle esigenze della
Valle d'Aosta.
Desidererei riferirmi velocemente e brevemente, perché se si
dovesse fare un esame analitico di tutto il bilancio che ci è stato
presentato penso che a mezzanotte io solo sarei qua all'Assemblea
seduto. Ma soltanto dire, per esempio, una cosa su cui io ho già
insistito più di una volta, che il bilancio dell'Assessorato al
Turismo è semplicemente misero, è una cosa che non sta in
piedi.
Io sono felice, e come valdostano e come cittadino, di vedere le
iniziative dell'Industria e Commercio prosperare, di vedere che in
effetti sorgono qua e là nuovi stabilimenti, di sentire che
l'Assessore Albaney dice che anche a Villeneuve su non so quanti
mila metri quadrati di terreno sorgerà un piccolo stabilimento,
ecc. ecc. Però io desidererei sottolineare come le industrie che
vengono in Valle sono quattrini per tutte le nostre famiglie, sono
problemi giganteschi anche questi, perché purtroppo siamo al punto
che in certi luoghi manca addirittura già la mano d'opera, ma
queste sono cose che vorrei lasciare da parte, perché a queste si
supplisce sempre e comunque, ma non si supplisce quando mancano i
soldi per quello che è lo sviluppo turistico della nostra Regione,
quando in effetti io ritengo, noi Liberali riteniamo, che la prima
industria valdostana sia proprio quella del turismo.
È evidente che impostato così il problema noi non possiamo che
criticare il bilancio dell'Assessorato al Turismo e dire
all'Assessore Milanesio che gli auguriamo tanta fortuna, ma
sinceramente, perché l'amministrare un Assessorato così importante
con quelle briciole, perché sono briciole in confronto a tutto
quello che si potrebbe fare, io ho dato una scorsa a tutto quello
che è stato dato agli altri Assessorati, ma evidentemente c'è da
spaventarsi. Ha fatto qualche miglioramento, si vede che ha
puntato, da buon, diciamo, non democristiano, pur del
centro-sinistra socialista, ha puntato un pochino i piedi e si è
fatto dare qualche milioncino in più, ma però in effetti,
onestamente parlando, proprio nell'interesse della Valle dobbiamo,
e l'Assessore Milanesio mi deve dare atto che quanto è stato fatto
non è che una minima parte di quello che dovrebbe essere la vera
industria valdostana che langue, per cui a un certo punto noi
vediamo addirittura l'Alto Adige, la Val Gardena che ospita i
campionati mondiali con delle spese enormi non tirate fuori tutte
da loro, ma bensì in gran parte dallo Stato, e qua si sta a penare
per poter fare i mondiali di bob.
A un certo punto, io penso, e lo devo dire all'Assessore
Milanesio, io l'ho seguito nella trasmissione di domenica-sport,
dove lui ha partecipato, tre domeniche fa se non erro, alla
presenza dei bobbisti italiani campioni mondiali dei quattro, e
avrei voluto che l'Assessore Milanesio in quella sede, di fronte a
milioni di spettatori, avesse aggiunto alle parole che ha detto
"Sì, noi ospiteremo nel 1972 i giochi, 1971, i giochi mondiali del
bob a Cervinia-Breuil", io avrei voluto che aggiungesse "e
desideriamo che lo Stato, e desideriamo che tutta la popolazione
italiana sappia che questi giochi si svolgono in Valle d'Aosta,
così come si sono svolti i giochi mondiali in Val Gardena, perché
anche noi abbiamo quelle date caratteristiche che ci permettono
quello sviluppo turistico al fine di ospitare quelle manifestazioni
che veramente sono di portata mondiale".
Non penso che vi siano grandi cose da aggiungere. Mi auguro che
il bilancio dell'agricoltura sia sufficiente, anche se vediamo con
molta difficoltà il problema del risanamento del bestiame che si
prolunga ormai da anni e che purtroppo è il grande mungitore del
bilancio dell'agricoltura. È una cosa che io sono convinto - e
l'Assessore Maquignaz molto bene ha affrontato negli anni scorsi e
l'affronterà ancora - ma evidentemente bisogna riconoscere che
quanto è stato fatto non basta e che abbiamo speso milioni e
milioni senza ottenere nulla, perché questo purtroppo è il
risultato, nulla o poco in confronto ai milioni spesi.
Questo non è colpa, evidentemente, né dell'Assessore, né dei
veterinari, né degli agricoltori, è colpa evidentemente di un
sistema che, applicato in quella data maniera, porta quegli
inconvenienti per cui se non si tirano fuori determinate decine di
milioni, non si riesce a fare nulla. Questa è la realtà di
fatto.
E mi sia consentito, io devo dire che riguardo alla scuola la
Valle d'Aosta gode, in confronto alle altre Regioni, già di
abbastanza edifici scolastici, che sono stati fatti proprio durante
il periodo della nostra Amministrazione regionale, nostra dico
partendo dal 1945 ad oggi.
Purtroppo mancano ancora delle scuole, delle aule. Io so che sia
l'Assessore Dujany che l'Assessore Manganone si stanno preoccupando
del problema; nel bilancio dei Lavori pubblici ho visto che vi sono
diversi stanziamenti in favore di aule scolastiche. È necessario
che questo sia fatto, necessario perché la pur ottima iniziativa
presa dall'Assessore Dujany di fare tutte quelle borse di studio è
proprio in funzione alle aule, perché sarebbe oltremodo assurdo ed
inutile che noi facessimo le borse di studio e non avessimo le aule
ove mandare gli scolari ad imparare o gli studenti a imparare.
Mi pare che su questo così velocemente abbia fatto un'analisi
del bilancio ed è evidente che, tratte le dovute conclusioni in
sede di dichiarazione di voto, il Partito Liberale esprimerà il suo
parere.
Dujany
(D.C.)
- Io volevo rispondere...
(
voci
) ...Mi riservo di illustrare il contenuto del bilancio
per quanto riguarda la Pubblica istruzione in sede di discussione
di bilancio. Volevo limitare il mio intervento alla risposta, a
quanto sollevato dal Consigliere Fosson per quanto riguarda
l'aumento del personale della Pubblica istruzione. Non parlo del
personale insegnante, che già è stato precisato dal Consigliere, ma
del personale della Pubblica istruzione come dipendente regionale,
e affermo che non c'è stata nessuna nuova assunzione di personale
in sede di Assessorato se non quel personale dipendente dalle
Segreterie e dal servizio ausiliario presso le scuole che è stato
conseguente all'aumentato numero dei ragazzi.
Per quanto riguarda invece il problema del riparto fiscale, mi
pare che sia un vecchio discorso questo. I Consiglieri che sono in
questa sede fin dal 1949 hanno sentito ripetere continuamente
l'insufficienza del riparto finanziario, l'inesistenza in un primo
tempo di un riparto finanziario, la sua insufficienza, appena
votata la legge del riparto, nel 1954.
Io sono convinto che tutti noi che abbiamo spirito autonomistico
e regionalistico, sentiamo questo problema come un problema
prioritario nell'interesse della Regione. E ritengo, e anche sono
certo, che come la Democrazia Cristiana ha affrontato questo
problema e l'ha risolto in rapporto alle necessità del momento nel
1954, si saprà in collaborazione con gli altri gruppi del Consiglio
portarlo avanti con serietà e con costanza e per renderlo più
adeguato a quelle che sono le necessità odierne.
Quando noi pensiamo che nel 1961 spendevamo 952 milioni per la
scuola, oggi siamo arrivati a 3 miliardi e 111 milioni con una
popolazione scolastica di 14 mila ragazzi dalla scuola materna
all'ultimo anno della scuola secondaria, oggi siamo arrivati a 16
mila e 800 alunni. Quindi tutto questo aumento di popolazione
scolastica e i relativi aumenti di attrezzature e di distribuzione
di questa popolazione hanno fatto sì che il nostro bilancio... è
stata una delle ragioni per cui il nostro bilancio è da dichiararsi
assolutamente insufficiente, come è già stato detto in
precedenza.
Quindi io penso di poter ribadire questa volontà seria di voler
affrontare questo problema con tutti i mezzi amministrativi e
politici che rimangono a nostra disposizione.
Maquignaz
(D.C.)
- Questa mattina, da quanto ho
sentito dai Consiglieri che hanno preso la parola, due sono stati
gli argomenti che sono stati affrontati circa l'Assessorato
dell'Agricoltura.
Primo: provvedimenti per la sistemazione del suolo e problemi
forestali in genere e il secondo argomento è quello della bonifica
sanitaria.
Prima ancora però di rispondere ai vari Consiglieri, io vorrei
fare una breve esposizione, cioè un riassunto di come vengono
distribuiti i fondi disponibili nei vari settori dell'Assessorato
dell'Agricoltura.
Noi nel bilancio li troviamo sparsi, penso che sia bene
raggrupparli nelle singole voci per poter avere un'idea più
completa di come vengono impegnati questi fondi.
Abbiamo, al primo punto, i miglioramenti fondiari in genere.
Provvedimenti che sono tutti in base o a leggi regionali o a
deliberazioni del Consiglio regionale, quindi non a discrezione
della Giunta, ma bensì in base a dei provvedimenti approvati dal
Consiglio.
Per la viabilità rurale noi abbiamo 405 milioni. Ora,
evidentemente io qui ho aggiunto non solo i fondi regionali, ma
anche i fondi che possiamo utilizzare per questa voce dal Piano
verde; quindi tra piano verde e fondi regionali noi disponiamo di
405 milioni. Per i fabbricati rurali e le latterie 400 milioni, per
le opere di irrigazione 260 milioni, per gli acquedotti rurali 40
milioni, per i mayens, baite e alpeggi 75 milioni, per gli
elettrodotti rurali 30 milioni, lattodotti rurali 30 milioni, per
un importo complessivo di 1 miliardo e 240 milioni di investimenti
per i miglioramenti fondiari.
Gli interventi invece nel settore forestale sono i seguenti: per
rimboscamenti, cure colturali, vivai, piani economici dei boschi
comunali e interventi antincendio abbiamo 144 milioni e anche qui
mi riferisco ad una parte dei fondi regionali e per l'altra parte
invece a quei fondi che possiamo avere da parte del piano verde.
Per le opere idraulico-forestali 70 milioni, le opere pubbliche nei
comprensori di bonifica montana, e in questo caso mi riferisco in
modo particolare a quelle opere che facciamo nel comprensorio di
bonifica montana, abbiamo la strada di Dondena a Champorcher,
abbiamo la strada di Colle Ranzola a Gressoney St. Jean, abbiamo la
strada di Issime, abbiamo la strada Coré-La Borney a Fontainemore,
l'acquedotto di Perloz, tutte queste opere pubbliche che noi
facciamo nei comprensori di bonifica montana in base ai fondi
provenienti da leggi dello Stato.
Per il potenziamento delle stazioni forestali abbiamo questo
anno 33 milioni per un totale di 547 milioni. Devo però aggiungere
che in base alla legge 632 di cui avevamo approvato quel programma
in Consiglio regionale che poi ritornerò dopo nel dare risposta al
Consigliere Caveri, noi disponiamo ancora oggi di circa 70 milioni
per i rimboschimenti e le cure colturali, vale a dire opere che non
sono state ancora eseguite o per la mancanza di mano d'opera o
perché non avevamo le relative perizie approvate dal Genio Civile e
dal Magistrato per il Po.
Per le opere idraulico-forestali, vale a dire frane,
paravalanghe, arginature, abbiamo ancora disponibili 560 milioni e
anche qui spiegherò i motivi per cui andiamo un po' a rilento
nell'esecuzione di queste opere. Totale, sono 630 milioni che
abbiamo disponibili nel settore forestale e idraulico-forestale, in
aggiunta ai 547 che sono quest'anno in bilancio, vuol dire che noi
disponiamo di 1 miliardo e 177 per l'anno 1970, opere che io mi
auguro di poter mandare avanti e di poter iniziare nel corso di
quest'anno.
Gli interventi nel settore zootecnico: abbiamo la bonifica
sanitaria del bestiame, che sono 420 milioni, perché noi questo
anno abbiamo portato in bilancio 125 milioni, ma per una questione
puramente formale, comunque con provvedimento a parte che porteremo
al prossimo Consiglio, provvederemo a questa integrazione per
riportarlo allo stanziamento di 420.
Per la selezione del bestiame, cioè le società di allevamento,
le rassegne del bestiame, controlli funzionali del latte e della
sostanza grassa, abbiamo 71 milioni disponibili, per un totale di
491 milioni. Per la costruzione dei magazzini, trasformazione e
conservazione di prodotti agricoli in genere abbiamo 120 milioni in
bilancio; abbiamo però un residuo del piano verde di circa 180
milioni. Siccome quei fondi li possiamo destinare, li possiamo dare
solo come contributi alle Cooperative, nell'anno 1969 non abbiamo
avuto iniziative del genere e quindi quei fondi sono rimasti
inutilizzati, perciò quest'anno che noi abbiamo il caseificio di
Villeneuve e il magazzino di Jovençan della frutta, noi abbiamo i
fondi sufficienti per far fronte a questi impegni.
Mi augurerei che potesse andare in porto anche la cantina di
invecchiamento di Donnaz, di cui ho già avuto occasione di dire al
Consigliere Tonino che l'appoggerò il più possibile, ma devo
trovare anche una certa corrispondenza e buona volontà da parte dei
viticoltori della zona.
Come incremento dei prodotti tipici e miglioramento di culture
pregiate, noi abbiamo per l'incremento dei prodotti tipici 175
milioni, per l'incremento delle culture pregiate, vale a dire
interventi per l'impianto di vigneti e frutteti, abbiamo 30 milioni
per un complessivo di 205 milioni.
Contributi ad Istituti vari: purtroppo gravano sull'Assessorato
dell'Agricoltura diversi contributi che nulla hanno a che fare con
gli interventi a favore degli agricoltori: Parco Nazionale Gran
Paradiso, Comitato Caccia, Consorzio Pesca e noi sappiamo che sia
come cacciatori, sia come pescatori ne abbiamo ben pochi
agricoltori, ma invece fanno parte per la maggior parte di altre
categorie; comunque questi fondi gravano sul nostro bilancio. E
abbiamo lì un importo complessivo di 117 milioni per questi
contributi vari che noi non possiamo sottrarci, sono inseriti nel
nostro bilancio.
Per la meccanizzazione agricola, per le Cooperative abbiamo 90
milioni, per le attrezzature agricole in genere abbiamo 70 milioni,
cioè 160 milioni complessivi.
Per l'istruzione professionale, corsi di specializzazione,
attività dimostrativa-sperimentale 57 milioni, per gli interventi
contro le calamità naturali, solo per le sistemazioni dei terreni
danneggiati da frane e valanghe 10 milioni, per i sussidi
straordinari per questi casi di eventi calamitosi 7 milioni, per un
totale di 17 milioni.
Quindi l'importo complessivo disponibile è di 2 miliardi 950
milioni, 954 milioni, escluso naturalmente i fondi della 632,
escluso i fondi che avevo detto prima per quanto riguarda il piano
verde.
Quindi in totale noi abbiamo questo importo, però io ritengo che
sia opportuno togliere, da queste voci, quelli della voce 2, vale a
dire gli interventi nel settore forestale, perché gli interventi
nel settore forestale, siano opere contro le frane, siano le
arginature, siano le opere di paravalanghe, siano i rimboschimenti,
non ritornano a vantaggio solo degli agricoltori, ma vengono a
vantaggio invece di tutti i cittadini della Valle e quindi per me
sono interventi di carattere sociale e non strettamente per gli
agricoltori. Se poi togliamo quei contributi fissi, che anche
quelli non sono a favore degli agricoltori, noi abbiamo degli
interventi a favore degli agricoltori nel bilancio '70 di 2
miliardi 289 milioni e 500. I fondi che noi introitiamo dalle leggi
dello Stato e che sono tutti inseriti nel bilancio regionale in
quanto che l'Assessorato all'Agricoltura ha questo vantaggio di
avere tutti i fondi del Ministero assegnati alla Regione, per cui
figurano nel bilancio, quindi gli interventi che gravano sul
bilancio regionale per gli interventi agli agricoltori si limitano
a 1 miliardo 359 milioni.
Come avranno potuto notare, per quanto riguarda i provvedimenti
in corso di perfezionamento noi abbiamo il provvedimento del
servizio di assistenza tecnico-economico-sociale previsto nel
programma di legislatura che noi riteniamo valido in quanto
potrebbe costituire quell'organismo intermedio per la divulgazione
a tutti gli agricoltori degli orientamenti dell'Assessorato,
cercare di essere più a contatto con gli agricoltori, cosa che oggi
è impossibile data la mole enorme di lavoro che l'Assessorato deve
portare avanti. Sono 50 milioni per l'istituzione di questo
servizio.
Abbiamo un secondo provvedimento a favore delle cooperative per
gli edifici, costruzione di edifici di raccolta, trasformazione e
conservazione e vendita di prodotti agricoli, vale a dire un
provvedimento che potrebbe servire per i magazzini da frutta, per i
caseifici, per le latterie con lavorazione oltre i mille litri al
giorno, per le stalle sociali, per le cantine di invecchiamento,
per le stalle di sosta per la commercializzazione del bestiame.
Questi sono provvedimenti, è un provvedimento che io ritengo di
estrema importanza, perché solo quando noi possiamo offrire un
provvedimento a favore di queste iniziative, potremmo ridurre gli
altri piccoli interventi, quelli che costituiscono secondo me un
po' la polverizzazione del bilancio dell'Agricoltura.
Quindi creando questo provvedimento, noi potremmo, dove
interveniamo per esempio per una stalla sociale, penso che si potrà
invece non più dare il contributo per la costruzione delle stalle,
dei piccoli fabbricati rurali, questo dovrebbe favorire un po'
quell'impostazione che riteniamo indispensabile per evitare
l'abbandono dell'agricoltura.
Dalle cifre che ho esposto mi pare che si può notare che la
maggior parte dei fondi viene destinata per i miglioramenti
fondiari, come ripeto in base a dei provvedimenti approvati dal
Consiglio regionale, agli interventi del settore forestale di cui
in totale noi disponiamo di una somma di oltre un miliardo, alla
zootecnia e dopo questi grossi interventi vediamo chiaramente che
l'orientamento dell'Assessorato è volto a favorire la sostituzione
di cooperative per la salvaguardia e l'aiuto dei prodotti tipici
della Regione e quindi mi pare che questo sia un po' aderente...
non sia un po'..., sia aderente alle norme, alle indicazioni del
comitato della programmazione.
E adesso passerei alle risposte ai Consiglieri regionali.
L'Avv. Caveri questa mattina diceva: per quanto riguarda la
bonifica sanitaria le cose vanno molto male. Ora io vorrei dire che
le cose andavano bene fintanto che l'Assessorato era più
accondiscendente. Quando l'Assessorato si è accorto che la somma
veniva gonfiata enormemente, ha dovuto studiare e cercare di
intravvedere quali erano le possibili speculazioni ed evidentemente
ha dovuto reprimere molti di quegli interventi che prima invece si
erano fatti. Parlo in modo particolare dei contributi di
abbattimento dove gli agricoltori aspettavano degli anni prima di
avere i sussidi, perché le bovine venivano vendute entro quel
termine di 15 giorni-un mese, però passavano, facevano vari
passaggi e quindi passava un termine di circa un anno prima che
venisse la macellazione. Siccome non diamo il contributo se non è
pervenuta la cartolina del veterinario e l'orecchio della bovina
con relativo bottone, evidentemente lì si perdeva un po' di
tempo.
Abbiamo cercato anche questo, limitando questo contributo,
abbiamo sempre cercato di convocare in questo caso i responsabili e
minacciati di dover pagare le bovine, questo naturalmente ha
portato notevole vantaggio. Dico solo che noi quest'anno avevamo
solo più 13 bovine non macellate in autunno contro le 130 dell'anno
scorso.
Quindi mi pare che l'irrigidimento nostro è servito veramente a
reprimere questi abusi.
Abbiamo riscontrato tutti gli abusi negli acquisti per la
sostituzione degli animali infetti, persone che passavano alla
permuta addirittura di questi animali tra famiglie, tra parenti,
solo per poter beneficiare del contributo. Quindi noi abbiamo
tenuto in sospeso tutte queste domande e in questo caso abbiamo
visto che adesso le domande di riacquisto sono molto limitate
proprio perché hanno capito che quei trucchetti non reggevano
più.
Devo aggiungere che tutti i giorni io devo affrontare delle
discussioni penose con gli agricoltori, in quanto che vengono a
reclamare per dei sussidi che noi abbiamo negato e però il mio
orientamento è questo: che non vorrei che si trasformasse
l'Assessorato dell'Agricoltura in un Assessorato di assistenza. Noi
siamo un Assessorato di spesa, un Assessorato per investimenti
produttivi e quindi dobbiamo mantenere quel concetto e dobbiamo
evitare le speculazioni, gli abusi, perché se non facciamo così noi
finiremmo per prendere in considerazione solo più le persone che
vengono raccomandate, che vengono a fare delle pressioni.
In questo momento vorrei proprio anche appellarmi a tutti i
Consiglieri regionali di collaborare il più possibile con la nostra
azione, perché solo se tutti gli agricoltori, vi parlo in modo
particolare, tutti gli speculatori si renderanno conto che non ci
saranno appoggi, poi potremo fare qualcosa, utilizzare bene il
denaro pubblico.
Vorrei anche dare una breve lettura delle cifre esposte per la
bonifica sanitaria. Noi abbiamo gli interventi che si possono
suddividere in queste categorie: contributi per gli abbattimenti,
contributi ai conduttori di alpeggi, quelli che ottengono i
contributi di alpeggio di risanamento, contributi per l'acquisto di
bestiame in sostituzione di quello abbattuto, poi abbiamo le spese
per i medicinali, veterinari e collaboratori.
Qui dalla tabella fin dal 1962, cioè dall'inizio della legge, al
1969, noi possiamo fare un confronto molto interessante, cioè quali
sono l'incidenza delle spese organizzative nei confronti di tutte
le spese della bonifica e possiamo vedere anche quali sono gli
interventi a favore degli allevatori. Nel 1962 la percentuale agli
agricoltori era del 40%, all'inizio; e questo è naturale perché
all'inizio c'erano le spese organizzative superiori; 56 milioni
agli allevatori. Nel 1963 avevamo 203 milioni agli agricoltori, 74%
la percentuale; nel 1964 95 milioni, 79% la percentuale; segue il
bilancio che era semestrale, c'è stato il cambiamento, quindi ne
notiamo la differenza. Nel 1965 sono 257 milioni gli allevatori,
77% la percentuale; nel 1966 288 milioni agli allevatori, l'80% la
percentuale; nel 1967 249 milioni, 68%; nel 1968 siamo saliti a 412
milioni, 88% la percentuale agli allevatori. Quindi più si va
avanti con la bonifica e più diminuiscono le spese organizzative.
Nel 1969 noi abbiamo 379 milioni agli allevatori, la percentuale è
del 78%. Da notare che nel 1969 abbiamo pagato due volte i
veterinari, perché non è stato possibile, per mancanza di fondi,
pagarli nel 1968.
Io ho fatto il calcolo, la percentuale, tenendo conto di questa
incidenza dei veterinari, è dell'84%.
Quindi praticamente, l'80-84% va agli agricoltori; il 16-20% va
invece per le spese di organizzazione, che come ripeto sono
collaboratori dei veterinari, veterinari, medicinali.
Come tutti sanno i collaboratori dei veterinari hanno chiesto di
avere un contratto a parte dove siano coperti da tutte le
assicurazioni e questo noi nel 1968 lo abbiamo accolto e ha portato
un aumento dai 15 milioni degli anni precedenti, siamo saliti al
24% a causa dell'incidenza un po' migliorativa del trattamento
economico e un po' per il fatto che ci sono i contributi
assistenziali.
Come spesa generale fino ad oggi per la bonifica sanitaria,
dall'inizio evidentemente, noi abbiamo 56 milioni nel 1962, 203,
sono 120 nel 1964, 334 del 1965, 359, 317, 467, 489, siamo sui due
miliardi e ottocento milioni, dal 1962 ad oggi.
Questa è una tabella che è a disposizione, se i Consiglieri ne
vogliono prendere visione, dico solo che da parte mia faccio tutto
il possibile per cercare di evitare le speculazioni e gli abusi,
fare in modo che tutti i benefici vadano a finire agli agricoltori
che devono abbattere queste bovine; purtroppo la situazione è molto
complicata. Noi sappiamo che mantenere l'isolamento del bestiame
nella Valle d'Aosta è molto difficile. Abbiamo il problema delle
aziende del fondo Valle, dei mayens, degli alpeggi, sappiamo che
d'inverno molte aziende mandano le bovine in altre zone, quindi
rispettare questo isolamento è un problema molto difficile. I
veterinari stessi certe volte mi dicono che in certe zone è
praticamente impossibile.
Quindi io mi auguro solo di poter raggiungere al più presto il
risanamento di tutta la Valle, perché solo dopo noi potremmo
incominciare a vedere dei risultati più positivi. Il giorno in cui
non ci sarà più il problema di tenere isolato il bestiame risanato,
dove ci saranno più da fare i controlli annuali, penso che le
percentuali di infezione diminuiranno notevolmente.
Oggi come percentuale d'infezioni purtroppo siamo ancora molto
elevati, siamo sui 10-12%, come media. Tenere presente però che
siamo partiti dal 25% e in certe zone anche il 28% tra brucellosi e
tubercolosi; quindi più della metà è stata fatta, ma evidentemente
il giorno che noi avremo tutta la Valle, la bonifica sanitaria in
tutto il territorio della Regione, quel giorno lì potremo sperare
in risultati migliori.
Vorrei solo ancora aggiungere qualcosa sull'accenno che ha fatto
l'avvocato Caveri stamattina per quanto riguarda la zona di
Gignod-Doues, le isole di risanamento. Noi le nuove isole di
risanamento le concordiamo tutti gli anni in una riunione che
facciamo con tutti i veterinari. Ora tutti i veterinari erano
d'accordo che la zona che era rimasta più indietro era la zona
della Valle del Gran San Bernardo, quindi non avendo la possibilità
di istituire delle nuove isole in tutto il territorio e per cercare
di fare un'azione più completa si era scelto il Comune di Doues,
dove del resto abbiamo anche la migliore società di allevamento.
D'accordo i veterinari, solo che dopo è intervenuta la questione
che il Sindaco diceva, per le complicazioni che avrebbe portato
negli alpeggi, praticamente questo problema era impossibile in
quanto che avrebbero dovuto cambiare tutte le bovine quelle che
erano abituate in alpeggio andavano a finire in altri alpeggi ed
era un lavoro molto delicato, vista la percentuale bassa del primo
controllo effettuato nella zona, abbiamo ritenuto di accettare
anche l'inclusione di una parte del territorio di Gignod.
Questa è la realtà delle cose.
Per quanto riguarda invece i problemi forestali l'avvocato
Caveri ha avuto modo questa mattina di rilevare l'insensibilità
dell'Assessore su questi problemi, io naturalmente respingo
categoricamente questa accusa perché dico che se un settore che noi
abbiamo veramente potenziato è proprio quello forestale.
Evidentemente i lavori forestali non si vedono quando si fanno,
purtroppo, siano i rimboschimenti, siano le cure colturali, siano i
lavori di arginatura di paravalanghe, noi non li possiamo vedere
perché sono tutte nelle zone più disparate, ora sono tutti lavori
che si vedono solo quando si va a cadere proprio su, nel luogo dove
si sono fatte le opere.
Per i rimboschimenti poi, addirittura, devono passare dieci,
dodici anni prima di incominciare a vedere qualcosa. Dico solo che
nell'ultimo quinquennio ho preparato delle tabelle che ne parleremo
dopo quando avremo occasione di discutere dei problemi
dell'agricoltura come mi ero ripromesso in Consiglio regionale, ho
fatto predisporre delle tabelle di investimenti negli ultimi cinque
anni, negli ultimi cinque anni per le opere colturali,
rimboschimenti, vivai, piani economici nei boschi comunali, noi
abbiamo impegnato e finanziato 644 milioni. Nell'anno 1970, come
avevo detto prima, oltre ai 138 milioni che utilizzeremo solo in
parte, noi disponiamo per le opere di rimboschimento e per le cure
colturali, disponiamo di 214 milioni con i fondi della 632, fondi
del piano verde e i fondi del bilancio regionale.
Quindi la difficoltà nostra non è tanto quella di mettere dei
capitali, la difficoltà nostra è quella di trovare del personale,
noi non abbiamo, nei 38 cantieri di lavoro che abbiamo, non
riusciamo a trovare della mano d'opera per poter fare quei lavori
di rimboschimento. Quei lavori, penso che tutti i Consiglieri lo
sappiano, non è possibile, non è pensabile che si possano affidare
a delle imprese. Quindi li dobbiamo fare noi in economia.
Ora, evidentemente se non riusciamo a trovare della manodopera è
inutile che mettiamo 300 milioni perché li troveremmo a residuo, a
meno che non si possa studiare un'altra soluzione per cercare di
reperire della manodopera, non so, ma noi non li troviamo.
Si è tentato, ma mi pare che non ha dato dei buoni risultati, e
non dico di più.
Dico solo che per quanto riguarda le opere idraulico-forestali,
nell'ultimo quinquennio, noi abbiamo speso due miliardi e 710
milioni, nell'ultimo quinquennio 479 milioni per le sistemazioni
dei torrenti difettati; 340 milioni per le sistemazioni di frane,
opere di paravalanghe; per le opere colturali, rimboschimenti, come
avevo detto prima 644 milioni; le opere pubbliche nei comprensori
di bonifica montana 975 milioni; cantieri di lavoro per la piccola
viabilità sono 191 milioni; potenziamento delle stazioni forestali
79 milioni. Anche a questo riguardo devo aggiungere che per quanto
riguarda le stazioni forestali sono state tutte o di mezzi
fuoristrada, la maggior parte, o di Fiat 500, ogni stazione
forestale dispone di un mezzo proprio. Abbiamo inoltre sperimentato
quelle radioline trasmittenti per i casi di incendio che si sono
dimostrate molto valide. Per adesso ne abbiamo solo in due stazioni
e cercheremo di estenderle a tutte le stazioni forestali.
Per i rimboschimenti, vorrei solo aggiungere qual è
l'orientamento dell'Assessorato, noi riteniamo che il problema sia
di estrema importanza, la stabilità del suolo, vediamo le valanghe
di questi giorni, tutte ci portano a considerare l'utilità del
bosco e quindi è un problema che noi ci siamo preoccupati e
dobbiamo preoccuparci, però noi vediamo lì per lì, la parte
all'envers, il cosiddetto envers lì dove noi dobbiamo fare delle
cure colturali. I migliori risultati che abbiamo ottenuto sono con
gli sfoltimenti, con la diramazione, abbiamo visto che proprio
facendo questi interventi qua nel giro di pochi anni noi vediamo il
bosco che rinvigorisce, abbiamo la rigenerazione del bosco e
abbiamo un bosco che si presenta stabile e che non succede dove ci
sono le piante vecchie, come abbiamo visto nel Trentino Alto Adige,
dove ci sono le piante che provengono dai tagli coetanei a un certo
momento le radici non tengono più e lì abbiamo visto, nelle ultime
alluvioni, addirittura delle parti ingenti di bosco vengono tutte
sradicate; dove invece c'è il rinnovamento, il bosco giovane,
questo viene evitato. Per la parte invece dell'adret, lì
effettivamente sono necessari i rimboschimenti. Però evidentemente
i rimboschimenti fatti coi gradoni e con la carenza di manodopera
che noi abbiamo, abbiamo visto che è un lavoro molto lungo e
facciamo ben poche opere. Si è sperimentato il lavoro il cosiddetto
scavo a buche con delle trivelle apposite e quello ha dato dei
risultati migliori.
Abbiamo sperimentato anche la zappatura, anche nelle zone più
umide, e anche quello serve, la stessa manodopera riesce a fare un
lavoro doppio, triplo di quello che sono gli abituali gradoni.
Nelle zone più aride, invece, i gradoni sono ancora la migliore
soluzione perché quando piove l'acqua ristagna e in questo caso
serve per l'innaffiamento delle piante altrimenti non potrebbero
attecchire.
Fatta questa piccola relazione, io penso che per il momento non
ho altro da aggiungere salvo poi negli interventi, nei singoli
capitoli, dico solo che non posso accettare l'impostazione del
Consigliere Caveri perché è proprio un settore in cui abbiamo fatto
tutto il possibile.
Ultima cosa che devo aggiungere è questa, non bisogna
dimenticare che nell'Assessorato c'è anche una certa carenza di
personale direttivo, noi abbiamo due soli ispettori, due soli
geometri, e adesso fortunatamente ne abbiamo un terzo, io non ho
assunto nessuna persona, nessuna persona, comunque dico solo che
stiamo mandando avanti i concorsi e quindi appena avremo fatto i
concorsi di A3 e A4 provvederemo all'assunzione, al concorso per
l'Ispettore aggiunto.
Penso di avere risposto anche al Consigliere Tonino, il quale si
preoccupava per le cooperative di meccanizzazione agricola, quindi
lei ha visto che oltre ai 120 milioni in bilancio noi abbiamo anche
i 180 milioni del piano verde e quindi noi abbiamo un totale di 400
milioni di quelle opere. Non dimentichiamo che possiamo utilizzare
anche dei mutui, dei mutui dei fondi del TEOGA. Quindi tutto
sommato lì non sono i fondi che mancano, è invece la volontà da
parte degli agricoltori di volersi riunire in cooperative.
Al Consigliere Fosson il quale mi diceva che c'è stato un
aumento di 21 milioni per i servizi agrari, voglio solo precisare
che non siamo noi come Assessorato che predisponiamo quei capitoli,
questo è stato fatto d'ufficio, però io ritengo che questo aumento
sia dovuto al fatto che in pianta organica a noi mancano due
ispettori, un segretario, un perito agrario, un applicato e due
dattilografe, quindi loro probabilmente hanno già tenuto conto del
personale che dovrebbe poi essere assunto, in base a regolari
concorsi, per completare la tabella organica dell'Assessorato.
Quindi, ripeto, io non ho assunto nel corso del '69 nessun
impiegato all'Assessorato, quindi questo aumento ritengo, siccome
non l'abbiamo fatto noi, sia dovuto al fatto che abbiamo dei posti
vacanti nella tabella organica.
Caveri
(U.V.)
- Domando la parola solo per una
questione di procedura, cioè quand'è che noi replichiamo ai vari
Assessori, vorrei sapere.
Montesano (P.S.D.I.)
- Ecco, siccome ci è sfuggita di
mano un po' questa situazione perché nelle sedute di bilancio
precedenti si faceva la discussione generale poi si parlava settore
per settore, dicastero per dicastero, questa volta, dico
francamente, mi è sfuggita di mano questa procedura e ha
incominciato l'Assessore, ha fatto bene, l'Assessore
all'Agricoltura, di esporre la sua relazione, ora io domando al
Consiglio, sarebbe bene che ogni Assessore esponesse ciò che
riguarda il proprio Assessorato? Io domando, l'Assessore
all'Agricoltura l'ha già fatto, l'ha già fatto.
Caveri
(U.V.)
- Io non ho finito, scusi, io voglio
sapere quand'è che noi Consiglieri potremo replicare agli
Assessori, io ho una replica da fare per esempio all'Assessore
Maquignaz.
Montesano (P.S.D.I.)
- E la farà, io la metto in nota e
la farà.
Caveri
(U.V.)
- Sì, ma quando? Perché adesso parla
un altro Assessore mi pare no?
Montesano (P.S.D.I.)
- Dunque c'è iscritto Colombo,
Manganoni e Savioz, sono iscritti a parlare, io ci aggiungo il
Consigliere Caveri, e allora lei risponde.
Caveri
(U.V.)
- Io parlerò dopo gli altri
Assessori? Non capisco...
Montesano (P.S.D.I.)
- No, dopo questi tre che sono
iscritti a parlare.
Caveri
(U.V.)
- Sì, ma così si fa un'insalata
russa, sarebbe molto più logico che i Consiglieri replichino a ogni
Assessore, per esempio ha parlato l'Assessore Maquignaz, ipotesi,
veramente prima ha parlato anche l'Assessore Dujany, ma ad ogni
modo l'insalata è incominciata, ma si può anche fermare questa
insalata, no? E cioè si potrebbe incominciare a fare così, si
risponde all'Assessore all'Agricoltura, poi parla un altro
Assessore e i Consiglieri replicheranno e faranno le domande a
quell'Assessore, altrimenti qui vedremo alzarsi i vari Consiglieri
a rispondere a tutti gli Assessori, uno risponderà a Maquignaz, un
altro risponderà a Colombo, un altro risponderà a Manganone e così
sarà un pasticcio.
Montesano (P.S.D.I.)
- Consigliere Caveri, io sono
d'accordo nella sostanza con lei, però, come le dico, l'Assessore
Maquignaz ha parlato, ha fatto la sua relazione è vero? Allora
rimettiamo un po' d'ordine, sentiamo Milanesio.
Milanesio
(P.S.I.)
- Io chiedo la parola sulla
questione d'ordine che ha presentato l'avvocato Caveri, io ritengo
che si debba a questo punto chiudere la discussione generale, sia
pure con eventuali repliche di Consiglieri, ma chiudere la
discussione generale, poi io ritengo che sarebbe opportuno che gli
Assessori, quando si arriva alla discussione del bilancio dicastero
per dicastero, facciano una breve relazione al momento in cui si
affronta quell'argomento, di modo che non si fa tutta questa
insalata russa. Se gli Assessori hanno, in sede di discussione
generale, necessità di intervenire, lo facciano, e quindi i
Consiglieri replichino, ma poi chiudiamo la discussione generale,
secondo me, e poi Assessorato per Assessorato ci sarà una breve
relazione illustrativa dell'Assessore il quale poi verrà, diciamo
così interpellato dai Consiglieri e in sede di replica concluderà
le sue argomentazioni sull'Assessorato.
Io penso che sia il modo più corretto.
Montesano (P.S.D.I.)
- Io devo aggiungere che questo è
stato fatto per il passato, è vero e io accolgo sia il suggerimento
dell'avvocato Caveri, sia quello di Milanesio, però quello che è
stato fatto già per l'Agricoltura naturalmente lo teniamo per
buono, e allora io pregherei chi ha chiesto la parola, Colombo,
Manganoni e Savioz di soprassedere ed aprire, e allora se non
mettiamo un po' d'ordine, caro... (
voce
) ...bene, perché io
ho detto che questo fatto qui, in merito all'Agricoltura, ci ha
portato a questa discussione.
Caveri
(U.V.)
- Effettivamente c'è stata, dopo la
discussione generale del bilancio, la discussione nella quale è
mancata a dir la verità la replica del Presidente, no, no, mica
Colombo, Bordon fa segno a Colombo, no il colpevole è il Presidente
della Giunta, in questo caso, che non ha risposto a quello che, io
ho parlato stamattina poco, perché, non che il Prof. Montesano
secondo il suo solito mi tiri le orecchie, per questo ho parlato
soltanto per 23 minuti, come discussione generale sul bilancio,
comunque il Presidente Bordon non ha risposto neanche "Beh" a tutto
quello che ho detto, spero che mi risponderà al Caffè Cristallo la
prima volta che lo incontro, visto che quando mi risponde
scusi...
Bordon (D.C.)
- Io ho parlato e ho risposto a quanto
aveva detto Germano...
Caveri
(U.V.)
- Sì, ma Germano evidentemente è un
raccomandato di ferro perché lei se risponde a Germano e non
risponde a me...
Bordon (D.C.)
- C'è più simpatia reciproca si vede, tutto
lì, non è che sia un raccomandato di ferro, ad ogni modo il
problema è questo, io pensavo che si fosse seguito quello che è
stato fatto negli anni scorsi, a un certo momento doveva rispondere
l'Assessore alle Finanze per la chiusura della parte generale, poi
io avrei detto quello che pensavo, per esempio le osservazioni che
ha fatto lei, quello che è la burocrazia, tutte quelle osservazioni
da lei fatte, io mi permetterò di dire che sono da me condivise e
mi riservavo di dirlo, proprio...
Caveri
(U.V.)
- Sì, ma quando me le dice
scusi...
Bordon (D.C.)
- Adesso, siccome si è ingarbugliata un po'
la questione e allora appena sarà rimessa in sesto, io mi
permetterò di entrare in discussione e le dirò quello che
penso.
Caveri
(U.V.)
- Però, io dico, bisogna stabilire
se è finita o no la discussione generale sul bilancio perché
quando, qui mi permetto di rispondere a Bordon, perché quando sarà
chiusa la discussione generale sul bilancio, Bordon non potrà più
parlare e io rimarrò a bocca chiusa perché sarò senza la
desideratissima risposta del Presidente della Giunta regionale.
Quindi bisognerebbe prima permettere al Presidente della Giunta
di rispondere ai vari Consiglieri perché ha risposto solo a
Germano, io non parlo più di repubblica conciliare perché
altrimenti poi Germano poi mi risponde per le rime, ma si direbbe
proprio che ci avviamo verso la repubblica conciliare; almeno in
Valle d'Aosta dato che il Presidente della Giunta risponde solo al
Capogruppo comunista, quindi si vede che ci sono degli accordi
speciali, però è stato un accordo nel disaccordo probabilmente.
Però adesso, esaurita la questione, Bordon, spero che la
risolviamo stabilendo se è finita o no la discussione generale,
osservo che sia inserito un intervento dell'Assessore Dujany che
non so se sia una relazione sul suo Assessorato, poi vi è stata la
relazione dell'Assessore Maquignaz; giunti a questo a questo punto
io dico: quand'è che noi Consiglieri replichiamo agli Assessori se
si fa la discussione generale Assessorato per Assessorato? Perché
la relazione dell'Assessore Maquignaz autorizzerebbe il Consiglio a
fare una discussione generale sull'Assessorato all'Agricoltura. Io
faccio una proposta, siccome io non sono uno spaccatore di peli in
36 parti, io farei una proposta concreta. Impregiudicata la
questione della risposta del Presidente della Giunta regionale
sulla discussione generale che non c'è stata perché c'è stata una
risposta a un solo Consigliere, io proporrei questo: che per i vari
Assessorati i Consiglieri facciano come possono fare, benissimo le
loro risposte, per esempio, a quello che ha detto Maquignaz, man
mano che si andrà avanti nell'esame capitolo per capitolo
dell'Assessorato dell'Agricoltura, perché, perché io debbo
rispondere all'Assessore Maquignaz ad esempio sulla questione
forestale. Io non sono niente affatto soddisfatto di quello che mi
ha detto l'Assessore Maquignaz in materia forestale, sono
mediocremente soddisfatto, anzi sono più insoddisfatto che
soddisfatto su quello che mi ha detto sul risanamento del
bestiame.
Comunque io penso di poter benissimo rispondervi in materia
forestale quando si parlerà del capitolo dei 138 milioni per i
rimboschimenti e per le frane, e posso benissimo parlare del
risanamento del bestiame rispondendo a quello che ha detto
l'Assessore Maquignaz quando si verrà sull'argomento.
Quindi credo che con questa mia proposta pratica si semplifica
di gran lunga la discussione e non facciamo delle... cinesi sulle
questioni di procedura. Ho finito e credo di aver dato un
contributo alla semplificazione della procedura della discussione
di questo bilancio.
Montesano (P.S.D.I.)
- Tirando le somme bisogna
effettivamente chiudere questa discussione generale e l'Assessore
Colombo aveva chiesto la parola proprio per poter, è vero, dare una
risposta nell'ambito della discussione generale, scusi Consigliere
Savioz, mi lasci finire e poi le darò parola.
Io accolgo la procedura proposta dal Consigliere Caveri anche
perché non fa altro che ricalcare quello che abbiamo fatto negli
anni precedenti, cioè abbiamo fatto una discussione generale sul
bilancio, poi abbiamo preso in esame Assessorato per Assessorato,
ognuno degli Assessori ha fatto la sua relazione, quindi
l'Assessore Maquignaz non la rifarà più perché l'ha già fatta così,
gli altri la faranno e andremo avanti così con l'esame dei diversi
capitoli.
Ora la discussione generale non è chiusa perché deve essere
chiusa con la replica e con le delucidazioni dell'Assessore alle
Finanze e del Presidente della Giunta e poi, esaurita la
discussione generale, passeremo all'esame partitario dei diversi
Assessorati.
Savioz
(P.C.I.)
- Io facevo una questione appunto
di, come si dice, una discussione di carattere generale, allora
appunto ho ancora chiesto la parola per dire qualcosa di interesse
generale.
Montesano (P.S.D.I.)
- Ecco, d'accordo, è ancora aperta
la discussione di carattere generale. Allora, prima di dare la
parola all'Assessore Colombo, se c'è qualcuno che vuole intervenire
nella discussione generale, ecco chieda la parola, c'è il
Consigliere Savioz, aveva chiesto la parola a questo riguardo no?
La parola al Consigliere Savioz.
Andrione
(U.V.)
- No, io pregavo di questo, se
fosse possibile, perché io posso parlare anche adesso, ma dico,
Savioz parla, Colombo parla, io vorrei parlare, poi Bordon parla,
poi replichiamo, no, credo che sia Bordon, credo, che voleva
rispondere...
Montesano (P.S.D.I.)
- Scusi Consigliere Andrione, noi
apriamo la discussione generale, chi si sente di intervenire, chi
vuole intervenire intervenga, poi quando la chiudiamo diamo la
parola.
Andrione
(U.V.)
- Ma fino adesso ci sono sempre
state delle mani alzate, quando siamo entrati Germano ha parlato
dopo di che hanno parlato altri, gli ha risposto Bordon e via
dicendo, non è che ci fosse carenza di oratori, io chiedo
semplicemente di poter intervenire poi alzerò la mano.
Montesano (P.S.D.I.)
- Allora chi interviene sulla
discussione generale? Consigliere Savioz e dopo il Consigliere
Andrione.
Savioz
(P.C.I.)
- Ecco, per la questione di
carattere generale, io ho ancora un problema da porre, che volevo
porre questa mattina, ma poi, tenuto conto che l'Assessore al
Turismo non c'era, l'ho rinviato al pomeriggio.
La mia, il mio intervento vuole essere questo, in Consiglio
regionale noi abbiamo esaminato diverse volte e diverse volte si è
parlato della situazione generale della Valle d'Aosta. Si ha avuto
occasione di parlare dello spopolamento della montagna e le
difficoltà che incontrano i nostri abitanti della zona alpina,
abbiamo parlato diverse, svariate volte di zone a particolare
interesse agricolo turistico, abbiamo parlato di zone a interesse
esclusivamente agricolo e a interesse prevalentemente
turistico.
Tutte queste belle parole che si sentono in questo Consiglio ma
non solo da oggi, da anni, purtroppo non hanno un seguito di
concretezza, i villaggi continuano a spopolarsi, la gente continua
ad andarsene, per chi è amante delle tradizioni regionali della
lingua, ecc., constatiamo che le tradizioni lentamente se ne stanno
andando a quel paese, constatiamo che la nostra lingua viene così
tralasciata, si constata che la nostra gente che scende dai
villaggi entra nella città, si adegua nella situazione cittadina,
parla altro linguaggio e non si ricorda più, almeno i figli non si
ricordano nemmeno più e non possono neanche più comprendersi con i
propri genitori se non andando a cercare nel vocabolario, e insomma
siamo in una situazione piuttosto penosa.
Ora è difficile poter dare il tocca sana di una situazione di
questo genere qui, che non è soltanto nostra ma è anche di tutte le
altre zone montane, ma siccome siamo un popolo talmente piccolo di
fronte a quello che è il rimanente della popolazione della nostra
nazione, e tenuto conto che siamo in una zona prevalentemente a
interesse turistico, io mi domando e pongo questo quesito al
Consiglio stesso. È possibile che il turismo debba rimanere sempre
l'eterna cenerentola nella nostra Regione? Quando sappiamo
benissimo che soltanto attraverso a determinate provvidenze a
carattere turistico sarà possibile ridare un po' di situazione
migliorata economicamente nei confronti della nostra gente che
abita in determinate zone della Valle d'Aosta.
L'importanza di adeguare, per esempio, una possibilità di
recettività nei nostri villaggi per le classi meno abbienti, come
succede, io l'ho già detto in altra occasione a questo Consiglio,
non avete che di andare a vedere, rendetevene conto, non ci vuole
mica niente per scoprire questo, recatevi un momento nella vicina
Svizzera, recatevi nella vicina Francia e voi ci troverete tutta
una serie di famiglie di operai, impiegati, di gente del ceto medio
che vanno a passare mesi, mesi e mesi con le proprie famiglie nei
villaggi più sperduti in casa di contadini che lavorano la terra e
danno la possibilità di una certa ricettività a questa classe di
lavoratori che hanno bisogno di pace e di tranquillità e di clima
buono, che devono liberarsi i polmoni da tutta la porcheria che si
assorbe nelle città a carattere industriale soprattutto. Ebbene,
quindi, qua nella nostra valle questo non esiste, non c'è, perché
qui come ricettività, come possibilità di ricettività, appartamenti
a locazione in genere sono tutte cifre che al ceto medio non è
possibile arrivare, non ci sono, i nostri contadini se vogliono
fare un qualche cosa per la ricettività turistica, chiamiamola di
piccolo cabotaggio, se questo vi può piacere, non hanno nessuna
possibilità, perché l'unica possibilità è quella della legge che è
stata fatta e modificata negli anni scorsi per quanto concerne la
costruzione di case rurali, dandogli la possibilità di fare un
appartamento in più per l'eventualità di un affitto, ma questo solo
nel caso della costruzione nuova, e per questo io dico che è troppo
poco. Nelle nostre campagne, purtroppo, non c'è lo spirito del
commercio, questo ancora non è entrato nella testa dei nostri
contadini e quindi dovremmo fare uno sforzo per fare capire a
questa gente che l'importanza di risolvere il problema fondamentale
della loro casa e della loro famiglia non è soltanto quello di
vendere l'appezzamento di terreno, e anche questa è una ripetizione
che faccio, c'è tutta una serie di piccole attività che potrebbero
benissimo, fatte nella nostra Regione, si potrebbero avere dei
frutti abbastanza rapidamente; ma se poi guardiamo un momento il
bilancio e constatiamo che il turismo incide per l'8,27%, mentre
abbiamo, non so, faccio l'esempio dell'istruzione pubblica, che
incide per il 19%, i lavori pubblici per il 19%, l'agricoltura per
il 16%, le finanze per il 25% e via di questo passo, insomma il
povero turismo è l'ultimo nella catena dopo l'Assessorato
all'Industria e Commercio.
Ora mi domando e dico: siamo o non siamo una Regione
eminentemente turistica? Si vuole o non si vuole fare un qualche
cosa per migliorare le condizioni della nostra gente? Perché solo
attraverso l'agricoltura non ci riusciremo mai e non ci riusciremo
mai tanto più che in questo momento, tenuto conto di quello che
avviene in campo europeo, l'agricoltura della Valle d'Aosta
purtroppo deve soccombere di fronte alla concorrenza che viene
dall'estero, e anche questa è una cosa che tutti sanno che non
potrà essere modificata. Allora io pongo il problema come
impostazione di carattere generale e pongo questo interrogativo al
Presidente della Giunta, non perché io voglia fare parlare il
Presidente della Giunta, ma naturalmente chi dà l'indirizzo a tutto
questo problema di finanziamento dei vari Assessorati è la Giunta
stessa; noi questo progetto di bilancio l'abbiamo avuto dalla
Giunta e quindi ritengo che la Giunta ne avrà parlato a iosa di
questa questione, come si è parlato negli anni scorsi e come se ne
è parlato da sempre, però io dico che alle belle parole che si
sentono in questo Consiglio non corrispondono i fatti, e oggi posso
dirlo, perché non sono più io l'Assessore al Turismo, quando uno
siede sul banco degli Assessori naturalmente non può mettersi lì a
fare un discorso di questo genere qui, ma io asserisco in questa
sala e lo asserisco per cognizione di causa, se vogliamo risolvere
determinati problemi della nostra gente, nella Valle d'Aosta, se
vogliamo salvaguardare ancora un qualche cosa di quella che è la
nostra questione etnica e linguistica, dobbiamo rivedere le nostre
posizioni in senso turistico e bisogna che ci rendiamo conto di
venire incontro alle popolazioni che sono sperdute nelle vallate
laterali laddove è possibile fare un qualche cosa, ma fare un
qualche cosa non significa avere un bilancio dell'8,27%, perché qui
se nel 1965 siamo partiti da 739 milioni e arriviamo oggi a
1.789.000.000, questo non significa che con questa nuova cifra,
tenuto conto della svalutazione del denaro che c'è stata, si è
moltiplicata per due a distanza di 5-6 anni addirittura, 6-7 anni
addirittura. Quindi io invito proprio il Consiglio, la Giunta a
rivedere queste cose qui, perché non è possibile, se noi di questo
passo dovremo continuare per andare avanti non c'è da stupirsi che
continueremo a rendere omaggio alla distruzione di quel poco che
rimane di valdostano nella nostra Regione e, arrivato a questo
punto, io ripeto ancora per quanto concerne l'intervento di questa
mattina, per ciò che riguarda i famosi piani regionali che sono
stati previsti da quella bellissima relazione che è scaturita dalla
Giunta o meno, che la Giunta ha approvato e noi abbiamo avuto
visione, e però nel bilancio non ho riscontrato nessun adeguamento
per risolvere quel problema di fondo, quindi io pongo questi due
problemi: sia per l'aumento del bilancio del turismo sia per la
questione del piano regolatore generale che deve, secondo il mio
modesto avviso, dare l'avvio ad una serie di problemi di importanza
capitale.
Andrione
(U.V.)
- Je crois que la discussion du
bilan est avant tout une discussion politique et si la lecture du
bilan m'avait donné l'impression que nous nous ne sommes pas devant
une Junte mais devant à une série d'Assesseurs séparés où chacun
cherche à tirer un peu la couverture de son côté, la discussion qui
a eu lieu jusqu'à maintenant a confirmé cette opinion et les
interventions de Mr. Dujany et de Mr. Maquignaz qui, à raison
peut-être, se sont défendus d'avoir embauché du personnel presque à
dire qui ne sont pas responsables de ce qui se passe dans
l'Administration, m'a encore une fois confirmé dans cette
impression, c'est-à-dire qu'il n'existe plus politiquement une
Junte, ils existent des Administrations, des Administrateurs ad
interim de l'Administration régionale et M. Pedrini, qui est absent
mais qui ne manque pas d'un certain cercle politique, a eu raison
d'appeler en cause personnellement M. Milanesio et lui dire: tu
n'as pas fait affaires comme il fallait pour le tourisme parce que
en réalité il s'agit exactement de cela. Il n'y a pas une vision
globale du problème, il n'y a pas une Junte régionale, il y a
simplement la répétition monotone d'actes d'administration normale
et ordinaire administration qui sont portés en avant avec plus au
moins de talent, avec plus au moins d'honnêteté par les
responsables des différents Assessorats. Et je voudrais dire que
bien que je croyais avant que M. Houdini le plus grand
prestidigitateur du monde était né en Turquie et naturalisé
français, quand M. Bordon a répondu à M. Germano j'ai eu
l'impression que, au contraire, M. Houdini était né à Nus et
peut-être avec des attaches à Pont St. Martin et à Lide (?), parce
que quand M. Bordon a accusé M. Germano de vouloir "creare
dell'astio nella stessa compagine democristiana" tout ne
m'empêchait d'avoir un petit sourire en disant que je ne parle pas
de ci-dedans, je ne parle que de ce que les journaux relatent que
pour en matière "d'astio" ce qui arrive entre M. Zanin et M. Lanivi
n'a certainement pas besoin des soins spéciaux de M. Germano pour
donner exactement la mesure de l'amour et de l'amitié réciproque
qui règne à l'intérieur de la Démocratie Chrétienne. Cette
situation politique se reflète dans ce document éminemment
politique-administratifs qu'est le bilan et se reflète de quelle
façon? De la façon que nous arrivons au point où la parole la plus
juste, celle que j'ai beaucoup appréciée a été prononcée par M.
Maquignaz, est qui a demandé la collaboration des Conseillers. Et
en laissant tomber d'autres petites critiques que je pourrais faire
je dis que nous sommes là et je crois que je partage l'avis du
groupe de l'Union Valdôtaine, nous sommes là pour offrir cette
collaboration, toutes les fois qu'on parlera du problème concret,
des problèmes d'administration, des problèmes de faire quelque
chose pour la Vallée d'Aoste, nous ne serons jamais là jusqu'à ce
qu'on cherchera de contrebandier des problèmes personnels, des
problèmes de petit prestige ou de place et on le voudra faire
passer comme problème politique de première importance. Nous ne
sommes pas là nous pour recevoir des télégrammes, nous sommes là
pour dire qu'en Vallée d'Aoste il faut faire certaines choses et M.
Caveri ce matin a fait une analyse de certains de ces problèmes, je
voudrais très modestement dire que à mon sens il y a deux groupes
de problèmes à conter, un groupe qui est à l'intérieur de
l'Administration, c'est-à-dire qui est l'organisation de nos
bureaux et qui aujourd'hui constitue un nœud
politique d'importance fondamentale pour l'Administration et c'est
le personnel, et d'autre côté le problème extérieur qui s'articule
comme toujours dans les voix du tourisme, de l'industrie et de
l'agriculture.
Il est peut-être vrai que les travaux forestiers ne donnent pas
une rente immédiate, mais il est tout aussi vrai que ce qu'on fait
ce n'est pas suffisant et je ne citerai à M. Maquignaz qu'un
exemple, il y a presque onze mille hectares de forêts, un tiers des
forêts valdôtaines, qui sont propriété de consorteries et là on
assiste à l'abandon le plus complet. Il y a une Commission qui n'a
été convoquée qu'une fois mais quand même si vous arrivez à voir de
cette fenêtre, toute l'immense forêt de Brein, Turline et
Sylvenoire est toute consorterie, et bien là vraiment on dort sur
le rôti on ne fait ou on n'a fait presque rien.
D'autres m'ont précédé en matière du tourisme, je voudrais
simplement dire qu'en matière d'industrie il y a des possibilités,
mais que ces possibilités ont été, naturellement M. Albaney en ce
moment peut avoir une crise récurrente il a disparu, ces
possibilités très souvent ont été gâchées par l'Administration
régionale, parce qu'on a toujours voulu faire la politique des
faveurs personnels et jamais celle sérieuse de l'industrie en tant
que telle.
M. Maquignaz a également parlé de la pulvérisation de son
budget, ce n'est certainement pas un cas extraordinaire de sien,
presque tous les budgets des différents Assesseurs, puisque on ne
peut pas parler de la Junte régionale, presque tous les budgets
sont pulvérisés. Presque tous les budgets se résolvent dans une
série de subsides, dans une série de petites interventions, qui
laissent exactement le temps qu'ils trouvent. Et là, je crois que
l'exemple le pire est donné par l'Assessorat à l'assistance qui
nourrit une quantité de gens qui le jour après ont exactement la
même faim qu'ils avaient le jour avant et par conséquent il s'agit
de quelques certaines de millions qui sont complètement gâchés. Si
nous continuons de ce pas l'Administration régionale n'aura plus,
nous pourrions mettre ici dessous non plus "Palais du Gouvernement"
mais "Institut de bienfaisance", parce que finalement nous serons
une vocation sincère et absolue. On pourra éliminer le Conseil avec
quelques calculateurs distribués à tous les citoyens valdôtains une
petite somme proportionnée à leurs besoins.
Et bien, je voudrais terminer ces critiques en reprenant encore
une fois cette parole de M. Maquignaz et dire encore une fois,
cherchons à collaborer, nous avons des idées politiques
différentes, c'est vrai et nous avons eu les polémiques... nous
sommes disposés en avoir d'autres sur la façon de faire certaines
choses, mais du moins sur le fond de l'Administration, sur
l'honnêteté nécessaire, sur les problèmes politiques que l'époque
présente, nous met devant, et bien, du moins sur cela, nous pouvons
collaborer, même si nous sommes à l'opposition nous sommes disposés
de voter à faveur toutes les fois que vous nous présenterez quelque
chose qui va dans l'intérêt de la Vallée d'Aoste.
Colombo (P.S.I.)
- Devo dire che non è compito facile
riassumere la discussione generale su questo bilancio, proprio
anche perché gli interventi fatti dai Consiglieri hanno posto in
rilievo alcuni aspetti che già nella mia relazione avevo
evidenziato. Quando naturalmente è stato sottolineato l'aumento
delle spese correnti nei confronti delle spese in conto capitale, è
un aspetto che naturalmente preoccupa il sottoscritto e tutta la
Giunta, ma che io ritengo di dover chiarire, per lo meno alcuni
concetti, perché la situazione non è proprio così come viene
espressa da parte di alcuni Consiglieri, soprattutto se teniamo
conto che uno dei maggiori aumenti di spese viene assorbito da
parte dell'Istruzione pubblica, io devo dire a onor del vero, non
considero una spesa corrente.
Io ritengo che l'Istruzione pubblica che assorbe dal bilancio
912 milioni di aumento che abbiamo delle entrate effettive di
questo bilancio ben 700 milioni, devo dire che queste sono spese
progressive perché la formazione culturale proporzionale dei nostri
giovani certamente è un fatto positivo a tutti gli effetti e vale
come la costruzione di una strada, di un ponte o di qualche cosa di
questo genere. Quindi se noi teniamo conto di questo aspetto
certamente i rapporti sono molto diversi di quelli che noi vediamo
esposti in questa relazione.
Detto questo io ritorno, solamente per chiarire, sul grosso
problema che ha interessato tutti i Consiglieri che sono
intervenuti ed è il problema naturalmente della burocrazia,
dell'aumento degli impiegati, dell'aumento del costo della gestione
dell'Amministrazione regionale. Io qui devo dire a onor del vero
che se i Consiglieri avessero valutato bene quelle che sono le
tabelle delle entità numeriche della modifica di quelli che sono
gli impiegati dell'Amministrazione regionale, avrebbero dovuto
vedere che dal 1969 al 1970 in effetti non c'è stata assunzione di
sorta, se non per dare... (
voce
) ...se non per dare
applicazione a delle leggi e a delle decisioni che lo stesso
Consiglio regionale ha assunto. Noi vediamo che, voglio fare prima
un primo rilievo, le entità numeriche sono acquisite al 1° gennaio
dell'anno naturalmente a cui si riferiscono. Quindi noi avevamo 699
persone al 1° gennaio 1969, passiamo a 725 al 1970, al primo
gennaio 1970. Io voglio subito far presente che l'aumento per
esempio dell'Istituto materno infantile di 12 unità è un aumento
determinato dalla riduzione dell'orario di lavoro all'Istituto
materno infantile che ha portato appunto l'aumento di queste 12
unità.
Vorrei ancora aggiungere che per i servizi agrari e zootecnici
sono stati introdotti 13 aiuti veterinari che prima venivano pagati
attraverso la bonifica, per quanto concerne i servizi
contingentamento e zona franca, noi abbiamo immesso le cinque unità
che operano in tutti i Comuni per la distribuzione delle tessere
dei contingentamenti e che prima venivano pagati attraverso
contributi ai Comuni. Potrei continuare, abbiamo il passaggio dalle
48 unità alle 57 unità del personale addetto all'Istituto Tecnico,
si tratta di aumento naturalmente di bidelle più che altro, per
quello che sono state l'aumento delle classi che c'è stato in
questo anno.
Quindi se voi analizzate queste cose 12 alla Maternità, 14 qui
ai servizi agrari, cinque al contingentamento, 7 all'Istituto
tecnico professionale, noi vediamo che superiamo le 25 unità di
maggiorazione che noi abbiamo tra il 1969 e il 1970.
Io ho voluto dare questo chiarimento proprio perché è giusto che
il Consiglio sia informato di come sono andate le cose e non abbia
la sensazione che nel 1969 si sono fatte delle assunzioni senza
averne bisogno, ma sono state determinate appunto da queste
situazioni che ho citato. Ciò nonostante è bene anche precisare che
soprattutto per quanto concerne il personale regionale noi abbiamo
un aumento della spesa di 353 milioni 100 mila nei confronti del
1969.
Qui dobbiamo dire subito che questo maggiore onere deriva anche
qui da provvedimenti o a carattere nazionale o a carattere
regionale. Io voglio ricordare che le attribuzioni dei dipendenti
sono state aumentate per legge nazionale del 3% dal marzo 1968,
dall'8% dal primo gennaio 1969. Abbiamo anche poi apportato nel
corso dell'anno 1969 un aumento dell'indennità regionale, il che
porta a questo aumento di 353 milioni che è il frutto anche di
arretrati derivanti anche dall'applicazione delle leggi
nazionali.
Chiarite queste cose soprattutto per quanto riguarda
naturalmente il personale, chiarito anche l'aspetto dell'Istruzione
pubblica, io ritorno a dire che anche se certamente la mia
presentazione di questa mattina è stata fatta in tono minore,
riferendomi naturalmente all'impostazione un po' dei bilanci che
noi abbiamo presentato per questi ultimi anni, debbo dire che
alcuni aspetti positivi di questo bilancio purtroppo debbono anche
essere intravisti e debbono essere intravisti attraverso alcune
scelte che ho già citato questa mattina che sono quelle
dell'Istruzione pubblica con un nuovo aumento dei suoi
finanziamenti nella misura, ripeto, di 700 milioni, il che consente
di poter avviare il discorso del diritto alla scuola per gli
studenti della Valle d'Aosta, il che consente di avviare il
discorso per la costruzione di scuole nella Valle d'Aosta con 458
milioni, il che consente anche, naturalmente, di intervenire più
decisamente con contributi e con borse di studio nei confronti
degli studenti.
Ripeto ancora che nel campo dell'industrializzazione anche se
l'aumento naturalmente del finanziamento è solo di 50 milioni nei
confronti dello scorso anno, noi siamo qui disponibili attraverso
la presentazione della nuova legge dell'industrializzazione che è
in discussione da parte della Commissione industria e commercio ad
accettare quelle che saranno naturalmente le esigenze anche di
questo campo.
Per rispondere all'amico Tonino il quale ha rilevato che si
fanno solo promesse per la casa, io devo dire che anche in questo
campo si sta facendo qualche cosa anche se forse non è sufficiente
per rispondere alle attese dei lavoratori.
Noi abbiamo qui un investimento di 80 milioni per il pagamento
di interessi previsti per il 1970, il che vuol dire naturalmente un
investimento di due miliardi da distribuire per l'acquisto di
alloggi, rifacimento di case, costruzione di nuove case, cose di
questo genere, e per avviare il discorso con l'Istituto popolare
per la costruzione di case da dare ai lavoratori a basso fitto.
Quindi anche in questo campo mi pare che qualche cosa noi
abbiamo voluto dare nell'impostazione di questo bilancio attraverso
alcuni esempi che io ho citato.
Il problema di fondo, naturalmente per me, rimane il problema
della programmazione cui ho accennato questa mattina, di cui
naturalmente noi ci impegniamo a lavorare in questo senso,
riteniamo proprio quest'anno di poter anche discutere questo
problema con la Commissione affari generali e finanze, giusti i
rilievi che sono stati mossi nell'ultima riunione e quindi questo è
un impegno che noi assumiamo nei confronti del Consiglio.
Sul riparto fiscale io non avrei voluto aggiungere nulla, c'è
stato un intervento da parte del Presidente della Giunta, un
intervento da parte dell'Assessore alla Pubblica istruzione su
questo problema, c'è un nostro impegno di portarlo avanti, portarlo
avanti con precisione perché riteniamo che l'aspetto fondamentale
del nostro bilancio è l'aspetto che noi naturalmente vogliamo
vedere verificato per il 1961.
Riteniamo che il ricorso all'art. 12 debba intendersi superato
così per quanto riguarda l'impostazione per gli effetti che ha dato
in questi anni da parte naturalmente di questa nuova maggioranza e
riteniamo di poter camminare decisamente invece sul nuovo riparto
fiscale per assicurare le entrate necessarie e continuative
all'Amministrazione regionale.
Detto questo io non avrei altro da aggiungere e mi riservo di
intervenire naturalmente con domande specifiche per quanto riguarda
la spesa dell'Assessorato alle Finanze.
Bordon (D.C.)
- ...Però vorrei essere brevissimo,
telegrafico, io sono stato definito dall'amico Consigliere Caveri
il Mississippi del Consiglio Valle. Ricordi i tempi addietro e
quindi io ho preso buona nota di questo e per una volta tanto che
cercavo di farvi grazia di una chiacchierata troppo lunga mi avete
richiamato ripetutamente in causa, tanto qualche cosa dovevo dire.
Naturalmente voi capite che sto scherzando, come qualche volta in
modo migliore del mio scherza il Consigliere Caveri, perché potrei
invece aggiungere che avendo il vantaggio di avere degli Assessori
preparati meglio di quanto lo sia io, specialmente nei loro vari
settori, è giusto che io lasci a loro il compito di dare tutte le
delucidazioni che vi devono essere fatte.
Capisco il perché il Consigliere Caveri ha insistito tanto
perché io venissi a esprimere il mio modesto parere. Perché vorrei
dire che questa mattina il Consigliere Caveri e, condivido in pieno
questa sua impostazione, perché molti altri già hanno fatto la
discussione sulle cifre e la stanno facendo. Più che fare una
discussione sul bilancio in moneta, in denaro, vorrei dire che ha
fatto un intervento molto interessante sul bilancio morale, cioè la
moralizzazione di questo bilancio, perché ha trattato degli
argomenti che anche se non tutti da me condivisi, ha parlato della
partitocrazia, ha parlato delle correnti, ha parlato dei gruppi,
dei sottogruppi, insomma ha spiegato, secondo il suo punto di vista
molto bene, perché in linea di massima si può anche essere
d'accordo su un certo deterioramento di quello che io vorrei
chiamare la vita politica e pertanto, essendo la vita politica
legata a quella amministrativa, la vita politica amministrativa
della nazione per riferirsi poi al nostro piccolo settore regionale
che per noi è quello di massima importanza.
E allora che cosa ha detto questa mattina l'On.le Caveri, il
Presidente Caveri, il Consigliere Caveri, oltre a una valutazione
di quella che è ormai la situazione morale in campo nazionale
attraverso certe sfaldature, certe sfasature
politico-amministrative, il Consigliere Caveri ha voluto ricordare,
forse a tinte un po' più fosche di quelle che io mi auguro sia
veramente la situazione, ha voluto ricordare insomma certi
intrallazzi e certe situazioni veramente tristi e dolorose che noi
vediamo nella vita politica in campo nazionale.
Quindi io posso anche condividere, in parte, tutto quello che
egli ha detto, ma io penso che sia dovuto questo alla libertà che,
grazie a Dio, la democrazia ha forza, perché insomma dove c'è
libertà, io penso che ci siano maggiori contrasti e purtroppo
qualche volta i contrasti e certe impostazioni portano a delle
situazioni di insofferenza, e vorrei anche chiamare di non grande
onestà, e quindi su questo punto io non ho niente da dire contro il
Consigliere Caveri.
Invece vorrei rimanere nell'ambito nostro della Regione, e sono
perfettamente d'accordo con il Consigliere Caveri allorquando si
intrattiene su quelle che sono le spese correnti o meglio ancora la
burocrazia, come l'ha definita, la burocrazia regionale, cioè
questo aumento di personale che noi abbiamo avuto nella Regione e
su questo io penso che potrei riferirmi anche in parte su quanto ha
detto il Consigliere Andrione perché effettivamente ci preoccupa.
Noi abbiamo avuto qui, attraverso le statistiche, attraverso le
cifre che ci sono state esposte, delle situazioni contabili che
effettivamente preoccupano. Noi potremmo guardare a un certo
momento questi aumenti di personale che abbiamo avuto, però ha
detto bene l'Assessore alle Finanze quando dice che dal 1969 noi
non abbiamo avuto nessun aumento di personale alla Regione se non
in seguito a leggi, delibere, impostazioni addirittura di
Consiglio. Ma io non voglio qui entrare nel merito dell'assunzione
in base all'organico o no, la preoccupazione secondo me ha da
essere questa, io penso di condividere in pieno quello che ha detto
il Consigliere Caveri e ha detto il Consigliere Andrione, quando
noi a un certo momento nell'esame di questa situazione vediamo che
nel 1970 noi abbiamo 725 dipendenti regionali con una spesa che per
l'anno 1970 ammonta a 2 miliardi 544 milioni, vale a dire con un
aumento di 353 milioni.
Ora se noi prendiamo un momentino l'allegato alla tavola, cioè
la tavola 7 bis, per me è questo un po' il campanello d'allarme che
noi abbiamo e che dovremo sempre tenere presente. Noi abbiamo qui
un prospetto che sinteticamente ci dà dei dati e delle percentuali
che effettivamente preoccupano. Abbiamo le spese correnti e noi se
seguiamo questa tavola 7 bis, vediamo che nel 1965 le spese
correnti erano del 70%, tralascio i centesimi, poi siamo passati
dal 66 al 67%, poi siamo scesi al 52, siamo arrivati al 51 e solo
nel 1969 abbiamo avuto le spese correnti inferiori a quelle spese
per conto capitale, cioè siamo arrivati al 48%.
Ora che cosa accade? È pubblico e notorio che le spese correnti
sono quelle che si verificano tutti gli anni, che non producono
ricchezza, non producono beni come invece sono le spese in conto
capitale. Ora a me pare che la preoccupazione giusta posta prima
dai miei predecessori che lo hanno detto meglio di me sia proprio
questa. E noi ci stiamo avviando a un certo momento ad avere le
spese correnti che assorbono una forte percentuale di tutto il
nostro bilancio, perché noi dovremo invece poter avere un bilancio
che assorbe il 40% magari di spese correnti e 60% di spese in conto
movimento di capitali, cioè nelle spese produttive.
Ma perché questo accade? Perché purtroppo la verità bisogna
riconoscerla, noi a un certo momento qui abbiamo dei provvedimenti
o delle richieste alle quali non sempre abbiamo il coraggio di
rispondere negativamente, noi a un certo momento abbiamo delle
richieste per determinati organici, per determinate impostazioni
che, è indubbio, accettandole noi andiamo a impegnare il nostro
bilancio per centinaia di milioni, bilancio delle spese correnti e
quindi non nelle spese produttive, cioè di creazioni di beni.
E allora è giusto quello che ha detto Andrione, io lo condivido
in pieno perché diceva, questa collaborazione noi la dobbiamo pur
avere, ma io penso che senza andare a nasconderci dietro il solito
dito, io penso che si riferisse in modo particolare il Consigliere
Andrione a certe sedute di commissioni dove si sta studiando
proprio l'organico nostro, dove si sta guardando quali sono le
nostre spese che vengono avanti. E naturalmente che cosa accade, a
un certo momento dobbiamo riconoscere che se non poniamo un freno a
determinate impostazioni del bilancio della Regione, noi avremo a
un certo momento le spese correnti che arriveranno al 60, 70% e le
spese in conto capitale soltanto un 30%, cioè tradotto questo in
altre parole avremo soltanto più che cento lire, magari 30 lire per
costruire strade, per costruire infrastrutture, per venire incontro
ad altre impostazioni di bilancio che invece sono assolutamente
necessarie.
Naturalmente io non voglio entrare nei vari particolari, ma
volevo soltanto esprimere il mio parere e dire che sono veramente
d'accordo quando si chiede una collaborazione per far sì che queste
spese abbiano a essere contenute in quanto che se non facciamo a un
certo momento più amministrazione che politica, è indubbio che
facendo più politica che amministrazione il bilancio regionale sarà
a un certo momento così impegnato nelle spese correnti che non so
che cosa riusciremo a fare di buono.
In fondo, vorrei ancora solo fare un cenno perché il Consigliere
Andrione ha espresso delle sue valutazioni e per me tutte le idee
sono opinabili, però mi sembra che non sia stato molto obiettivo
quando dice che la Giunta regionale è divisa in vari Assessorati,
cioè ognuno tira da fare per conto suo. Questo non è vero, e questo
vorrei rispondere di più ancora, riallacciandomi anche a quello che
ha detto il Consigliere Savioz. Io penso che tutti noi abbiamo
avuto il piacere di essere all'opposizione e al governo, quindi è
chiaro che, essendo all'opposizione, in via di massima è più facile
la critica e i giudizi sono anche più facili. Io ritengo però che
questo non corrisponda al vero ed è proprio qui che voglio
richiamare la vostra attenzione. Io penso che quando siete stati in
Giunta voi pure in fase di bilancio di previsione, allorquando si è
trattato di suddividere la torta che esisteva, più o meno grande,
io penso che ogni Assessore l'abbia difesa questa torta con i denti
e con le unghie, perché a un certo momento è umano, ogni Assessore
ha del proprio Assessorato quasi una cosa propria, perché avendo i
suoi capitali da spendere può fare di più e quindi è umana questa
battaglia.
Ma secondo me la difficoltà è un'altra, è niente quando si dice
come dice l'amico Savioz, sarebbe opportuno che al turismo anziché
l'8% venisse dato qualche cosa di più, perché le considerazioni che
ha fatto sono giuste, e mi ha chiamato in causa, io lo ringrazio
perché in fondo in fondo, gratta, gratta, gratta, si ricordano
sempre i primi amori e il primo amore per me è stato proprio
l'Assessorato al Turismo nel quale ci siamo battuti. Naturalmente
io qualche volta io mi arrabbio, mi arrabbio in senso buono, perché
pur tenendo conto della svalutazione monetaria, quando nel 1955,
'58... (
voci
) ...con Andrione abbiamo altri rapporti, con
Andrione, è inutile che tu faccia delle insinuazioni qui, quindi
l'Assessorato al Turismo nel 1955, '59, aveva in tutto ben 400
milioni, pensate un po', non il miliardo 800 milioni di cui
usufruisce oggi, e l'amico Savioz, se non sbaglio, sguazzava in 800
milioni, non in un miliardo e 800 milioni, e io penso che qualche
volta quando discuto e sostengo che certe impostazioni non sono le
mie, non lo faccio mica per una critica, perché ripetevo prima,
tutte le idee sono opinabili, ma per esempio a un certo momento,
noi vediamo certi stanziamenti che io non voglio qui precisare per
non incominciare delle simpatiche polemiche, ma che vengono
stanziati per certi lavori che potrebbero magari ancora rimanere
fermi un momentino perché noi abbiamo ancora tante cose che hanno
una priorità maggiore. E allora, ripeto, è niente il dire, ma è
troppo poco l'8,05% non so quanto sia, perché tutto questo, perché
se noi guardiamo quella tabella che riassume questi dati, a un
certo momento ci troviamo di fronte ad alcune cifre che non
permettono molte divagazioni.
Noi incominciamo a trovare, per esempio, qui all'Assessorato
alle Finanze un 23,88% come aliquota, quindi su 100 incominciamo a
tirar via questa quota e questa quota dell'Assessorato alle
Finanze, in linea di massima sono tutte spese correnti, perché sono
tutte paghe, sono tutte spese che si ripetono annualmente, che non
possiamo impegnare in altre cose.
Poi abbiamo un 16% all'Agricoltura, un 8,57% all'Industria e
Commercio e vorrei soffermarmi qui. Ma guardate che noi abbiamo dei
Consiglieri che giustamente tutti voi, o meglio per non dire noi,
ci sono i Consiglieri che si occupano della Commissione
dell'Industria e Commercio e che sostengono, ma noi stiamo parlando
dell'industrializzazione della Valle d'Aosta e questo Assessorato
ha ben poco come cifra, ma è giusto anche questo, però io vi vorrei
dire perché, vado avanti ancora meglio, vorrei dire per esempio,
voi guardate qui i vari Assessorati, i Lavori pubblici ha il 20%,
il 18% la Pubblica istruzione, ma io vorrei chiedere per esempio
che cosa si potrebbe togliere alla Pubblica istruzione? Niente si
può togliere, perché la Pubblica istruzione non ha dei capitali per
spese, dei denari da spendere in conto capitale. Sono tutti
assorbiti dalle paghe degli insegnanti, ecc. Ora che cosa rimane,
se noi facciamo 23% alle Finanze, un 18, 20% assorbiamo già solo in
questi due Assessorati un 40 e più per cento.
Ma la battuta mia finale non è questa, la mia battuta è
un'altra, ma quando ci si accusa che siamo contrari alla
programmazione, non è che siamo contrari alla programmazione, non è
che noi dalla programmazione intendiamo avere tutti i lumi, perché
la programmazione ci darà anche lei quello che ci può dare, ma io
vorrei chiedere per esempio all'amico Savioz, ma troppo poco
all'Assessorato al turismo, io vorrei chiedere dove dovevamo tirar
via per poterli dare all'Assessorato al turismo? Cioè...
(
voci
) ...come? benissimo e allora che si veda attraverso un
piano programmato come giustamente è stato detto prima, perché, e
bravo! Ma siamo ben lì perché a un certo momento noi veniamo qui
dentro e un settore del Consiglio regionale ci dice che noi non
mettiamo abbastanza denari all'Agricoltura perché il giorno in cui
gli agricoltori non fossero più aiutati noi abbiamo le nostre valli
spopolate, addirittura il turismo va a carte quarantotto,
giustamente. Un altro mi viene a dire "Non si fanno abbastanza
strade, non si fanno abbastanza asfaltature, cioè infrastrutture",
arrivati a un certo momento uno dice "ma se io ho 100 lire e le
devo dividere tra otto Assessorati, a un certo momento mi
spiegherete dove io li devo togliere". Questo è il discorso in
sintesi, ecco perché noi speriamo che attraverso il 1970 se
toccherà a noi, attraverso il 1970 si ha da incominciare al più
presto questo studio perché attraverso il '70, fin dal mese di
maggio, di giugno, noi dovremmo vedere quale priorità, quale
impostazione in un piano programmato di cinque anni si deve avere,
a chi noi dobbiamo togliere o dare altri denari. Perché noi abbiamo
seguito le tracce di prima perché non ci era consentito nel modo
più assoluto a un certo momento dirottare 500, 800 milioni da un
Assessorato per mandarlo sull'altro. Quindi io penso con questo di
aver detto quello che avevo qui come appunti, d'accordo sulla
collaborazione del Consigliere Andrione perché senza questa
collaborazione di tutti i partiti politici in Consiglio arriverà il
giorno in cui noi a forza di dire sì a delle spese correnti non
avremo più capitali per le spese in conto capitale, e naturalmente
con questo non riusciremo più a fare quelle opere che invece non
potremo fare a meno.
Soltanto con una programmazione attraverso un cinque anni
davanti, potremo portare avanti uno studio e dirottare o meglio
impostare diversamente il bilancio, cosa che quest'anno non è stata
possibile.
Caveri
(U.V.)
- Je veux faire seulement quelques
remarques sur la question encore du personnel. Ce serait très
opportun que les administrateurs régionaux se promènent de temps en
temps dessous les portiques de ce Palais quand il y a la sortie des
employés de ce Palais, parce que M. Bordon a dit, M. Bordon ou
Colombo je ne sais pas, a dit que les employés sont 699, il manque
un pour faire 700 il me semble, combien? 725 c'est la même chose,
725 ou 699 pour la thèse que je soutiens c'est la même chose. La
sortie des employés du Palais régional donne vraiment la vision
immédiate du phénomène, et je pense que quand je vois ces flots de
jeunes filles qui sortent du Palais régional je pense à plusieurs
choses et je pense que s'il y avait, il n'y a plus aujourd'hui le
régiment de cavalerie, ils ont été supprimés partout, mais s'il y
avait encore le régiment de cavalerie à Aoste on pourrait voir les
officiels des dragons être présents à la sortie du personnel
régional parce qu'il y aurait quelque chose d'intéressant à
voir.
Ce discours ne s'applique pas au soussigné pour des raisons
d'âge puisque quand on est arrivé à mon âge on peut répéter les
vers de ce poète grec qui avait passé, lui aussi, la
60
ème
année et bien le poète grec, de la traduction en
italien que j'ai appris au Lycée, ce poète disait: "Vorrei essere
un uccello e che due alcionesse mi sorreggano nel mio volo". C'est
très poétique, mais retournons au personnel de la Vallée.
M. Colombo a voulu faire, donner une précision sur le personnel
régional, sur les employés régionaux et il a dit en substance que
le personnel qui a été nommé en plus, a été nommé en plus parce que
on a donné exécution simplement à des lois et à des délibérations.
Alors, sur ce point j'ai deux remarques à faire, une remarque c'est
que ce n'est pas très exacte, parce que je pourrais lui citer
certains bureaux, je lui cite par exemple le musée archéologique et
certains bureaux des Beaux-Arts surtout de services archéologiques
où il y a, non je ne veux pas faire une accusation spéciale à un
plutôt que à l'autre ou à l'Assesseur actuel, ou à l'Assesseur ou à
son prédécesseur au Tourisme, je ne veux pas faire des
personnalismes "una volta per tutte", mais je veux seulement dire
ceci que en certains bureaux en donnant certain démentie à ce qu'a
dit M. Colombo, je sais que en certains bureaux, en certains
services, il y a pas mal d'employés ou d'assimilés aux employés qui
ont été nommés pour des raisons qui n'ont rien à que faire avec
l'exécution des lois et des délibérations.
Mais il y a une autre remarque à faire, remarque à faire qui
n'est pas polémique, qui ne veux pas être polémique, et la remarque
est celle-ci: que certains nominations avaient été faites en base à
des lois régionales et en base à des délibérations de la Junte, du
Conseil, cela ne veut dire rien du tout, parce que cela veut dire
simplement que le système est trompé, que le système de cela et de
ces délibérations est trompé. Voilà, alors on ne démentie rien en
disant qu'on l'a fait en base à des lois et en base à des
délibérations. Mais c'est que l'orientation, et on ne peut pas dire
que si c'était l'orientation d'une Junte ou de l'autre, de la
majorité ou de la minorité, de la minorité de hier ou de la
minorité d'aujourd'hui, mais c'est le système qui est trompé et
alors j'ai voulu non pas, comme a dit M. Bordon, sonner un
"campanello d'allarme", parce que un "campanello d'allarme", une
petite clochette ne suffirait pas, moi ici je ne veux pas faire le
jeu des mots sur le nom de famille de Bordon que "quanto pare" est
un nom très ancien du point de vue valdôtain parce que j'ai trouvé
l'autre jour un document du XIV
ème
siècle qui parle d'un
certain Bordon, je ne sais pas s'il lui ressemblait, je ne sais pas
s'il était petit ou grand, je ne sais pas, mais il y avait un
Bordon déjà au XIV
ème
siècle en Vallée d'Aoste. Et, à
part cela, il nous ne faudrait pas "un campanello d'allarme", il
nous faudrait un "bu", pas un Bordon, un Burdon, je veux faire
allusion au Burdon de St. Ours qui est cette grande cloche qui
sonne seulement de temps en temps à la mort du Prieur ou à
l'élection du Prieur etc. mais il faudrait "altro che un campanello
d'allarme", il faudrait un Burdon, parce que ici nous devons réagir
à ce phénomène. Et quand on dit c'est en base à des lois régionales
et à des délibérations, cela ne veut dire rien du tout, le
phénomène est grave, du reste M. Bordon a admis que c'était vrai,
que ce que j'ai dit ce matin est vrai. Quand l'Administration
régionale d'une petite Région de 100 mille habitants est arrivée au
nombre que Bordon me précise, n'est pas de 699
"e subia",
come dice Bordon, mais 725, moi je dis c'est la même chose, nous
sommes arrivés à un nombre, à une dimension inouïe et il faut
faire, il faut penser à ceci, il faut faire des considérations
parce que deux milliards et demi dépensés pour la bureaucratie
régionale, tout cela c'est diminuer les dépenses d'investissement,
cela veut dire diminuer les dépenses positives qui servent pour le
bien-être des valdôtains et qui servent pour le progrès de la
Vallée d'Aoste. Voilà, alors, je crois que là-dessus nous sommes
tous d'accord et alors maintenant c'est l'heure de dire
"finiamola", il ne faut plus embaucher de nouveaux employés.
Et nous voyons au lieu qu'il y a des Conseillers qui continuent
à présenter des "richieste" et des projets de loi, il faut faire le
bureau géologique, moi ici je ne veux pas polémiser avec le
Conseiller qui a présenté cette proposition de loi, on dit qu'il
faut faire un bureau géologique, il ne suffit pas un géologue, il
faut faire "l'ispettore geologo, il geologo di seconda e c'è chi
dirà occorre il geologo in terza, occorre il geologo in quarta",
mais en somme ici on ne finit plus, ici nous devons mettre un point
d'arrêt parce que si on continue de ce pas nous avons l'exemple de
la Sicile, mais la Sicile a 6 millions d'habitants, nous, nous
sommes 100 mille habitants. Mais est ce que nous voulons un jour ou
l'autre calculer, faire la proportion du nombre des dépendants
régionaux et des habitants de la Vallée d'Aoste? Faite attention
que si nous faisons cette étude nous avons à rester à bouche
béante. Et là-dessus je ne veux pas ajouter rien de plus parce que
je ne parle pas pour faire de l'opposition en ce moment ou pour
faire de la polémique, ni de la polémique politique, ni de la
polémique à base de personnalisme, je dis ceci parce que je suis
profondément convaincu et je crois que demain si on continue de ce
pas nous allons créer un abîme dans lequel seront englouties les
finances régionales. Et le Conseil, comme disait Savioz, le Conseil
régional pourra faire à moins de se réunir parce que il n'y aura
plus rien à délibérer, parce que le bilan sera devenu tellement
résiduel qu'il n'y aura plus de délibération à faire.
Milanesio
(P.S.I.)
- Intervengo brevemente in sede
di discussione generale sulle questioni generali che sono state
sollevate e anche per dare qualche risposta su alcune questioni
particolari, ma qualche risposta breve.
Il bilancio che la Giunta presenta quest'anno, è già stato fatto
rilevare da altri Consiglieri, non è dissimile dai bilanci che sono
stati presentati in precedenza aumenta quantitativamente perché
aumentano le voci d'entrata, però la struttura e il tipo di spesa
che si propone, e salvo qualche eccezione positiva, è praticamente
lo stesso.
Diciamo che, ancora una volta, il nostro bilancio non risente
della programmazione e questo fatto non è da imputarsi a delle
responsabilità precise e specifiche della Giunta o del Comitato per
la programmazione, dipende evidentemente da una situazione di
carattere generale che si verifica non solo a livello regionale ma
anche a livello nazionale e dipende anche dalla struttura del
Comitato tecnico per la programmazione e dall'assenza di un organo
di lavoro che si affianca al Comitato stesso.
Per cui il Comitato ha lavorato come Comitato ma non ha potuto
lavorare come Ufficio, non ha potuto elaborare in modo approfondito
e continuo dei dati, non ha potuto fornire delle indicazioni
sufficienti per riesaminare il bilancio regionale alla luce di
queste indicazioni.
È chiaro che tutto il problema non finisce lì, occorre una
concreta volontà politica, occorre una consapevolezza della Giunta
e del Consiglio per fare certe scelte, per indirizzare in un certo
senso piuttosto che in un altro l'intervento e il peso
dell'Amministrazione regionale.
Intervento e peso che sono considerevoli in Valle d'Aosta perché
è chiaro che la Regione con la sua dimensione di spesa rappresenta
un vero e proprio operatore economico sul territorio e quindi il
bilancio della Regione è un atto non solo politico-amministrativo,
ma è anche un atto economico molto importante, in quanto è in grado
di condizionare praticamente la vita economica della Regione
stessa. Questo non accade evidentemente per altri enti locali, per
le province la cui dimensione di spesa è molto piccola, la Regione
attraverso le sue possibilità d'intervento che sono legislative e
che sono normative e che sono amministrative e che sono soprattutto
rappresentate dall'entità economica del suo bilancio, può
indirizzare la politica economica della Valle d'Aosta, la può
indirizzare concretamente.
Questo è il fatto e la considerazione che ci deve far meditare
sull'importanza del nostro bilancio.
Io devo dire, ad onor del vero, che questo bilancio, oltre a non
essere dissimile da quelli precedenti, è abbastanza rituale come
quello dell'anno precedente.
Quindi non mi dichiaro completamente soddisfatto da questo
bilancio, ancorché io sia uno di questi presentatori.
Ora esaminiamolo a grandi linee e rispondiamo quindi alle
principali osservazioni che sono state fatte, la prima osservazione
che si fa, così, da una considerazione sommaria, è l'aumento della
rigidità della spesa pubblica. Noi abbiamo approvato nel corso di
questi anni una serie di leggi, alcune necessarie, alcune
produttive, altre un po' meno, comunque leggi che hanno superato
sempre in linea di massima ogni previsione che si poteva fare e
queste leggi oggi vincolano il nostro bilancio in un modo pesante
accanto al peso rappresentato dall'apparato amministrativo
regionale detto anche così in senso se vogliamo collaudativo, detto
anche burocrazia regionale.
Io condivido le preoccupazioni che sono state espresse da
diversi Consiglieri, soprattutto dal Consigliere Caveri,
stamattina, sono state riprese dal Presidente Bordon e
dall'Assessore Colombo nel corso della replica di questa sera,
condivido dicevo queste preoccupazioni, perché noi dovremmo mirare
alla produttività anche dell'impiego pubblico, cioè dovremmo
arrivare ad individuare degli schemi per valutare che cosa certi
dipendenti o certi, diciamo così, certi uffici producono agli
effetti della pubblica amministrazione, perché noi dobbiamo
chiedere che producano per lo meno dei servizi. Ora il nostro
organico io non lo conosco perfettamente perché non è da molto che
sono qui presso l'Amministrazione regionale, che sono Consigliere
regionale, il nostro organico mi pare che presenti delle lacune,
lacune dovute forse ad un infittimento eccessivo di personale
d'ordine e molto spesso mancano, mancano diciamo così le gerarchie
dell'Assessorato, mancano le alte gerarchie di questa legione che è
diventata oramai la burocrazia regionale.
Ora è chiaro che problemi di riforma, di revisione, non
chiamiamola riforma burocratica perché sarebbe un appellativo
infausto in quanto abbiamo visto la fine che ha fatto a livello
nazionale, però problemi di revisione si pongono secondo criteri di
produttività e di efficienza all'interno dell'organico
regionale.
Ora io credo che si possa arrivare ad una specie di blocco delle
assunzioni e mi pare che questa richiesta sia stata avanzata un po'
da tutti, è vero che esiste un regolamento organico che non è
ancora applicato in gran parte, esiste una pianta organica che non
ha ancora avuto pratica applicazione, però è altrettanto vero che
esiste un numero congruo di dipendenti regionali che non hanno
ancora trovato oggi una collocazione con un rapporto giuridico
soddisfacente all'interno dell'Amministrazione regionale.
Quello che, per lo meno a mio avviso, si deve fare nel modo più
drastico e più assoluto è di evitare assunzioni di carattere
temporaneo a qualunque titolo, a qualunque titolo.
Ora, in questo, una brevissima risposta all'avvocato Caveri: non
è stato assunto nessuno a nessun titolo da quando questa Giunta si
è insediata che non fosse stato conseguenza di concorsi espletati o
in via di espletamento, eccetto gli invalidi che del resto dovevano
essere assunti ai sensi di legge, e per cui c'è stata tutta una
polemica e pressioni da parte delle organizzazioni sindacali.
Io condivido anche delle considerazioni che sono state fatte
questa mattina sul generale decadimento del costume politico e
della vita amministrativa. È un discorso molto difficile, è un
discorso più facile per chi sta all'opposizione, evidentemente.
Però è un discorso da cui non dobbiamo esimerci neanche noi che
oggi rappresentiamo la maggioranza governativa, perché è vero che
la crisi è nei partiti, è nel sistema politico attualmente vigente,
non è diciamo così della democrazia, secondo me, o per lo meno è
una crisi di crescenza della democrazia, però i modi e le forme con
cui si attua oggi la vita politica e partitica in Italia creano
indubbiamente delle degenerazioni, creano dei fenomeni che sono
veramente, si possono giudicare come fenomeni da basso impero, come
fenomeni di un periodo di estrema decadenza morale politica.
È un segno dei tempi perché, secondo me, questo è tutto legato a
fenomeni politici che oggi forse avvertiamo epidermicamente ma che
si stanno determinando nel profondo della società. Io credo che sia
un riflesso dell'avanzata, a mio avviso, delle classi lavoratrici e
della presa di coscienza del potere che certi strati popolari
stanno assumendo e quindi della volontà di essere inseriti a
livelli decisionali e quindi, conseguentemente, della rottura di
vecchi equilibri di potere tra i diversi gruppi che operano
nell'interno dello Stato e in tutte, diciamo così, le ramificazioni
periferiche del potere statale e del potere locale.
È chiaro che dobbiamo chiedere lo sforzo di tutto il Consiglio
per ovviare a questi inconvenienti e tutti, almeno quelli che lo
vogliono ammettere, penso abbiamo commesso degli errori in questo
senso e dobbiamo cercare di emendarci e di non commetterne
soprattutto per l'avvenire.
Si è parlato, soprattutto, di bilancio privo di fantasia, mi è
parso, almeno così un po' da tutti. È vero, questo bilancio non ha
molta fantasia, ma non ne può avere perché la sua struttura è
rigida. La sua struttura è rigidissima, io voglio solo sottolineare
e porre l'accento sul fatto che molte leggi regionali vengono
portate avanti, vengono approvate, vengono esaminate dalle
competenti Commissioni e non si sa con esattezza quali sono poi i
riflessi perenni, direi, che producono nel bilancio regionale.
In questo senso io credo che la Commissione finanze affari
generali, che sta facendo del buon lavoro e che ha sempre fatto del
buon lavoro, dovrebbe porre più attenzione soprattutto a questi
aspetti, cioè guardare con i raggi X, consentitemi l'espressione,
tutti quei provvedimenti legislativi che introducono delle spese
continue, ripetitive nel bilancio della Regione. Guardarli con i
raggi X e vedere se effettivamente c'è una remunerazione in termini
o di servizi o, diciamo così, in termini di produttività, se
trattasi di leggi o interventi nel campo economico, tra l'entità
della spesa che la Regione sostiene e il reddito o il beneficio che
ne ricavano i cittadini o le categorie economiche.
Brevemente su alcune osservazioni che sono state fatte al
bilancio del Turismo. Io sono stato invitato a nozze per così dire
sia dal Consigliere Pedrini e soprattutto dal Consigliere Savioz
che ha fatto un intervento più completo, per quanto riguarda la
scarsezza del bilancio dell'Assessorato del Turismo.
Non voglio fare qui un discorso settoriale neanch'io, però è
chiaro che le osservazioni che sono state fatte io le condivido
fino in fondo.
Pedrini ha parlato dicendo che il bilancio dell'Assessorato è
misero, pare che Savioz abbia detto è ancora l'eterna
Cenerentola.
Il turismo è un'attività economica e bisogna comportarsi di
conseguenza e cioè oggi il peso del turismo nell'economia
valdostana è inferiore a quello che comunemente si crede e a quello
che ci si attribuisce soprattutto dall'esterno. Si parla di
turismo, ma non si fa molto, secondo me, per svilupparlo
concretamente e per trasformare l'attività turistica diciamo così
un pochettino empirica come si sta svolgendo ancora in Valle
d'Aosta a trasformarlo in una vera e propria attività economica, in
una vera e propria industria turistica passatemi l'espressione.
Ora, io non voglio in questa sede essere tanto lungo perché
illustrerò quelle poche idee che mi sono fatto sul turismo e mi
auguro che siano chiare; almeno quelle le illustrerò in sede di
esame del bilancio e quindi quando arriverà il mio turno. Però devo
dire che il bilancio dell'Assessorato al turismo, a mio avviso, non
è oggi adeguato ad affrontare una moderna politica turistica di
promozione turistica. È vero che è aumentato consistentemente,
considerevolmente, è vero che si possono fare delle
ristrutturazioni ancora all'interno di questo stesso bilancio
cercando di favorire certe spese a discredito di altre, però a mio
avviso non è ancora un bilancio in grado di trasformare il settore
turistico da un'attività, ripeto, a livello ancora artigianale ed
empirico ad un livello più elevato, più organico e più
razionale.
C'è poi il settore molto importante della sovraintendenza e
delle antichità e belle arti e monumenti, mi soffermerò più
dettagliatamente nella relazione che farò, anche qui ci troviamo di
fronte alla necessità di interventi indilazionabili, non tanto per
fare dei restauri completi a certe opere, a certi monumenti, quanto
piuttosto per impedire la scomparsa di questi monumenti, il loro
degradamento o, diciamo così, la loro compromissione definitiva. Si
tratta quindi di interventi indilazionabili che non devono fare
come si diceva prima un restauro completo, una restituzione
completa di questo monumento al suo splendore o alla sua primitiva
conformazione, ma semplicemente impedire che questo monumento
scompaia, che non ce ne sia più traccia. Quindi con una perdita di
beni culturali che sono insostituibili e di cui io terrò informato
il Consiglio e farò una denuncia precisa e documentata. E poi il
Consiglio dovrà assumere delle decisioni e prendere delle posizioni
perché non è più nemmeno un problema che si riferisce alla Giunta
regionale, sono problemi che devono essere rimbalzati al Consiglio
e il Consiglio deve dire quello che pensa e quello che ritiene
opportuno.
Per quanto riguarda i piani regolatori debbo dire che c'è stata
una modificazione dell'impostazione del bilancio e quindi il
Consigliere Savioz ha frainteso in quanto non sono solo 20 milioni
stanziati quest'anno, ma bensì sono sempre 90, 20 diciamo così come
acconto che la Regione spenderà direttamente per la redazione del
piano urbanistico regionale, 70 invece sotto la voce trasferimenti
e cioè contributi da dare ai comuni per quella legge che è in
cantiere e che verrà portata al più presto.
Quindi l'entità è rimasta la stessa dell'altro anno.
Io non voglio dilungarmi ancora perché mi ero ripromesso di fare
delle considerazioni di carattere generale, voglio solo concludere
dicendo che gli aspetti positivi di questo bilancio, che non sono
molti rispetto a quelli dell'altro anno, sono l'aumento dello
stanziamento a favore della scuola, l'aumento considerevole di
oltre mezzo miliardo e giustamente Colombo ha ricordato che se
anche un mezzo miliardo viene inserito essenzialmente nella parte
spese in conto, diciamo così, spese correnti, nella scuola le spese
correnti sono produzione di un servizio. Sono cioè aumento della
possibilità di azione della scuola stessa, quindi insegnanti più
produzione di servizio, quindi Pubblica istruzione, quindi questo è
l'aspetto fondamentalmente positivo di questo bilancio. Cioè devo
dire che questo bilancio ha accolto, seppur in modo ancora
imperfetto, molte richieste che nel mondo della scuola stavano
avanzando ed erano state cumulate. Per quanto riguarda gli altri
settori io devo dire che praticamente è una ripetizione del
bilancio degli anni scorsi. Anche se si è tentato e si tenterà col
piano dei lavori pubblici di finalizzare la spesa di questo
Assessorato nei settori che noi riteniamo debbano essere
incentivati e cioè la Pubblica istruzione, il turismo e l'industria
e commercio. Io ho finito.
Savioz
(P.C.I.)
- Io volevo solo rispondere
brevemente al Presidente della Giunta che forse, non so, forse non
mi sono spiegato bene in partenza oppure ha voluto molto
semplicemente rispondere a quanto io ponevo.
Io rispondo questo al Presidente della Giunta, quando dice
"Savioz ha comodo porre il problema dell'aumento del denaro al
Turismo, però io vorrei sapere da Savioz dove prendere i soldi, a
quale altro Assessorato prendere i soldi". No, caro Bordon, non si
tratta e non si può accettare una risposta di questo genere, perché
questo, scusami, questa è una risposta semplicistica, questa va
bene di dirlo a quelli che non sanno e non conoscono
l'Amministrazione e non capiscono niente di politica
amministrativa. Qui si tratta di impostazione e io non ho fatto la
critica a nessun Assessorato e non pongo il problema di togliere i
soldi a Dujany o a Maquignaz o a Manganone, perché sarebbe la più
grossa sciocchezza di questo mondo e sarebbe indubbiamente
condannabile sotto tutti gli aspetti.
Ma a un certo momento bisogna avere il coraggio di rendere
concreta la volontà politica di risolvere i problemi del turismo
della Valle d'Aosta. E io non mi sono limitato a chiedere alla
Giunta di voler modificare il bilancio del turismo ma ho posto al
Consiglio stesso questo problema, e lo posso porre come oggetto e
precisato anche per il semplice motivo che mi trovo qui e non mi
trovo più sul banco del governo da dove non è facile dire certe
cose perché una serie di ragioni te lo impongono e non si può. Io
voglio ancora aggiungere una cosa, Bordon, quando nelle passate
amministrazioni, dopo aver discusso a lungo e in Giunta e in
Consiglio e ripetutamente, abbiamo finalmente deciso di fare
qualche cosa per il risanamento del bestiame, ebbene si sono
trovati i capitali e si è fatto il risanamento del bestiame e si
continua a farlo. Perché abbiamo ritenuto opportuno di arrivare a
fare questo che secondo noi era determinante per l'economia
agricola della Valle d'Aosta.
Ma ci sono altri problemi di carattere turistico che nessuno di
voi può negare e che devono essere affrontati e questa storia del
turismo nato male in questa Valle d'Aosta e che molta gente non
vuole capire o meglio ha interesse a che non si capisca, è ora di
finirla, è ora che il Consiglio regionale prenda determinate
deliberazioni, è ora che si incominci a fare qualche cosa di serio
nei confronti della nostra gente che sta aspettando e non sempre
andando avanti così, con dei piccoli sussidi e con delle piccole
prebende e con dei piccoli versamenti di somme che non risolvono un
bel niente. Mentre invece problemi di fondo rimangono là insoluti
proprio perché non vogliamo affrontarli.
Tonino (P.S.I.U.P.)
- Ma io vorrei rispondere alla
risposta che a sua volta l'Assessore Maquignaz m'aveva dato su
quanto concerne una specifica domanda che io avevo fatto. Quando io
avevo chiesto ragguagli, mi parlava dell'art. 400 dove non dispone
nemmeno di una lira insomma, sui fondi assegnati dallo Stato per la
costruzione di impianti d'interesse pubblico per la raccolta,
conservazione, lavorazione, trasformazione e vendita dei prodotti
agricoli zootecnici. Mi riferivo a quella famosa legge che il
Consiglio regionale ha approvato e che poi era stata bocciata dal
Coordinamento. Ora, non vedendo nessuna somma stanziata su questo
capitolo, su questo articolo ho avuto il dubbio che si volesse
accantonare questo problema, insomma che su questa legge non si
volesse più ritornare, ecco, lei invece mi ha risposto sulla
meccanizzazione agricola. Io sulla meccanizzazione agricola non le
avevo detto niente, non le avevo chiesto niente.
Sull'altro cenno fatto per quanto riguarda il problema della
cantina di invecchiamento di Donnas, io vi avevo già detto in altra
sede che bisogna impegnarsi per fare delle riunioni tra i
viticoltori e per cercare di convincerli a formare quella
Cooperativa e credo di aver dimostrato di interessarmi della
questione, avremo però bisogno, ripeto, di riunioni a livello
tecnico dimostrativo per convincere questi viticoltori. Certo
queste riunioni a livello tecnico dimostrativo non possiamo darle
noi, bisogna che l'Assessorato ci pensi, che indichi dei tecnici
per convincere questi viticoltori a formare questa cooperativa che
è necessario formare.
Vorrei rispondere all'Assessore Colombo ma vedo... ah! sì, c'è.
L'Assessore Colombo che nella sua replica ha cercato così, in modo
che anche pur ammettendo che è basta, ma comunque ha cercato di
esaltare la cifra di 80 milioni destinata a pagare gli interessi
sui mutui per le case dei lavoratori, vorrei dirle se questa
affermazione fosse stata fatta da un'altra persona, beh! pazienza
ma da lei, me lo consenta Assessore Colombo, mi dà la giusta misura
dell'integrazione del sistema a cui sono soggetti coloro che hanno
scelto la strada della Cina, cioè la strada che li porta fino in
fondo.
Ora dice che quella somma è abbastanza considerevole, me lo
permetta Assessore Colombo, vuol dire voler vedere oltre il palmo
della mano, il problema della casa dei lavoratori che mai come oggi
è sentito urgente, indilazionabile, una delle lacune più gravi che
la società borghese italiana, non esclusa la Valle d'Aosta ha
saputo creare con una politica conservatrice, un problema
gravissimo che sta sfociando in modo globale proprio perché è
giunto al limite della sopportazione e che in Valle d'Aosta poteva
e può essere affrontato con serietà e a me pare che la sua risposta
non abbia, non mi abbia soddisfatto in questo campo.
Manganoni
(P.C.I.)
- Io non voglio tediarvi,
perché mi riservo di intervenire in sede di discussione dei singoli
capitoli.
Ma sulla questione del personale, e questo penso che la dobbiamo
discutere qui, le giustificazioni dei due Assessori non sono
sinceramente convincenti. Ha detto Colombo che al Servizio
contingentamento e zona franca da dieci sono passati a sedici
perché sei dipendenti dei Comuni sono passati dipendenti della
Regione, bene; ha parlato della Maternità, aumento del personale
per la riduzione dell'orario, giusto, però non ha parlato, forse
volutamente, Colombo per esempio dell'Assessorato all'Industria e
Commercio escludendo Servizio contingentamenti, che è un'altra
voce. 1968, 22 dipendenti, io parlo da quando voi siete in carica,
perché anche Milanesio dice la nuova Giunta non ha assunto nessuno,
e già, è in carica da due mesi, caro Colombo tu sei corresponsabile
perché fai parte della Giunta dal 1966 e sarebbe troppo comodo
dire, ma l'altra Giunta e noi non ne rispondiamo.
Tutte le Giunte sono state Giunte di Centro-Sinistra no...
(voci)
Caveri
(U.V.)
- Lei ha ragione quando dice che
Colombo è corresponsabile, è corresponsabile due volte perché è
corresponsabile di tutto quello che abbiamo fatto noi ed è
responsabile di tutto quello che hanno fatto gli altri. Quindi più
corresponsabile di così si muore.
Manganoni
(P.C.I.)
- Allora non scarichiamoci
dicendo la passata Giunta perché voi fate una crisi di Giunta
all'anno, cambiate una Giunta all'anno, poi dite "ah! noi non
sappiamo delle marachelle che hanno fatto gli altri, della cattiva
amministrazione degli altri", e no, no, no, e no, e anche Milanesio
se non faceva parte della Giunta però faceva parte della
maggioranza e avallava e appoggiava tutto quanto faceva la Giunta.
Quindi è corresponsabile e quindi non vale il fatto che "l'altra
Giunta e non sappiamo", no, no, dal 1966, dal giugno '66 che si è
formato il Centro-Sinistra, il Centro-Sinistra ne risponde quanto
ha fatto e il Centro-Sinistra siete voi tutti. Bene, meno male che
in questo campo siamo d'accordo. Allora, vi dicevo, nel '68 i
dipendenti dell'Industria e commercio erano 22, nel '70 sono
diventati 30, hanno aumentato di otto.
L'avete scritto voi, ora io mi chiedo, momento, vediamone un
altro, Antichità e Belle Arti, 1968, 26, 1969 erano già 39, in un
anno hanno aumentato di 13, cioè di un terzo.
Ora io mi chiedo perché negli altri dove gli Assessori forse
avevano meno raccomandati da infilare no, perché gli altri
Assessori hanno riflettuto un po' di più, hanno tentato di
qualificarsi meno e ne hanno assunti molto meno di questi due casi
perché anche gli altri ne hanno assunto, ma in numero più limitato,
più ragionevole.
Allora io sarei stato lieto che l'Assessore Colombo avesse
trattato non solo della Maternità e dell'Ufficio Contingentamenti
che lì è giustificato l'aumento, ma avesse spiegato anche di queste
Antichità e Belle Arti, di questo Assessorato all'Industria e
Commercio dove in due anni si è aumentato il personale di un buon
terzo. Risponderanno gli Assessori, va bene, va bene. Allora,
vedete, io concludo dicendovi questo, che fra l'altro questi sono
stati assunti senza concorso, naturalmente, naturalmente o senza
quelle prove, quelle prove che, anche la nostra Giunta ne ha
assunti senza concorsi, però faceva le prove con la Commissione
composta da professori ecc. amministratori e professori che
esaminavano vero, fra tutte le domande inoltrate quelle che si
classificavano meglio venivano assunti. Questo criterio non è stato
seguito dalla Giunta di Centro-Sinistra ed allora, perché questo?
Ma è naturale, ci sono i clienti da sistemare, c'è la clientela
elettorale da crearsi in modo di cercare di rafforzare le
preferenze, no, Mappelli, tu mi guardi, forse sei molto
interessato, no, a rafforzare le clientele nelle preferenze alle
future elezioni? Ora io do atto di quanto ha detto l'Assessore
Milanesio, ha detto "sì, veramente non bisognerebbe aumentarla
questa burocrazia", se ho capito bene, cioè non bisognerebbe più
assumere, in altri termini salvo casi eccezionalissimi. Ora io do
atto di queste affermazioni, però non vorrei che queste
affermazioni, queste parole facciano la fine delle parole
dell'affermazione della Giunta nelle quali io, francamente, ho poca
fiducia, perché, perché poi, non è che io sia un tipo strano che
non sa che cos'è la fiducia, io ho detto in più occasioni "se voi
mantenete questi impegni io vi dico bravi". Però sono stato
sommamente spiaciuto di dovermi ricredere, perché quelle parole
sono rimaste parole e i fatti hanno smentito queste parole. Ora se
Milanesio manterrà questo impegno e non saranno le solite parole,
promesse, ma sarà l'impegno, e ripeto salvo casi eccezionalissimi,
io dirò bravo Milanesio, non vi assicuro di diventare un suo
cliente elettorale, no, ad ogni modo questo vi dimostra anche che
non è vero che noi facciamo dell'opposizione per dell'opposizione,
perché quando voi fate le cose bene, almeno da parte mia, io lo
riconosco e ve ne do atto, non è che io venga qui interessarmi però
vi do atto di quello che fate bene.
Ma siccome sono state talmente poche le cose che fate bene
allora mi è difficile darvene atto e sono tante quelle che fate
male e allora sono tante volte che io vi devo criticare.
Ad ogni modo, io mi auguro e concludo, augurandomi che le
promesse di Milanesio si traducano in fatti.
