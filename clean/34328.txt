Classificazione
ALPINISMO
TURISMO E INDUSTRIA ALBERGHIERA
Professioni turistiche
Ricettività turistica



Oggetto del Consiglio n. 2126 del 21 dicembre 2011 - Resoconto
OGGETTO N. 2126/XIII - Disegno di legge: "Modificazioni alla
legge regionale 20 aprile 2004, n. 4 (Interventi per lo sviluppo
alpinistico ed escursionistico e disciplina della professione di
gestore di rifugio alpino. Modificazioni alle leggi regionali 26
aprile 1993, n. 21, e 29 maggio 1996, n. 11)".
Articolo 1
(Sostituzione dell'articolo 2)
1. L'articolo 2 della legge regionale 20 aprile 2004, n. 4
(Interventi per lo sviluppo alpinistico ed escursionistico e
disciplina della professione di gestore di rifugio alpino.
Modificazioni alle leggi regionali 26 aprile 1993, n. 21, e 29
maggio 1996, n. 11), è sostituito dal seguente:
"Articolo 2
(Soggetti beneficiari)
1. Possono beneficiare delle agevolazioni di cui all'articolo
4:
a) per le iniziative da realizzare presso rifugi o bivacchi
esistenti, i proprietari delle strutture interessate;
b) per le iniziative consistenti nella realizzazione di nuovi
rifugi o bivacchi:
1) i proprietari degli immobili che formano oggetto
dell'iniziativa;
2) i soggetti che realizzano l'iniziativa su immobili di
proprietà o nella disponibilità di terzi, purché al momento
dell'erogazione dell'agevolazione abbiano acquisito la proprietà o
il diritto di superficie della nuova struttura e dei relativi
impianti.
2. Limitatamente alle spese di cui all'articolo 3, comma 3,
lettere c) ed e), possono beneficiare delle agevolazioni di cui
all'articolo 4, oltre ai soggetti di cui al comma 1, anche i
gestori di rifugi alpini.".
Articolo 2
(Modificazioni all'articolo 3)
1. Il comma 3 dell'articolo 3 della l.r. 4/2004 è sostituito
dal seguente:
"3. Le spese ammissibili per la realizzazione delle
iniziative di cui al comma 2 riguardano:
a) lavori, opere edili, impianti tecnici e connesso trasporto
di materiali e beni, anche mediante elicottero;
b) acquisto di aree, di fabbricati o di porzioni di
fabbricati funzionali alla realizzazione delle iniziative di cui al
comma 2, lettere a) e b), a condizione che il beneficiario realizzi
contestualmente sui predetti immobili interventi di cui alle
lettere a) o c) del presente comma per un importo pari ad almeno il
20 per cento della spesa ammessa per l'acquisto. Non sono in ogni
caso ammesse ad agevolazione le spese riguardanti l'acquisto di
rifugi o bivacchi esistenti;
c) acquisto di nuovi arredi, apparecchiature e altri beni
funzionali all'esercizio della struttura, nell'ambito delle
tipologie individuate con deliberazione della Giunta
regionale;
d) spese relative alla messa in sicurezza di strutture
esistenti, limitatamente a quelle di cui al comma 1, lettere a) ed
e), derivanti da accertate situazioni di dissesto o pericolo per
rischio idrogeologico;
e) impiego dell'elicottero per il divallamento dei rifiuti e
delle acque reflue;
f) progettazione, direzione lavori e collaudo, nonché spese
relative all'adempimento degli obblighi concernenti la sicurezza
sui luoghi di lavoro.".
2. Dopo il comma 3 dell'articolo 3 della l.r. 4/2004,
sostituito dal comma 1, è aggiunto il seguente:
"3bis. Nei casi di spese riguardanti sistemi o impianti per
il trattamento o la gestione in loco dei rifiuti e delle acque
reflue, possono altresì essere ammesse ad agevolazione le spese
riguardanti impianti aventi carattere sperimentale che, sulla base
di criteri stabiliti con deliberazione della Giunta regionale,
risultino idonee ad assicurare un particolare contenimento
dell'impatto ambientale.".
3. Dopo il comma 3bis dell'articolo 3 della l.r. 4/2004,
introdotto dal comma 2, è aggiunto il seguente:
"3ter. I costi di manodopera derivanti dall'esecuzione in
economia diretta di lavori o opere edili sono riconosciuti come
spesa ammissibile fino all'ammontare massimo del 5 per cento
dell'importo per lavori e opere edili ammesso ad agevolazione,
secondo i criteri e con le modalità definiti con deliberazione
della Giunta regionale.".
4. Dopo il comma 3ter dell'articolo 3 della l.r. 4/2004,
introdotto dal comma 3, è aggiunto il seguente:
"3quater. Non sono in ogni caso ammesse ad agevolazione le
spese riguardanti gli oneri fiscali e di legge relativi alle spese
di cui al comma 3.".
Articolo 3
(Sostituzione dell'articolo 4)
1. L'articolo 4 della l.r. 4/2004 è sostituito dal
seguente:
"Articolo 4
(Contributi in conto capitale)
1. Per le spese di cui all'articolo 3, comma 3, lettere a),
b) e c), le agevolazioni sono concesse mediante contributi in conto
capitale, nei seguenti limiti percentuali massimi:
a) per le strutture di cui all'articolo 3, comma 1, lettera
a) che comportano particolari difficoltà di accesso, individuate
secondo criteri definiti con deliberazione della Giunta regionale,
nonché per i bivacchi di cui all'articolo 3, comma 1, lettera e),
70 per cento della spesa ritenuta ammissibile;
b) per le altre strutture, 40 per cento della spesa ritenuta
ammissibile.
2. La percentuale di cui al comma 1, lettera b), è elevata al
70 per cento nei casi di iniziative realizzate da Comuni e Comunità
montane della Valle d'Aosta o dalle società locali di guide alpine
di cui all'articolo 19 della legge regionale 7 marzo 1997, n. 7
(Disciplina della professione di guida alpina in Valle
d'Aosta).
3. Per le ulteriori spese di cui all'articolo 3, comma 3, le
agevolazioni sono concesse mediante contributi in conto capitale,
nei seguenti limiti percentuali massimi:
a) per le spese di cui all'articolo 3, comma 3, lettera d),
95 per cento della spesa ritenuta ammissibile;
b) per le spese di cui all'articolo 3, comma 3, lettera e),
50 per cento della spesa ritenuta ammissibile;
c) per le spese di cui all'articolo 3, comma 3, lettera f),
10 per cento della spesa ritenuta ammissibile per la realizzazione
dell'iniziativa alla quale le medesime spese si
riferiscono.
4. Gli importi massimi di spesa ammissibile per poter
beneficiare delle agevolazioni sono i seguenti:
a) per le spese di cui all'articolo 3, comma 3, lettere a),
b) e d), complessivamente considerate, euro 1.000.000. Il predetto
limite è elevato a euro 2.000.000 nei casi di iniziative aventi ad
oggetto la realizzazione di nuovi rifugi o la ristrutturazione di
rifugi esistenti cui sia riconosciuta una particolare valenza
strategica nell'ambito dell'offerta turistica regionale, secondo
criteri stabiliti con deliberazione della Giunta regionale;
b) per le spese di cui all'articolo 3, comma 3, lettera c),
euro 150.000.
5. Gli importi di cui al comma 4 sono considerati al netto
degli oneri fiscali.
6. Fatto salvo quanto previsto al comma 7, le agevolazioni
sono concesse limitatamente alle iniziative avviate successivamente
alla data di presentazione della relativa domanda. A tal fine, fa
fede la data apposta sulla documentazione di spesa presentata dal
soggetto beneficiario.
7. Le agevolazioni sono concesse anche con riferimento alle
maggiori spese sostenute nell'ambito di iniziative già finanziate
ai sensi della presente legge, nei limiti e con le modalità
stabiliti con deliberazione della Giunta regionale. In tali casi,
sono considerate ammissibili ad agevolazione anche le spese
sostenute nei 24 mesi antecedenti la presentazione della relativa
domanda.".
Articolo 4
(Sostituzione dell'articolo 5)
1. L'articolo 5 della l.r. 4/2004 è sostituito dal
seguente:
"Articolo 5
(Requisiti delle strutture di nuova realizzazione)
1. Per poter beneficiare delle agevolazioni di cui
all'articolo 4, i rifugi di cui all'articolo 3, comma 1, lettere
a), b) e c), di nuova realizzazione, devono possedere i seguenti
requisiti minimi:
a) svolgere un'adeguata funzione di supporto logistico per
l'attività alpinistica, escursionistica o sci alpinistica
praticabile nella zona interessata, sulla base di criteri stabiliti
con deliberazione della Giunta regionale;
b) disporre di almeno 30 posti letto, oltre ad un ricovero
d'emergenza con almeno 6 posti letto a beneficio delle persone in
difficoltà durante i periodi di chiusura;
c) uniformarsi ai requisiti tecnici di cui all'articolo 9
della legge regionale 29 maggio 1996, n. 11 (Disciplina delle
strutture ricettive extralberghiere), nonché ai requisiti igienico-
sanitari previsti dalla normativa vigente.
2. Per poter beneficiare delle agevolazioni di cui
all'articolo 4, i bivacchi di cui all'articolo 3, comma 1, lettera
e), di nuova realizzazione, devono possedere i seguenti requisiti
minimi:
a) svolgere un'adeguata funzione di supporto logistico per
l'attività alpinistica, escursionistica o sci alpinistica
praticabile nella zona interessata, sulla base di criteri stabiliti
con deliberazione della Giunta regionale;
b) disporre di almeno 6 posti letto;
c) essere conformi alle caratteristiche di cui all'articolo
8, comma 3, della l.r. 11/1996.
3. Per l'accertamento della sussistenza del requisito di cui
al comma 1, lettera a), e al comma 2, lettera a), la Giunta
regionale acquisisce il parere di una commissione
tecnico-consultiva composta:
a) dal dirigente della struttura regionale competente in
materia di agevolazioni nel settore dei rifugi alpini, di seguito
denominata struttura competente, o suo delegato, con funzioni di
presidente;
b) dal dirigente della struttura regionale competente in
materia di sentieri, o suo delegato;
c) dal presidente dell'Unione valdostana guide di alta
montagna (UVGAM), o suo delegato;
d) dal presidente dell'associazione di categoria individuata
ai sensi dell'articolo 25, o suo delegato;
e) da un rappresentante del Comune territorialmente
interessato.
4. Le modalità di funzionamento della commissione di cui al
comma 3 sono stabilite con deliberazione della Giunta
regionale.".
Articolo 5
(Inserimento dell'articolo 5bis)
1. Dopo l'articolo 5 della l.r. 4/2004, come sostituito
dall'articolo 4, è inserito, nella sezione I, il seguente:
"Articolo 5bis
(Obblighi di conservazione e pulizia dei bivacchi)
1. I proprietari dei bivacchi che beneficiano delle
agevolazioni di cui alla presente legge sono tenuti ad assicurare
la pulizia periodica e la conservazione delle strutture.
2. Nei casi di accertata inosservanza degli obblighi di cui
al comma 1, le società locali di guide alpine di cui all'articolo
19 della l.r. 7/1997, previa diffida a provvedere entro un congruo
termine, possono disporre le operazioni necessarie in danno dei
proprietari inadempienti.".
Articolo 6
(Sostituzione dell'articolo 6)
1. L'articolo 6 della l.r. 4/2004 è sostituito dal
seguente:
"Articolo 6
(Soggetti beneficiari)
1. Possono beneficiare delle agevolazioni di cui all'articolo
8:
a) per le iniziative da realizzare presso i posti tappa
escursionistici (dortoirs) di cui all'articolo 11 della l.r.
11/1996, esistenti, i proprietari delle strutture
interessate;
b) per le iniziative consistenti nella realizzazione di nuovi
dortoirs:
1) i proprietari degli immobili che formano oggetto
dell'iniziativa;
2) i soggetti che realizzano l'iniziativa su immobili di
proprietà o nella disponibilità di terzi, purché al momento
dell'erogazione dell'agevolazione abbiano acquisito la proprietà o
il diritto di superficie della nuova struttura e dei relativi
impianti.
2. Limitatamente alle spese di cui all'articolo 7, comma 2,
lettera c), possono beneficiare delle agevolazioni di cui
all'articolo 8, oltre ai soggetti di cui al comma 1, anche i
gestori di dortoirs.".
Articolo 7
(Modificazioni all'articolo 7)
1. Il comma 2 dell'articolo 7 della l.r. 4/2004 è sostituito
dal seguente:
"2. Le spese ammissibili per la realizzazione delle
iniziative di cui al comma 1 riguardano:
a) lavori, opere edili, impianti tecnici e connesso trasporto
di materiali e beni, anche mediante elicottero;
b) acquisto di aree, di fabbricati o di porzioni di
fabbricati finalizzati alle iniziative di cui al comma 1, a
condizione che il beneficiario realizzi contestualmente sui
predetti immobili interventi di cui alle lettere a) o c) per un
importo pari ad almeno il 20 per cento della spesa ammessa per
l'acquisto. Non sono in ogni caso ammesse ad agevolazione le spese
riguardanti l'acquisto di dortoirs esistenti;
c) acquisto di nuovi arredi, apparecchiature e altri beni
funzionali all'esercizio della struttura, nell'ambito delle
tipologie individuate con deliberazione della Giunta
regionale;
d) progettazione, direzione lavori e collaudo, nonché spese
relative all'adempimento degli obblighi concernenti la sicurezza
sui luoghi di lavoro.".
2. Dopo il comma 2 dell'articolo 7 della l.r. 4/2004,
sostituito dal comma 1, è aggiunto il seguente:
"2bis. I costi di manodopera derivanti dall'esecuzione in
economia diretta di lavori o opere edili sono riconosciuti come
spesa ammissibile fino all'ammontare massimo del 5 per cento
dell'importo per lavori ed opere edili ammesso ad agevolazione,
secondo i criteri e con le modalità definiti con deliberazione
della Giunta regionale.".
3. Dopo il comma 2bis dell'articolo 7 della l.r. 4/2004,
introdotto dal comma 2, è aggiunto il seguente:
"2ter. Non sono in ogni caso ammesse ad agevolazione le spese
riguardanti gli oneri fiscali e di legge relativi alle spese di cui
al comma 2.".
Articolo 8
(Sostituzione dell'articolo 8)
1. L'articolo 8 della l.r. 4/2004 è sostituito dal
seguente:
"Articolo 8
(Contributi in conto capitale)
1. Per le spese di cui all'articolo 7, comma 2, lettere a),
b) e c), le agevolazioni sono concesse mediante contributi in conto
capitale nel limite massimo del 30 per cento della spesa
ammissibile.
2. Per le spese di cui all'articolo 7, comma 2, lettera d),
le agevolazioni sono concesse nel limite massimo del 10 per cento
della spesa ritenuta ammissibile per la realizzazione
dell'iniziativa alla quale le medesime spese si
riferiscono.
3. La percentuale di cui al comma 1 è elevata al 50 per cento
nei casi di iniziative realizzate da Comuni e Comunità montane
della Valle d'Aosta o dalle società locali di guide alpine di cui
all'articolo 19 della l.r. 7/1997.
4. L'importo massimo di spesa ammissibile per poter
beneficiare delle agevolazioni è di euro 300.000, al netto degli
oneri fiscali.
5. Fatto salvo quanto previsto al comma 6, le agevolazioni
sono concesse limitatamente alle iniziative avviate successivamente
alla data di presentazione della relativa domanda. A tal fine, fa
fede la data apposta sulla documentazione di spesa presentata dal
soggetto beneficiario.
6. Le agevolazioni sono concesse anche con riferimento alle
maggiori spese sostenute nell'ambito di iniziative già finanziate
ai sensi della presente legge, nei limiti e con le modalità
stabilite con deliberazione della Giunta regionale. In tali casi,
sono considerate ammissibili ad agevolazione anche le spese
sostenute nei 24 mesi antecedenti la presentazione della relativa
domanda.".
Articolo 9
(Modificazioni all'articolo 9)
1. La lettera b) del comma 1 dell'articolo 9 della l.r.
4/2004 è abrogata.
2. Dopo il comma 1 dell'articolo 9 della l.r. 4/2004, come
modificato dal comma 1, è aggiunto il seguente:
"1bis. Per l'accertamento della sussistenza del requisito di
cui al comma 1, lettera a), la Giunta regionale acquisisce il
parere della commissione di cui all'articolo 5, comma 3.".
Articolo 10
(Sostituzione dell'articolo 10)
1. L'articolo 10 della l.r. 4/2004 è sostituito dal
seguente:
"Articolo 10
(Presentazione delle domande)
1. Le domande per la concessione delle agevolazioni previste
dalla presente legge sono presentate, a pena di decadenza, entro il
31 gennaio di ogni anno alla struttura competente e sono sottoposte
all'istruttoria di cui all'articolo 11.".
Articolo 11
(Modificazione all'articolo 11)
1. Il comma 2 dell'articolo 11 della l.r. 4/2004 è
abrogato.
Articolo 12
(Modificazione all'articolo 12)
1. Il comma 1 dell'articolo 12 della l.r. 4/2004 è sostituito
dal seguente:
"1. La concessione delle agevolazioni e il rigetto delle
relative domande sono disposti con deliberazione della Giunta
regionale entro 180 giorni dalla scadenza del termine di cui
all'articolo 10, comma 1. Nel caso di insufficienza delle risorse
disponibili, le agevolazioni sono concesse sulla base di apposita
graduatoria delle domande presentate, secondo criteri di priorità
definiti con deliberazione della Giunta regionale.".
Articolo 13
(Modificazioni all'articolo 15)
1. Il comma 1 dell'articolo 15 della l.r. 4/2004 è
abrogato.
2. Al comma 2 dell'articolo 15 della l.r. 4/2004, dopo le
parole: "all'articolo 3, comma 1," sono inserite le seguenti:
"lettere a), b), c) e d),".
3. Al comma 3 dell'articolo 15 della l.r. 4/2004, le parole:
"separatamente dall'azienda" sono sostituite dalle seguenti:
"separatamente dalla struttura".
4. La lettera c) del comma 3 dell'articolo 15 della l.r.
4/2004 è abrogata.
5. Il comma 4 dell'articolo 15 della l.r. 4/2004 è sostituito
dal seguente:
"4. Il vincolo di cui al comma 3 è costituito mediante
dichiarazione del soggetto beneficiario. Qualora il beneficiario
sia soggetto diverso dal proprietario, la dichiarazione va resa
anche da quest'ultimo.".
Articolo 14
(Inserimento dell'articolo 15bis)
1. Dopo l'articolo 15 della l.r. 4/2004, coma modificato
dall'articolo 13, è inserito il seguente:
"Articolo 15bis
(Obbligo di apertura al pubblico)
1. Salvi i casi di forza maggiore, di chiusura per
l'esecuzione di lavori o altri giustificati motivi, individuati
dalla Giunta regionale con propria deliberazione, i soggetti
beneficiari delle agevolazioni di cui alla presente legge sono
tenuti ad assicurare l'apertura al pubblico delle strutture
interessate per i seguenti periodi minimi:
a) 4 mesi nell'arco di due anni solari consecutivi, per i
rifugi di cui all'articolo 3, comma 1, lettera a);
b) 6 mesi nell'arco di due anni solari consecutivi, per le
altre strutture.".
Articolo 15
(Modificazioni all'articolo 17)
1. All'alinea del comma 1 dell'articolo 17 della l.r. 4/2004,
dopo le parole: "sono revocate" sono inserite le seguenti: "con
deliberazione della Giunta regionale".
2. La lettera a) del comma 1 dell'articolo 17 della l.r.
4/2004 è sostituita dalla seguente:
"a) non adempia all'obbligo di cui all'articolo 15, comma
3;".
3. Dopo la lettera a) del comma 1 dell'articolo 17 della l.r.
4/2004, sostituita dal comma 2, è inserita la seguente:
"abis) non provveda all'inizio dei lavori correlati alle
spese di cui agli articoli 3, comma 3, lettera a), e 7, comma 2,
lettera a), riguardanti le opere edili, entro il termine di 24 mesi
dalla data di concessione della relativa agevolazione;".
4. Alla lettera b) del comma 1 dell'articolo 17 della l.r.
4/2004, le parole: "dalle rispettive concessioni edilizie, o
effettui dette opere in difformità dalle concessioni medesime" sono
sostituite dalle seguenti: "dai rispettivi titoli abilitativi
edilizi e, comunque, entro cinque anni dalla concessione della
relativa agevolazione, o effettui dette opere in difformità dai
predetti titoli abilitativi".
5. Alla lettera c) del comma 1 dell'articolo 17 della l.r.
4/2004, le parole: "dalla data di scadenza della relativa
concessione edilizia" sono sostituite dalle seguenti: "dalla
scadenza dei termini di cui alla lettera b)".
Articolo 16
(Sostituzione dell'articolo 18)
1. L'articolo 18 della l.r. 4/2004 è sostituito dal
seguente:
"Articolo 18
(Sanzioni)
1. La mancata osservanza degli obblighi di cui agli articoli
15, comma 2, e 15bis comporta l'applicazione di una sanzione
amministrativa pecuniaria da un minimo di euro 4.000 ad un massimo
di euro 21.000.
2. La sanzione di cui al comma 1 è irrogata dal Presidente
della Regione.
3. Per l'applicazione della sanzione di cui al comma 1 si
osservano le disposizioni della legge 24 novembre 1981, n. 689
(Modifiche al sistema penale).".
Articolo 17
(Disposizioni transitorie)
1. Limitatamente all'anno 2012, le domande per la concessione
delle agevolazioni di cui alla presente legge sono presentate, a
pena di decadenza, entro il 30 aprile.
2. I diritti di prelazione costituiti a favore della Regione
ai sensi dell'articolo 4, comma 8, della l.r. 4/2004, nel testo
anteriore alle modifiche di cui alla presente legge, sono estinti a
decorrere dalla data di entrata in vigore della presente
legge.
3. La lettera b) del comma 2 dell'articolo 5 della l.r.
4/2004, sostituito dall'articolo 4 della presente legge, si applica
anche alle strutture già agevolate alla data di entrata in vigore
della presente legge.
4. Il comma 4 dell'articolo 15 della l.r. 4/2004, sostituito
dall'articolo 13, comma 5, della presente legge, si applica anche
alle iniziative già agevolate alla data di entrata in vigore della
presente legge.
5. L'articolo 15bis della l.r. 4/2004, introdotto
dall'articolo 14 della presente legge, si applica anche alle
strutture già agevolate alla data di entrata in vigore della
presente legge.
6. Le lettere abis), b) e c) del comma 1 dell'articolo 17
della l.r. 4/2004, rispettivamente introdotte o modificate
dall'articolo 15, commi 3, 4 e 5 della presente legge, si applicano
alle domande di agevolazione presentate successivamente alla data
di entrata in vigore della presente legge.
Articolo 18
(Dichiarazione d'urgenza)
1. La presente legge è dichiarata urgente ai sensi
dell'articolo 31, comma terzo, dello Statuto speciale per la Valle
d'Aosta ed entrerà in vigore il giorno successivo a quello della
sua pubblicazione nel Bollettino ufficiale della Regione.
Si dà atto che, alle ore 9,55, il Consigliere Louvin lascia
l'aula consiliare e non partecipa all'esame e alla votazione del
disegno di legge.
Presidente
- La parola alla Consigliera Patrizia
Morelli.
Morelli (ALPE)
- Merci M. le Président.
Per porre una questione pregiudiziale riguardo alla
compatibilità ed alla conformità del disegno di legge n. 162 con la
normativa europea, che garantisce la libera concorrenza, e che ci
sembra contrasti con la condizione di favore nella quale potrebbero
trovarsi l'Unione delle guide valdostane nei confronti degli altri
privati, per effetto dell'applicazione di questo disegno di legge.
Lo diciamo con intento assolutamente cautelativo, perché è
obiettivo condiviso da parte di tutti l'approvazione di questo
disegno di legge, e giustamente per questa ragione dispiacerebbe
che venisse impugnato successivamente.
Presidente
- La parola all'Assessore al turismo, sport,
commercio e trasporti, Marguerettaz.
Marguerettaz (UV)
- Grazie Presidente.
Il tema posto dalla collega Morelli è un tema che abbiamo
approfondito, abbiamo acquisito parere specifico in cui la
normativa dei rifugi è sottratta alla disciplina degli aiuti di
Stato. Quindi questa normativa è estranea e, come vedrete, non è
soggetto al
de minimis
, né a nessun altro tipo di vincolo;
pertanto, non sottostà al regime individuato dalla Comunità
europea.
Presidente
- Possiamo ritenere risolta la questione
pregiudiziale?
La parola alla Consigliera Patrizia Morelli.
Morelli (ALPE)
- Prendiamo atto di quanto ha affermato
l'Assessore e ritiriamo la questione pregiudiziale.
Presidente
- La parola al relatore, Consigliere
Agostino.
Agostino (UV)
- Grazie Presidente. Questo disegno di
legge coinvolge due Commissioni, la IV e la V, ma - in accordo con
il collega Crétaz e le due Commissioni - la relazione sarà
unica.
Le présent projet de loi apporte une série de modifications à la
loi régionale n° 4 de 2004, dans le but de réorganiser la matière
des aides régionales d'investissement au profit des refuges,
bivouacs et dortoirs. L'objectif recherché est de rendre plus
lisible la portée de certaines dispositions contenues dans la loi
actuellement en vigueur, ainsi que de rationaliser et simplifier le
système d'aides, en allégeant notamment certaines procédures
concernant les bénéficiaires. Le cadre des aides a été ramené a
deux seuls taux pour les refuges (70 et 40 pour cent) et les
dortoirs (50 et 30 pour cent), tandis que le taux unique de 70 pour
cent pour les bivouacs alpins est resté inchangé. En particulier,
peuvent bénéficier du taux d'aide le plus élevé les refuges qui,
situés à de plus hautes altitudes par rapport aux refuges
accessibles au plus grand nombre, peuvent être atteints uniquement
par des itinéraires de grande difficulté. Du fait qu'ils souffrent
d'une rentabilité plus faible, ils nécessitent par conséquent d'un
soutien public plus important. Par ailleurs les taux les plus
élevés (70 pour cent pour les refuges et 50 pour cent pour les
dortoirs) sont également prévus pour les investissements réalisés
par les Communes, Communautés de montagne et sociétés locales de
guides de haute montagne.
Differenti e specifiche percentuali massime di contributo sono
invece previste in relazione a determinati interventi, quali la
messa in sicurezza di rifugi e bivacchi esistenti (95 percento), il
divallamento di rifiuti ed acque reflue (50 percento) e le spese
tecniche. Nell'ambito delle spese ammissibili ai contributi
regionali sono poi state aggiunte quelle riguardanti la
realizzazione e manutenzione di impianti che, pur avendo carattere
sperimentale, si dimostrino idonei ad assicurare il trattamento in
loco dei rifiuti e dei reflui con impatti sull'ambiente
particolarmente contenuti.
Una delle novità più significative riguarda poi l'eliminazione
dei requisiti di distanza dalle vie d'accesso con mezzi meccanici o
da altre analoghe strutture già esistenti quale condizione per
l'accesso alle agevolazioni regionali nei casi di realizzazione di
nuove strutture. Questi requisiti si sono infatti rivelati poco
idonei a valutare l'effettiva utilità delle nuove strutture in
funzione delle esigenze e delle caratteristiche delle zone
interessate. In sostituzione di questi requisiti, viene quindi
istituita una commissione tecnico-consultiva (con rappresentanti di
Regione, Unione Valdostana Guide di Alta Montagna, Associazione
gestori, Comuni interessati, un rappresentante del Consiglio
permanente degli Enti locali (CPEL) e dal Presidente del CAI Valle
d'Aosta, o suo delegato) con il compito di valutare, caso per caso,
l'idoneità dei progetti di nuove strutture a migliorare
efficacemente la rete infrastrutturale a supporto degli
alpinisti/escursionisti, avuto riguardo alle specifiche
caratteristiche della zona interessata.
L'obiettivo perseguito è pertanto quello di condurre
1'Amministrazione regionale ad una decisione circa la
finanziabilità delle iniziative mediante valutazioni più puntuali,
contestualizzate, più idonee a coglierne l'utilità pubblica in
funzione delle caratteristiche specifiche di ogni singola zona.
Con particolare riferimento ai bivacchi alpini di nuova
realizzazione, viene inoltre eliminato il requisito della dotazione
di servizi igienico-sanitari, requisito che risulta incongruo
tenuto conto delle caratteristiche tipiche di questo tipo di
struttura. All'eliminazione di questo requisito fa riferimento
anche la disposizione transitoria contenuta nell'articolo 17, comma
3, che ne estende l'applicazione anche alle iniziative volte alla
realizzazione di nuovi bivacchi già ammesse alle agevolazioni
regionali alla data di entrata in vigore della presente legge.
Altra novità di rilievo è quella che pone in capo ai beneficiari
l'obbligo di garantire l'apertura al pubblico delle strutture
assistite dai contributi regionali, durante un periodo minimo
definito nell'arco di due anni solari consecutivi. La mancata
osservanza dell'obbligo di apertura comporta una sanzione da 4.000
a 21.000 euro. Per porre rimedio al negativo fenomeno dei bivacchi
abbandonati, vengono inoltre introdotte norme che sanciscono in
capo ai proprietari l'obbligo di assicurare costantemente la
pulizia e la conservazione delle strutture, riconoscendo alle
società locali di guide alpine competenti per territorio la facoltà
di sostituirsi ai proprietari inadempienti nell'esecuzione delle
operazioni a questo fine necessarie, con addebito agli stessi dei
relativi costi.
Nell'ottica di una semplificazione e riduzione degli oneri a
carico dei beneficiari, vengono eliminati gli oneri di trascrizione
dei vincoli apposti sui beni agevolati e il diritto di prelazione a
favore della Regione in caso di alienazione delle nuove strutture.
Sono infine ridefinite le disposizioni sanzionatorie, nell'attuale
testo ritenute sproporzionate rispetto alla gravità dei relativi
inadempimenti, e la struttura del procedimento volto alla
concessione delle agevolazioni di legge. È previsto infatti che il
procedimento si concluda con un unico provvedimento di competenza
della Giunta regionale, semplificando l'attuale procedimento basato
su due distinti provvedimenti amministrativi: il primo, di
competenza dirigenziale e relativo all'approvazione della
graduatoria e, il secondo, di competenza della Giunta regionale e
relativo alla concessione dei contributi.
Merci à tous pour votre attention.
Presidente
- La discussione generale è aperta sul disegno
di legge.
La parola al Consigliere Donzel.
Donzel (PD)
- Grazie Presidente.
Cari colleghi, si tratta di un disegno di legge, quello che ci è
stato presentato, di un'estrema importanza, naturalmente
riferendosi ad un settore come quello turistico che sappiamo essere
di primaria importanza nella nostra regione. Un disegno di legge
che è stato oggetto di una discussione molto significativa ed anche
di un confronto molto costruttivo in commissione, che ha permesso
di approfondire alcune questioni. Vengo subito al merito della
presente legge.
Intanto ci sono degli aspetti che riproducono un modello
legislativo diffuso nel nostro ordinamento regionale, cioè si
prende una legge che già c'è e si comincia a modificare qualche
articolo e questa - come abbiamo detto - è una cosa che non ci è
mai piaciuta tanto, perché è un rimpasto continuo di leggi. Invece
poi ci sono delle novità molto forti in questo che sembra
apparentemente un
vernissage
della norma, sono modificazioni
che danno addirittura alla norma stessa l'aspetto di una norma di
carattere completamente diverso da quello che c'era in
precedenza.
Una delle novità più significative è quella che riguarda le
nuove regole che ci sono per l'individuazione di un sito ove
collocare un rifugio, rispetto alla norma precedente che
sicuramente aveva dei limiti, che abbiamo visto essere anche
macroscopici; la proposta che ci viene fatta è quella "vediamo un
po' caso per caso". Questo "caso per caso" è affidato ad una
commissione estremamente competente, che però fa capo
all'Amministrazione regionale; quindi, tradotto, se prima c'erano
dei paletti oggettivi che noi stessi abbiamo ritenuto fonti di cose
strane, di non funzionamento perfetto della norma che andavano
rivisti, certo il passaggio successivo è quello di una certa
aleatorietà, cioè pur ritenendo le persone indicate nella lista dei
componenti della commissione che dà un parere, certamente questo
parere assume un carattere di soggettività e non è certo questo
l'auspicio per fare chiarezza!
Noi avremmo gradito un vero e proprio piano regolatore del
sistema rifugi, una mappatura chiara del sistema dei rifugi in
Valle; dobbiamo riconoscere che su questo punto gli esperti venuti
in commissione ci hanno detto che era una cosa sensata, ma che i
tempi di realizzazione erano tali da rendere questo lavoro molto
oneroso; insomma, una bella idea, ma non traducibile al momento in
fatto concreto...allora nelle more si va avanti con questa
commissione. Io spero invece che non si viva sempre nelle more, ma
che un giorno si arriverà finalmente ad avere una mappatura chiara,
in cui un soggetto privato o pubblico - come prevede la legge -
possa, sulla base delle disponibilità previste dalla mappatura
regionale, valutare se investire in un rifugio oppure no, e non
invece chiedere prima un'autorizzazione se quel rifugio può essere
fatto o non fatto, e solo in base alla risposta che verrà data
realizzarlo. Come dire: poniamo un paletto enorme all'iniziativa
privata, cioè diciamo sempre che bisogna sburocratizzare ed abbiamo
già subito creato una bella procedura burocratica complicatissima
per addivenire alla decisione...io, privato, devo prima chiedere
l'autorizzazione se il sito che ho individuato per fare il mio
rifugio è idoneo, prima ancora di iniziare ad attivarmi. Se invece
ci fosse una mappatura più chiara, potrei almeno superare il primo
step direttamente senza questa procedura.
Un'altra considerazione che mi preme fare è che ho scoperto -
con una certa sorpresa - che alcuni soggetti sono stati auditi in
modo un po' particolare...penso ai rappresentanti del CAI...questi
sono arrivati in commissione e voi capite la sorpresa dei
Consiglieri che si sentono dire: noi non abbiamo mai visto questa
proposta di legge, non ne sappiamo nulla, non possiamo darvi una
risposta! Poi è chiaro che la minoranza diventa, richiedendo
ulteriori audizioni, "quella che fa perdere tempo"! Se la
maggioranza non vuole perdere tempo, allora senta correttamente
tutti i soggetti in questione, tant'è che la stessa maggioranza poi
corre ai ripari ed infila in legge un emendamento che dà il
contentino al CAI, lo fa entrare nella commissione
in
extremis
, e dice anche: il CAI lo sentiamo per decidere. Cioè
prima, per fare la legge, non lo sentiamo; poi, visto che scoppia
un caso "politico", si fa l'emendamento ed il CAI finisce
direttamente in commissione per decidere se i rifugi possono essere
situati in una certa località oppure no...non è una procedura
brillante se mi è consentito dirlo!
Altra considerazione: si dà una priorità di finanziamento alle
guide...io condivido le perplessità sollevate dall'ALPE, ma
l'Assessore, su questo, è stato chiarissimo: non ci sono problemi,
quindi prendo atto, ma le guide nel nostro panorama sono un
soggetto di natura privatistica. Quello che mi preoccupa è il
trattamento molto particolare che hanno i Comuni, cioè molto
migliorativo rispetto al soggetto privato. Francamente - ve lo dico
con tutta franchezza - è una cosa che non riesco a capire; se
capisco il privilegio assegnato ai Comuni ed alle Comunità montane
per quanto attiene alla ristrutturazione, qui sono d'accordo,
abbiamo un bene pubblico e fa bene l'Assessore a tutelarlo ed a
garantire risorse ai Comuni perché tengano in ordine un bene
pubblico. Ma in questo momento di crisi particolare, in cui
privatizziamo il settore della forestazione, in cui già nel settore
alberghiero il primo competitor - sleale, fra l'altro - è
l'amministrazione pubblica con l'Hôtel Billia, introduciamo un
principio secondo cui i Comuni diventano primi competitors
avvantaggiati sul privato nel settore dei rifugi? Spiegatemi che
linea avete! Vorrei capire qual è la linea di questa
maggioranza!
In un settore dove tipicamente andrebbe privilegiata
l'iniziativa privata, non riesco a capire perché ad alcuni Comuni -
ad esempio, Saint-Marcel rinuncia ad un FOSPI per fare una scuola
pubblica elementare - andiamo a dir loro: avete un finanziamento
particolare per fare rifugi? Ma che i Comuni si occupino di fare
scuole, ambulatori, di trasporto pubblico, e lascino fare i rifugi
all'iniziativa privata, alle guide, e su questo sono d'accordo,
alle guide, ma per cortesia, in questo momento i Comuni non vadano
a farci quelle cose che abbiamo visto (mi riferisco alla collega
Fontana che ha fatto vedere prima cosa vuol dire mettere su una
piscina e poi tutte le difficoltà di gestione)! Allora il pubblico,
che già si è avventurato nell'Hôtel Billia in un'avventura che sarà
un naufragio per noi e per i conti pubblici della Regione, non si
avventuri in terreni che non sono i suoi! In questo senso siamo
tranchant
s su questo fatto e diciamo che massima
contribuzione va data ai Comuni per le ristrutturazioni, qui
condividiamo in pieno, ma i nuovi rifugi lasciamoli fare
all'imprenditoria privata e non avventuriamoci su terreni che non
sono i nostri, tanto più che ci è stato detto dai dirigenti
rispetto alla questione dei rifugi che abbiamo un livello buono di
copertura del territorio, possiamo essere orgogliosi, quindi
assolutamente le ristrutturazioni, la cura dei rifugi in essere -
ha ragione l'Assessore - va presa in attenzione. Ma qui...ultimo
punto, per non tediarvi troppo...perché se abbiamo un buon sistema
di rifugi, se abbiamo un sistema collocato in modo opportuno in
alcuni punti strategici sulle alte vie, quindi una cosa che davvero
caratterizza il turismo valdostano come una positività, noi andiamo
a dire, in questo momento: riduciamo le risorse ai privati in
maniera divaricata rispetto al pubblico, 70 percento al pubblico
che tradotto vuol dire 100 percento al pubblico (perché 70 mette la
Regione e 30 il Comune, ed il Comune è sempre pubblico), e 40
percento all'iniziativa privata... Allora prima diciamo che alcuni
rifugi sono strategici, collocati in punti strategici delle alte
vie, in alcuni punti determinanti per l'alpinismo. Sappiamo il
fascino che ancora esercita l'alpinismo oggi, come si sta
recuperando un fascino ancora oggi, nonostante ci sia la
possibilità di andare a scalare straordinarie vette fuori
dall'Europa, le Alpi rimangono un punto di riferimento per il mondo
dell'alpinismo, ecco, noi andiamo a dire ai gestori di questi
rifugi che tagliamo loro i contributi...ma non è un bel segnale, a
mio avviso!
Chiudo con una questione: certamente oggi dibatteremo di regole,
di norme, ci sta tutto, ma la sostanza sarà l'entità globale del
finanziamento, perché questo è il nocciolo, quando metteremo in
campo. Al di là dello scannarci del 50, 55, 53, su cui abbiamo una
posizione ferma che condividiamo con il gruppo ALPE, è quanto verrà
messo in campo, e se di questo
quantum
che verrà messo in
campo la maggior parte se lo porta via il pubblico, voglio capire
se qui andiamo verso un potenziamento del sistema dei rifugi oppure
no! Queste sono le perplessità forti su un disegno di legge che, a
nostro avviso, per la sua importanza, per l'impatto che ha, andava
probabilmente affrontato con minore irruenza - se posso usare
questo termine - e non piombare in commissione in questo modo con
delle lacune molto forti, che ci lasciano perplessi. Poi vedremo le
reazioni della maggioranza sui nostri emendamenti e valuteremo di
conseguenza. Grazie.
Presidente
- La parola alla Consigliera Patrizia
Morelli.
Morelli (ALPE)
- Merci M. le Président.
Come già ha ricordato il collega Donzel, la principale
attrattiva della nostra regione, associata al suo patrimonio
culturale e storico, è costituita dalle sue montagne e
dall'ambiente che le circonda, che rappresentano la prima
motivazione per la quale i turisti scelgono la nostra regione come
meta delle loro vacanze. L'ambiente incontaminato in sé però non è
sufficiente, la mano dell'uomo è necessaria per rendere più
fruibile ai turisti, agli escursionisti, agli alpinisti questo
patrimonio; pensiamo alla rete di sentieri ben tracciati, alla
segnaletica e naturalmente anche a questo sistema di accoglienza di
alta quota che è costituito dai rifugi e dai bivacchi, che
costellano il nostro territorio. È necessario che questo sistema
sia ben distribuito sul territorio, che sia ben organizzato e ben
mantenuto da tutti i punti di vista: del decoro, della sicurezza,
dell'igiene, perché riteniamo che la disponibilità di un sistema di
strutture di accoglienza di buon livello, poste lungo i nostri
sentieri, rappresenti una vera e propria azione di promozione
dell'immagine della nostra regione a livello internazionale.
È giusto e corretto dunque che la Regione intervenga con
contributi molto importanti in questo settore, anche in
considerazione delle più disagevoli condizioni nelle quali si
trovano ad operare coloro che vogliano intervenire per la
manutenzione o nella nuova costruzione di queste strutture. La
legge n. 4/2000 ha voluto dare risposte a queste esigenze, anche
se, come ha ricordato il collega Donzel, in questi sette anni di
vigenza sono emerse evidenti difficoltà di applicazione e di
interpretazione, che giustamente portano oggi ad una revisione di
talune parti di questa legge. Ci riferiamo in particolare
all'abolizione di alcuni requisiti minimi, legati alla distanza
dalle strade per le strutture di nuova realizzazione, che
limitavano eccessivamente - e forse anche in modo un po'
irragionevole - la possibilità di beneficiare delle agevolazioni.
Si è poi voluto, e questa è una delle modifiche più incisive,
graduare diversamente l'intensità degli aiuti, andando a creare due
sole classi di intervento: 40 e 70 percento, a differenza della
situazione precedente che vedeva invece una gradualità organizzata
su quattro livelli di percentuale.
Per noi il disegno di legge con le due sole classi di intervento
va a creare una diversificazione molto forte, forse troppo forte,
con un differenziale fra le due classi di ben il 30 percento, anche
per situazioni che potrebbero essere molto simili, mentre basta un
solo metro di dislivello per far fare uno scarto di 30 punti
percentuali a parità di difficoltà di accessibilità. Ci sembra una
soluzione un poco drastica.
In commissione, durante le audizioni, i rappresentanti dei
gestori hanno voluto sottolineare questa incongruenza, proponendo
di riavvicinare ed attenuare questo differenziale in modo da non
andare a penalizzare pesantemente rispetto alla situazione
esistente molte strutture; dalle proiezioni risulterebbe che più
del 60 percento dei rifugi esistenti si troverebbe a passare dalla
classi di contributo del 60-70 percento ad un 40 percento. Abbiamo
cercato di raccogliere questa sollecitazione, che ci sembra
giustificata, e proponiamo degli emendamenti che illustreremo in
seguito. Il lavoro svolto all'interno della commissione è stato
interessante ed approfondito, grazie anche alla competenza della
struttura dell'Assessorato che è sempre stato disponibile a fornire
chiarimenti e dati tecnici - perché alla fine è sui dati tecnici
che deve svilupparsi il confronto - per giungere ad una soluzione
la meglio aderente possibile alle esigenze del settore.
Dobbiamo dire - lo ha ricordato il collega Donzel - che siamo
rimasti sorpresi del non coinvolgimento del CAI nella fase
preliminare di creazione del disegno di legge; il CAI è
un'associazione che vanta un'esperienza secolare di costruzione e
gestione di rifugi e, a dire del suo Presidente, non è stata
assolutamente consultata prima dell'audizione. Ecco, registriamo
che in seguito si è voluto correre ai ripari inserendo anche un
rappresentante di questa associazione nella commissione
tecnico-consultiva; un po' meno comprensibile ci risulta
l'inserimento del rappresentante del CELVA, visto che già la
commissione prevede la partecipazione del sindaco del Comune
interessato dall'intervento.
Quoi dire encore
? Non è facile dare una valutazione
complessiva realmente esaustiva, perché questo disegno di legge
contiene un'infinità di rimandi a provvedimenti, a deliberazioni
che la Giunta dovrà adottare in seguito riguardo ai criteri ed alle
tipologie, su cui al Consiglio non sarà più dato modo di
intervenire. Nella sola modifica di legge credo di aver contato 17
rimandi alla Giunta regionale...anche a questo proposito
presenteremo un emendamento, perché venga acquisito il parere della
commissione competente, quanto meno sulla delibera che fisserà i
criteri per beneficiare delle agevolazioni. Direi che è tutto.
Presidente
- Se non ci sono altri interventi, dichiaro
chiusa la discussione generale.
La parola all'Assessore al turismo, sport, commercio e
trasporti, Marguerettaz.
Marguerettaz (UV)
- Grazie Presidente.
Credo che con questo disegno di legge ci sia stata la
possibilità di fare un'ampia discussione, di cui ringrazio tutta la
commissione, i Presidenti della IV e della V, in particolare i
relatori, ma anche le forze di opposizione - che ritengo abbiano
cercato di capire e di interpretare le varie problematiche - e
sicuramente hanno avuto modo di confrontarsi con delle strutture;
mi fa piacere il riconoscimento che è stato fatto, che sono
particolarmente competenti e che hanno sollecitato una serie di
modifiche. Come voi capite bene, questa legge, che risale al 2004,
in fase di applicazione ha fatto emergere una serie di
problematiche che in questa occasione ci hanno indotto a proporre
delle modifiche. Le leggi non sono scritte nelle tavole di pietra,
sono leggi che devono essere applicate e ci sono delle modifiche
che vengono fatte per agevolare e dare delle risposte. Quando
qualcuno mi dice che vi è un appesantimento burocratico, se andate
a vedere le singole norme, in alcune di esse abbiamo semplificato e
creato delle situazioni di maggiore fluidità.
Sicuramente se all'opposizione non è chiara la posizione della
maggioranza, io invece sono molto sereno nel dare un giudizio
dell'attività dell'opposizione: l'opposizione sta correndo in
soccorso in qualsiasi occasione dove ovviamente c'è qualcuno che ha
delle lamentele e delle doglianze. Quindi la sua non è una chiave
di lettura logica, ma è correre in soccorso a qualsiasi soggetto
che ha qualche doglianza da fare, tant'è che anche qualora la
discussione facesse emergere degli emendamenti che vengono poi
accettati, subito si direbbe: vedete, avete accettato degli
emendamenti, vuol dire che siete corsi ai ripari, siete abbastanza
approssimativi! Se non accettiamo gli emendamenti, allora si
lamenta la chiusura, perché non si può parlare, non si vuole
discutere! Delle due, l'una: se accettiamo siamo degli ignavi, se
non accettiamo siamo delle persone prepotenti che non vogliono
discutere!
Il caso del CAI non è un caso, perché noi ci siamo confrontati
con l'associazione dei rifugisti; ora, non essendoci l'associazione
dei proprietari, abbiamo potuto confrontarci con il CAI e se
qualcuno di voi, nelle discussioni che su questo argomento sono
state pacate, ha detto anche: il CAI da questo tipo di norma non ha
delle penalizzazioni, anzi, tanti rifugi del CAI hanno un'intensità
di aiuto elevata...
Allora torno sull'impostazione, perché se uno ascolta i vostri
interventi non è in grado di capire la
ratio
di questa
norma! La
ratio
di questa norma non è quella di contrapporre
il privato con il pubblico, la regola è diversa. Noi abbiamo
un'intensità di aiuto che, come abbiamo avuto modo di dire, è
esclusa dalla normativa degli aiuti di Stato, quindi noi abbiamo
degli aiuti che sono molto importanti, dove abbiamo la normalità
con un aiuto di 40 percento a fondo perso. Ricordo che il 40
percento a fondo perso è un aiuto superiore a qualsiasi altro tipo
di intervento che facciamo nell'ambito delle attività commerciali,
percentuale che viene elevata al 70 percento per dei rifugi che
hanno un interesse ed una meritevolezza che consente
all'Amministrazione di dire: se non ci fosse questo aiuto del 70
percento, questo intervento non verrebbe fatto. Sono quei rifugi
che hanno una valenza alpinistica importante, che sono al servizio
della nostra offerta turistica e che, senza un aiuto così
importante, non esisterebbero.
Qualcuno di voi ha fatto correttamente degli esempi, ma sono
delle eccezioni; se andiamo a parlare di rifugi particolarmente in
quota, però in località interessanti come ad esempio il Cervino,
capiamo che questo ha un certo afflusso, ma ribadisco che sono
eccezioni. Il 70 percento che è elevato per le guide, per i Comuni,
è dovuto al fatto che abbiamo alcune situazioni in cui questi
soggetti sono già attualmente titolari. Ora, proprio per non
appesantire le finanze delle amministrazioni locali, credo che sia
corretto che meriti un'attenzione particolare nel momento in cui il
proprietario è un ente pubblico o è il rappresentante di un
comparto, pur non essendo pubblico, che ha come riferimento la
generalità dei professionisti.
Qualcuno obietta, ma allora limitalo solo a quelli esistenti: ma
noi non possiamo, qualora vi sia un'inerzia da parte del privato,
non dare la possibilità ai Comuni o alle società delle guide di
intervenire. Quindi se andate ad introdurre questo aiuto solo per
quelli esistenti, qualora i privati non facciano, noi ci troveremmo
nell'impossibilità di dare un'intensità di aiuto importante ai
Comuni ed alle guide. Da questo punto di vista, anche vedendo gli
emendamenti, riteniamo di tenere questa possibilità per i Comuni e
per le società anche per quelli nuovi.
Abbiamo delle situazioni che voi conoscete benissimo, di rifugi
che oggi hanno la necessità di avere degli interventi molto
importanti e non sempre gli enti oggi proprietari - CAI compreso -
sono nella condizione di fare questi interventi, quindi è giusto
che ci sia la possibilità di farli. Qualcuno mi potrebbe dire:
state penalizzando il privato. Perdonatemi, per non andare ad
esasperare i toni, se uno si vuole chiamare "privato" vuol dire che
la maggioranza del capitale lo deve mettere lui, in caso contrario
avremmo dei privati che fanno i privati con i soldi pubblici! Se tu
vuoi essere privato, devi essere colui che contribuisce
maggiormente al finanziamento dell'iniziativa; se non vuoi essere
privato e vuoi essere pubblico, allora la proprietà e le
disponibilità devono essere del pubblico. Quindi il 40 percento è
un aiuto importante, ovviamente 10 punti al di sotto della
maggioranza, quindi le iniziative private sono quelle che
prevalentemente vengono finanziate dal privato.
Quando abbiamo predisposto questa norma, abbiamo preso atto
della vigenza della precedente, e tutti voi potrete, insieme a me,
prendere atto anche del contributo dell'associazione dei rifugisti,
che un sistema blindato - come abbiamo visto finora - ha dato dei
risultati non sempre corretti, nel bene e nel male. Cioè abbiamo
dovuto dare delle risposte negative a delle richieste di rifugi che
probabilmente avrebbero meritato una risposta positiva, ed abbiamo
dato una risposta positiva ad altri rifugi che, a ben vedere,
avevano una funzionalità marginale; peraltro, sono quelli che oggi
soffrono di più, nonostante una forte contribuzione pubblica.
Introducendo questa commissione, non abbiamo voluto arrogarci
niente, e da questo punto di vista vi posso anticipare che il
previo parere della commissione è un emendamento che siamo nella
condizione di accettare, perché la Giunta delibererebbe previa
acquisizione della commissione tecnica, ma se vogliamo fare un
passaggio in più in commissione per acquisire il parere, sempre
mantenendo la commissione tecnica, è un passaggio che mi sento di
accogliere. Non c'è nessuna preclusione, anche perché probabilmente
oggi non abbiamo un'esigenza così importante di riempire i nostri
percorsi con altri rifugi, probabilmente qua e là qualcosa è ancora
necessario...ma, direi, sono degli interventi a completamento.
Quindi l'atteggiamento è decisamente prudente ed il passaggio nella
commissione mi pare che sia elemento di garanzia. Adesso non dite
che siamo anche lì, accettando questo emendamento, dei soggetti
particolarmente privi di personalità, ma mi sembra di dire che la
proposta è accoglibile. Da questo punto di vista il lavoro fatto è
un lavoro serio; sicuramente in questo momento, andare a diminuire
i contributi, non è un'azione particolarmente popolare, lo abbiamo
fatto con senso di responsabilità ed abbiamo individuato due
classi: quella del 40 e quella del 70, quindi la dicotomia non è
"pubblico/privato", ma è "rifugio", che è una via di mezzo fra
un'attività commerciale ordinaria ed un'attività speciale,
particolare, che beneficia del 40 percento, è un'intensità di aiuto
che non è in
de minimis
ed è superiore a tutte le altre, e
quella del 70 percento, che è riservata ai rifugi particolarmente
significativi dal punto di vista dell'offerta alpinistica.
Dopodiché l'aiuto supplementare a queste due categorie, guide ed
enti locali, è un qualcosa che va a beneficio di interventi il cui
ritorno è comunitario.
L'altra questione che il collega Agostino ha messo in evidenza è
l'introduzione di vincoli da parte dei beneficiari dei contributi,
che devono tenere un'apertura minima di queste strutture. Anche su
questo argomento, andando ad individuare delle fasce, c'è chi dice
che queste fasce sono troppo importanti, e chi dice che queste
fasce sono troppo modeste. Capite, non volendo delegificare tutto
abbiamo introdotto in legge, ma vedremo in corso di applicazione se
questi parametri che sono stati messi sono ragionevoli, sono troppo
permissivi o sono troppo rigorosi. Direi che abbiamo tutto il tempo
per vedere il risultato. La novità è una novità che ritengo dovremo
tutti assieme introdurre anche in altre leggi, dove diamo degli
aiuti e dove chiederemo, al di là del vincolo di destinazione,
anche delle obbligazioni dal punto di vista dei periodi di
apertura, perché rispetto a questo da tante parti ci dicono: i
quattrini del pubblico sono andati ad aiutare delle attività, ma
queste attività poi rimangono chiuse e non abbiamo un
beneficio.
Concludo ringraziando tutti per l'intervento, nonché le varie
strutture per aver permesso a questa legge di arrivare in Consiglio
al termine dell'anno, per poter avere applicazione nel 2012, e
rinvio alla discussione articolo per articolo.
Presidente
- Passiamo adesso all'esame
dell'articolato.
La parola al Consigliere Donzel sull'articolo 1.
Donzel (PD)
- Scusi, per non conoscenza del Regolamento,
replichiamo alla fine all'intervento dell'Assessore...
Presidente
- ...non c'è più replica adesso, può
intervenire per dichiarazione di voto sugli articoli.
Donzel (PD)
- Egregio Presidente, cari colleghi, solo per
precisare che non abbiamo una passione particolare per
l'equitazione, quindi non è che siamo in giro a cavalcare tutte le
tigri che passano, non è questo il nostro intento...l'intento era
di capire fino in fondo il senso di una legge.
Ci si dice: c'è una grossa copertura del sistema dei rifugi in
questo momento nella nostra regione, forse c'è qualche spazio da
coprire qua e là...e ci si dice: finanziamo di più il settore
pubblico rispetto al settore privato...non riusciamo a capirlo!
Cioè se c'è già un'ampia copertura, non è che il settore pubblico
debba attivarsi su questo tema con una certa urgenza! Si cerca di
confondere il finanziamento ai Comuni con quello delle società
delle guide; ho detto che queste società per me rientrano
nell'attività privatistica...io parlo di Comuni che devono
garantire la mensa scolastica, devono garantire la scuola
elementare, devono garantire servizi sanitari e servizi ai
cittadini, non è il momento di finanziare al 70 percento la
costruzione di rifugi! È un'opinione, ce lo consenta, dove invece
andiamo a dire che deve essere mantenuto - qui condividiamo - in
perfetto ed integro stato il sistema dei rifugi esistente...questo
è l'atteggiamento!
Il privato...si dice: ma mica andiamo a finanziare i privati
oltre il 40 percento, se sono privati devono mettere del
loro...guardate che fino a stamani la legge in vigore dava il 70
percento a dei privati che nessuno si è mai sognato di non chiamare
"privati", Assessore! Fino a ieri glieli avete dati e li chiamavate
privati; oggi lei mi viene a dire che per essere privati non
bisogna avere un finanziamento nella costruzione? Allora è cambiata
l'impostazione della maggioranza! Ma non è che venite qui a farci
delle prediche sulla teoria politica, cosa fa la minoranza, noi
stiamo cercando di capire la
ratio
di una legge e allora
diciamo: c'è una difficoltà enorme nel fare strutture, vogliamo
capire perché una persona passa dal 70 al 40 percento aumentandole
gli obblighi...e qui, attenzione! Andiamo a dire che il sistema dei
rifugi è un sistema importante, la persona ha un vincolo di
apertura della sua attività privata, e io sono d'accordo, lo
metterei anche più forte, ma intendiamoci: chiediamo a questo
privato di non essere proprio il privato che si fa i fatti suoi, ma
è un privato che sta in una società che gli mette anche delle
regole...
(interruzione dell'Assessore Marguerettaz, fuori
microfono)
...certo, ma mettiamo delle regole. Sappiamo che lei, al Comune,
ma il Comune poi mette il soldo pubblico, mentre il privato deve
metterci il dipendente e pagarlo, ed è un'altra cosa! È normale che
ci siano delle regole, non sto dicendo questo, ma non vorrei che
qui venisse fuori tutto ad un tratto un'elargizione incredibile al
privato del 40 percento! No, fino a ieri quello stesso privato
aveva il 70, quindi chi ha ritardato per vari motivi la
ristrutturazione del suo rifugio perde il 30 percento di
finanziamento...non sono noccioline! Questo è quello che sta
accadendo in un momento di grossa crisi economica, di difficoltà di
tutto il settore!
Poi, guardi, io non cavalco nessuna tigre, io ho sentito quello
che ha detto il rappresentante dell'associazione dei
rifugisti...che tigre è? Non è mica iscritto al Partito
Democratico! È una persona che ha esposto dei ragionamenti! Allora
voglio capire perché sul settore della forestazione si va sulla
privatizzazione spinta; qui, invece, si vuole riservare uno spazio
al pubblico. Dico: c'è già il Billia di troppo nel settore
alberghiero, non andiamo ad invadere settori dove l'attività
privata in questo momento è maggiormente in grado di garantire
un'efficienza rispetto al pubblico e rispetto ai costi che ha
l'attività pubblica! Il pubblico si occupi di sanità invece di
privatizzarla, e lasci al privato il mondo dei rifugi, che è bene
che sia privato! Questo è l'atteggiamento che teniamo, noi, nei
confronti di questa legge; non è una volontà di contestare queste
cose, tant'è che proprio il sistema precedente era impostato in
maniera diversa e, a mio avviso, questa dicotomia a favore del
pubblico rispetto al privato preso da questa legge - ripeto,
distinguendo nettamente che per noi la società delle guide la
consideriamo privata - è in totale antitesi con quella che
riteniamo la strada da percorrere per lo sviluppo turistico della
Valle d'Aosta.
Presidente
- La parola al Vicepresidente Chatrian.
Chatrian (ALPE)
- Grazie Presidente.
Con la collega Morelli abbiamo seguito attentamente in
commissione il dibattito sul disegno di legge ed abbiamo cercato di
approfondirlo presso le strutture dell'Assessorato nel dettaglio,
cercando di capire qual è la nuova
ratio
di questo impianto,
quali sono i punti di forza, le criticità.
Lei prima ha parlato di "semplificazione" e noi vediamo
all'interno di questo articolato, seppur complesso, una certa
semplificazione, riconosciuta alla fine, quando ci siamo
confrontati in commissione, abbiamo sentito gli attori principali
ed anche quelli secondari, per tirare le conclusioni. È un settore
molto importante e molto interessante, una Valle che si propone al
grande pubblico dal punto di vista turistico, escursionistico, sia
di alto livello o semplicemente a livello di passeggiate, quindi un
domaine
che ci appassiona e che ci vede in prima linea.
La sintesi però del confronto qual è? Nella sostanza non penso
sia la dicotomia "pubblico/privato", oggetto delle grandi modifiche
di questo disegno di legge, quali gli aiuti, e i sostegni. La
vecchia legge aveva quattro aliquote di aiuti: 40, 50, 60 e 70, ma
più della metà dei rifugi era aiutato con il 60 percento senza
de minimis
. Con questa modifica c'è poco equilibrio. Le
faccio un esempio: il differenziale del 30 percento fra i 34 rifugi
esistenti ed i 17 al 70 portano un disequilibrio impattante, quindi
la nostra proposta va nella direzione di ridurre questo
differenziale. La scelta è stata a monte, l'impianto parte dagli
itinerari alpinistici, questa è la
ratio
di questo nuovo
impianto? Abbiamo cercato di capire; registriamo positivamente
questo nuovo approccio legato non alle grandi difficoltà di
accesso, ma all'accesso legato agli escursionisti, pertanto i
nostri emendamenti vanno nella direzione di ridurre questo
differenziale. È un differenziale - ripeto - impattante, perché il
30 percento su 1.000.000 di euro di ristrutturazione fa 300.000
euro, dato che lei prima giustamente citava questo disegno di
legge, questa legge non ha un
de minimis
; la volontà è
quella di ridurre questo differenziale, portandolo a 65 per i 17
che in questo momento sarebbero all'interno della categoria più
alta, Comuni, società guide e chi ha delle particolari difficoltà,
e tutti gli altri 34 da 40 a 45. Non è minimale questa riduzione di
differenziale, perché porterebbe dal 30 al 20 percento, la
riteniamo - con tutta franchezza - sostanziale.
Termino dicendo che, da quello che registriamo, la volontà non è
quella di modificare, purtroppo con rammarico da parte
nostra...questo differenziale...però nella sostanza la grande
modifica di questo disegno di legge è sicuramente sulla grande
differenza di aliquota del 70 e del 40. Quindi noi manteniamo i
nostri emendamenti e chiediamo al Consiglio tutto di valutare
questa possibilità, perché riteniamo in questo momento importante
riequilibrare gli aiuti. Ripeto: la sostanza non è dicotomia
"pubblico/privato", ma la sostanza è che il differenziale è molto
alto e" visto che non c'è il
de minimis
, le risorse sono di
un certo peso.
Accettiamo con favore l'emendamento che andrete a votare
positivamente per quanto riguarda la commissione; dall'altra parte
chiediamo, ancora una volta, di rivalutare questo
riequilibrio...pensiamo che vada nella direzione auspicata dal
nostro gruppo.
Presidente
- Pongo in votazione l'articolo 1:
Consiglieri presenti: 31
Votanti e favorevoli: 24
Astenuti: 7 (Bertin, Giuseppe Cerise, Chatrian, Donzel, Carmela
Fontana, Patrizia Morelli, Rigo)
Il Consiglio approva.
Presidente
- Articolo 2: stesso risultato.
All'articolo 3 ci sono gli emendamenti n. 1, n. 2, n. 3 e n. 4
dei gruppi ALPE e Partito Democratico e l'emendamento
dell'Assessore Marguerettaz.
La parola al Vicepresidente Chatrian.
Chatrian (ALPE)
- Grazie Presidente.
Per presentare nuovamente i quattro emendamenti. L'obiettivo
principale è quello di ridurre il differenziale fra i due sostegni
messi in campo. A nostro avviso, dato che in questo disegno di
legge non c'è il tetto massimo del
de minimis
, anche solo il
5 percento di riequilibrio va nella direzione di riequilibrare gli
aiuti. I due parametri messi in campo, uno l'altitudine, l'altro la
difficoltà di accesso, sono legati più all'escursionista che alla
difficoltà di accesso per un'eventuale ristrutturazione, e proprio
in quella direzione vanno i primi due emendamenti, ovvero ridurre
il differenziale dato che non c'è il
de minimis
. Il terzo
invece vuole dire, in sintesi: se un Comune decide di edificare un
nuovo rifugio, rientri nella casistica normale. Per quanto riguarda
l'emendamento n. 4, dove si parla di spese, quindi di 1.000.000 di
euro ed il limite dei 2.000.000 di euro, avremmo inserito il fatto
che siano posti lungo le alte vie; sembrava un criterio importante,
a nostro avviso, per andare ad incidere ulteriormente
sull'eventuale ristrutturazione, "realizzazione" di nuovi rifugi
(mi scuso). Grazie.
Presidente
- Se non ci sono altri interventi, dichiaro
chiusa la discussione generale.
La parola all'Assessore al turismo, sport, commercio e
trasporti, Marguerettaz.
Marguerettaz (UV)
- Per le motivazioni indicate già
nell'intervento di replica, esprimiamo parere contrario sugli
emendamenti, mantenendo le intensità di aiuto come individuate dal
disegno di legge; così come le modifiche sul terzo e quarto
emendamento da un lato introducono la limitazione sulle strutture
esistenti...ma così facendo delle introduzioni non consentirebbero
ai Comuni di intervenire là dove c'è una necessità per un nuovo
rifugio o il rifacimento totale di un rifugio che oggi non
necessariamente i privati possono accogliere. Così come la
limitazione posta lungo le alte vie...abbiamo dei rifugi che non
necessariamente sono sulle alte vie ed hanno un'importante
funzione.
Sui quattro emendamenti c'è quindi parere contrario. Illustro
anche il mio emendamento che ha natura tecnica e che va ad
introdurre tutte le tipologie di interventi che rappresentano il
massimale, perché c'era la dimenticanza di una lettera; ci sono
tutte le spese, comprese quelle di progettazione, che fanno parte
della soglia massima.
Presidente
- La parola al Consigliere Donzel.
Donzel (PD)
- Per sostenere la validità di questi
emendamenti, in particolare quello che porta al 45 percento, cioè
rialza il limite più basso del finanziamento, quello che è
importante capire è che, ai fini del bilancio, non è che se metto
45 percento spendo più soldi...c'è un capitolo sul bilancio, quello
è! Semplicemente vado ad indicare l'intensità di aiuto che viene
dato, tenendo conto che questo 45 percento vuol dire per alcuni
soggetti perdere comunque il 25 percento: c'è una decurtazione
enorme dalla sera alla mattina! Vorrei far capire che è una cosa
fatta di numeri, di cose concrete. Se una persona, per una
qualsiasi ragione privata sua, familiare, eccetera, ha rinviato di
alcuni mesi il deposito di un progetto che aveva già in atto di
ristrutturazione, passa dal 70 percento di contributo al 40, con il
30 percento di riduzione. Quel progetto lo riprende, lo rimette nel
cassetto e lo lascia lì, a dormire, e noi avremo i rifugi che
avremo, questo è il ragionamento! Allora il 45 non è una
rivoluzione, ma è un segnale molto forte di riequilibrio della
situazione...non lo volete percepire, sarà una valutazione che
avete fatto voi! Noi, invece, rimaniamo convinti dal dibattito che
c'è stato anche in commissione, che questa è la strada da
prendere.
Presidente
- Pongo in votazione l'emendamento n. 1 dei
gruppi ALPE e Partito Democratico, che recita:
Emendamento
La lettera a) del comma 1 dell'articolo 4 della l.r. 4/2004,
sostituito dal comma 1 dell'articolo 3 del d.l. 162, è sostituita
dalla seguente:
"a) per le strutture di cui all'articolo 3, comma 1, lettera
a), e c) che comportano particolari difficoltà di accesso,
individuate secondo criteri definiti con deliberazione della Giunta
regionale, nonché per i bivacchi di cui all'articolo 3, comma 1,
lettera e), 65 per cento della spesa ritenuta
ammissibile;".
Consiglieri presenti e votanti: 29
Favorevoli: 7
Contrari: 22
Il Consiglio non approva.
Presidente
- Pongo in votazione l'emendamento n. 2 dei
gruppi ALPE e Partito Democratico, che recita:
Emendamento
La lettera b) del comma 1 dell'articolo 4 della 1.r. 4/2004,
sostituito dal comma 1 dell'articolo 3 del d.l. 162, è sostituita
dalla seguente:
"b) per le altre strutture, 45 per cento della spesa ritenuta
ammissibile.".
Stesso risultato.
Pongo in votazione l'emendamento n. 3 dei gruppi ALPE e Partito
Democratico, che recita:
Emendamento
II comma 2 dell'articolo 4 della 1.r. 4/2004, sostituito dal
comma 1 dell'articolo 3 del d.l. 162, è sostituito dal
seguente:
"2. La percentuale di cui al comma 1, lettera b), è elevata
al 65 per cento nei casi di iniziative realizzate dalle società
locali di guide alpine di cui all'articolo 19 della legge regionale
7 marzo 1997, n. 7 (Disciplina della professione di guida alpina in
Valle d'Aosta) e, limitatamente alle iniziative effettuate su
strutture esistenti, nei casi di iniziative realizzate da Comuni e
Comunità montane della Valle d'Aosta.".
Stesso risultato.
Pongo in votazione l'emendamento n. 4 dei gruppi ALPE e Partito
Democratico, che recita:
Emendamento
La lettera a) del comma 4 dell'articolo 4 della l.r. 4/2004,
sostituito dal comma 1 dell'articolo 3 del d.l. 162, è sostituita
dalla seguente:
"a) per le spese di cui all'articolo 3, comma 3, lettere a),
b) e d), complessivamente considerate, euro 1.000.000. II predetto
limite è elevato a euro 2.000.000 nei casi di iniziative aventi ad
oggetto la realizzazione di nuovi rifugi o la ristrutturazione di
rifugi esistenti, posti lungo le alte vie o cui sia riconosciuta
una particolare valenza strategica nell'ambito dell'offerta
turistica regionale, secondo criteri stabiliti con deliberazione
della Giunta regionale;".
Stesso risultato.
Pongo in votazione l'emendamento dell'Assessore Marguerettaz,
che recita:
Emendamento
Alla lettera a) del comma 4 dell'articolo 4 della 1.r.
4/2004, come sostituito dall'articolo 3 del ddl n. 162, le parole:
"lettere a), b) e d)" sono sostituite dalle seguenti: "lettere a),
b), d) ed f)".
Consiglieri presenti: 30
Votanti e favorevoli: 23
Astenuti: 7 (Bertin, Giuseppe Cerise, Chatrian, Donzel, Carmela
Fontana, Patrizia Morelli, Rigo)
Il Consiglio approva.
Pongo in votazione l'articolo 3 nel testo così emendato:
Articolo 3
(Sostituzione dell'articolo 4)
1. L'articolo 4 della l.r. 4/2004 è sostituito dal
seguente:
"Articolo 4
(Contributi in conto capitale)
1. Per le spese di cui all'articolo 3, comma 3, lettere a),
b) e c), le agevolazioni sono concesse mediante contributi in conto
capitale, nei seguenti limiti percentuali massimi:
a) per le strutture di cui all'articolo 3, comma 1, lettera
a) che comportano particolari difficoltà di accesso, individuate
secondo criteri definiti con deliberazione della Giunta regionale,
nonché per i bivacchi di cui all'articolo 3, comma 1, lettera e),
70 per cento della spesa ritenuta ammissibile;
b) per le altre strutture, 40 per cento della spesa ritenuta
ammissibile.
2. La percentuale di cui al comma 1, lettera b), è elevata al
70 per cento nei casi di iniziative realizzate da Comuni e Comunità
montane della Valle d'Aosta o dalle società locali di guide alpine
di cui all'articolo 19 della legge regionale 7 marzo 1997, n. 7
(Disciplina della professione di guida alpina in Valle
d'Aosta).
3. Per le ulteriori spese di cui all'articolo 3, comma 3, le
agevolazioni sono concesse mediante contributi in conto capitale,
nei seguenti limiti percentuali massimi:
a) per le spese di cui all'articolo 3, comma 3, lettera d),
95 per cento della spesa ritenuta ammissibile;
b) per le spese di cui all'articolo 3, comma 3, lettera e),
50 per cento della spesa ritenuta ammissibile;
c) per le spese di cui all'articolo 3, comma 3, lettera f),
10 per cento della spesa ritenuta ammissibile per la realizzazione
dell'iniziativa alla quale le medesime spese si
riferiscono.
4. Gli importi massimi di spesa ammissibile per poter
beneficiare delle agevolazioni sono i seguenti:
a) per le spese di cui all'articolo 3, comma 3, lettere a),
b), d) ed f), complessivamente considerate, euro 1.000.000. Il
predetto limite è elevato a euro 2.000.000 nei casi di iniziative
aventi ad oggetto la realizzazione di nuovi rifugi o la
ristrutturazione di rifugi esistenti cui sia riconosciuta una
particolare valenza strategica nell'ambito dell'offerta turistica
regionale, secondo criteri stabiliti con deliberazione della Giunta
regionale;
b) per le spese di cui all'articolo 3, comma 3, lettera c),
euro 150.000.
5. Gli importi di cui al comma 4 sono considerati al netto
degli oneri fiscali.
6. Fatto salvo quanto previsto al comma 7, le agevolazioni
sono concesse limitatamente alle iniziative avviate successivamente
alla data di presentazione della relativa domanda. A tal fine, fa
fede la data apposta sulla documentazione di spesa presentata dal
soggetto beneficiario.
7. Le agevolazioni sono concesse anche con riferimento alle
maggiori spese sostenute nell'ambito di iniziative già finanziate
ai sensi della presente legge, nei limiti e con le modalità
stabiliti con deliberazione della Giunta regionale. In tali casi,
sono considerate ammissibili ad agevolazione anche le spese
sostenute nei 24 mesi antecedenti la presentazione della relativa
domanda.".
Consiglieri presenti: 31
Votanti e favorevoli: 24
Astenuti: 7 (Bertin, Giuseppe Cerise, Chatrian, Donzel, Carmela
Fontana, Patrizia Morelli, Rigo)
Il Consiglio approva.
Presidente
- All'articolo 4 vi sono l'emendamento n. 5
dei gruppi ALPE e Partito Democratico e gli emendamenti n. 1 e n. 2
della IV e V Commissione.
Pongo in votazione l'emendamento n. 5, che recita:
Emendamento
La lettera a) del comma 1 dell'articolo 5 della lr. 4/2004,
sostituito dal comma 1 dell'articolo 4 del d.l. 162, è sostituita
dalla seguente:
"a) svolgere un'adeguata funzione di supporto logistico per
l'attività alpinistica, escursionistica o sci alpinistica
praticabile nella zona interessata, sulla base di criteri stabiliti
con deliberazione della Giunta regionale, previo parere della
Commissione consiliare permanente;".
Consiglieri presenti, votanti e favorevoli: 31
Il Consiglio approva all'unanimità.
Presidente
- La parola all'Assessore al turismo, sport,
commercio e trasporti, Marguerettaz.
Marguerettaz (UV)
- Questa è un'integrazione scaturita
dal confronto in commissione, dove si va ad ampliare la commissione
tecnica, introducendo, da un lato, un rappresentante del CAI e,
dall'altro, un rappresentante del CELVA. Per illustrare brevemente
il tema, è pur vero che in commissione era presente il sindaco del
territorio interessato alla costruzione del rifugio, ma questa
commissione avrebbe avuto un membro che cambiava di volta in volta.
Quindi l'introduzione del rappresentante del CELVA era per avere un
rappresentante del comparto dei sindaci, che dava una continuità di
pensiero all'interno dell'assemblea, in modo tale da avere intanto
il sindaco del territorio interessato dall'iniziativa, ma poi per
una questione di trasversalità anche un rappresentante del CELVA.
Generalmente l'organizzazione del CELVA ha dei delegati che
presidiano determinati ambiti, quindi quel sindaco sarebbe stato
l'elemento di continuità all'interno della commissione.
Presidente
- Pongo in votazione l'emendamento n. 1 delle
Commissioni IV e V, che recita:
Emendamento
Dopo la lettera d) del comma 3 dell'articolo 5 della l.r.
4/2004, come sostituito dall'articolo 4 del disegno di legge, è
inserita la seguente:
"dbis) da un rappresentante del Consiglio permanente degli
enti locali (CPEL);".
Consiglieri presenti: 31
Votanti e favorevoli: 24
Astenuti: 7 (Bertin, Giuseppe Cerise, Chatrian, Donzel, Carmela
Fontana, Patrizia Morelli, Rigo)
Il Consiglio approva.
Pongo in votazione l'emendamento n. 2 delle Commissioni IV e V,
che recita:
Emendamento
Dopo la lettera dbis) del comma 3 dell'articolo 5 della l.r.
4/2004, introdotta dall'emendamento n. 1, è inserita la
seguente:
"dter) dal Presidente del Club alpino italiano (CAI) Valle
d'Aosta, o suo delegato;".
Stesso risultato.
Pongo in votazione l'articolo 4 nel testo così emendato:
Articolo 4
(Sostituzione dell'articolo 5)
1. L'articolo 5 della l.r. 4/2004 è sostituito dal
seguente:
"Articolo 5
(Requisiti delle strutture di nuova realizzazione)
1. Per poter beneficiare delle agevolazioni di cui
all'articolo 4, i rifugi di cui all'articolo 3, comma 1, lettere
a), b) e c), di nuova realizzazione, devono possedere i seguenti
requisiti minimi:
a) svolgere un'adeguata funzione di supporto logistico per
l'attività alpinistica, escursionistica o sci alpinistica
praticabile nella zona interessata, sulla base di criteri stabiliti
con deliberazione della Giunta regionale, previo parere della
Commissione consiliare permanente;
b) disporre di almeno 30 posti letto, oltre ad un ricovero
d'emergenza con almeno 6 posti letto a beneficio delle persone in
difficoltà durante i periodi di chiusura;
c) uniformarsi ai requisiti tecnici di cui all'articolo 9
della legge regionale 29 maggio 1996, n. 11 (Disciplina delle
strutture ricettive extralberghiere), nonché ai requisiti igienico-
sanitari previsti dalla normativa vigente.
2. Per poter beneficiare delle agevolazioni di cui
all'articolo 4, i bivacchi di cui all'articolo 3, comma 1, lettera
e), di nuova realizzazione, devono possedere i seguenti requisiti
minimi:
a) svolgere un'adeguata funzione di supporto logistico per
l'attività alpinistica, escursionistica o sci alpinistica
praticabile nella zona interessata, sulla base di criteri stabiliti
con deliberazione della Giunta regionale;
b) disporre di almeno 6 posti letto;
c) essere conformi alle caratteristiche di cui all'articolo
8, comma 3, della l.r. 11/1996.
3. Per l'accertamento della sussistenza del requisito di cui
al comma 1, lettera a), e al comma 2, lettera a), la Giunta
regionale acquisisce il parere di una commissione
tecnico-consultiva composta:
a) dal dirigente della struttura regionale competente in
materia di agevolazioni nel settore dei rifugi alpini, di seguito
denominata struttura competente, o suo delegato, con funzioni di
presidente;
b) dal dirigente della struttura regionale competente in
materia di sentieri, o suo delegato;
c) dal presidente dell'Unione valdostana guide di alta
montagna (UVGAM), o suo delegato;
d) dal presidente dell'associazione di categoria individuata
ai sensi dell'articolo 25, o suo delegato;
e) da un rappresentante del Consiglio permanente degli enti
locali (CPEL);
f) dal Presidente del Club alpino italiano (CAI) Valle
d'Aosta, o suo delegato;
g) da un rappresentante del Comune territorialmente
interessato.
4. Le modalità di funzionamento della commissione di cui al
comma 3 sono stabilite con deliberazione della Giunta
regionale.".
Consiglieri presenti: 31
Votanti e favorevoli: 24
Astenuti: 7 (Bertin, Giuseppe Cerise, Chatrian, Donzel, Carmela
Fontana, Patrizia Morelli, Rigo)
Il Consiglio approva.
Presidente
- Articolo 5: stesso risultato. Articolo 6:
stesso risultato. Articolo 7: stesso risultato.
All'articolo 8 vi è l'emendamento n. 6 dei gruppi ALPE e Partito
Democratico, che recita:
Emendamento
Il comma 3 dell'articolo 8 della l.r. 4/2004, sostituito dal
comma 1 dell'articolo 8 del d.l. 162, è sostituito dal
seguente:
"3. La percentuale di cui al comma 1 è elevata al 50 per
cento nei casi di iniziative realizzate dalle società locali di
guide alpine di cui all'articolo 19 della l.r. 7/1997 e,
limitatamente alle iniziative effettuate su strutture esistenti,
nei casi di iniziative realizzate da Comuni e Comunità montane
della Valle d'Aosta.".
Lo pongo in votazione:
Consiglieri presenti e votanti: 31
Favorevoli: 7
Contrari: 24
Il Consiglio non approva.
Presidente
- Pongo in votazione l'articolo 8:
Consiglieri presenti: 31
Votanti e favorevoli: 24
Astenuti: 7 (Bertin, Giuseppe Cerise, Chatrian, Donzel, Carmela
Fontana, Patrizia Morelli, Rigo)
Il Consiglio approva.
Presidente
- Articolo 9: stesso risultato. Articolo 10:
stesso risultato. Articolo 11: stesso risultato. Articolo 12:
stesso risultato. Articolo 13: stesso risultato. Articolo 14:
stesso risultato. Articolo 15: stesso risultato. Articolo 16:
stesso risultato. Articolo 17: stesso risultato. Articolo 18:
stesso risultato.
Presidente
- La parola al Vicepresidente Chatrian.
Chatrian (ALPE)
- Grazie Presidente.
Per dire che il gruppo ALPE si asterrà su questo disegno di
legge con grande rammarico, perché abbiamo condiviso la filosofia
di base, le modifiche principali, ma riteniamo che si doveva a
nostro avviso ridurre questo differenziale enorme. La decisione è
stata quella di mettere in campo due leve di sostegno ben definite,
abbiamo registrato positivamente la suddivisione da una parte, ma
la differenza fra i due aiuti è enorme, sproporzionata, quindi
registriamo che a nostro avviso si doveva fare di più e si poteva
riequilibrare gli aiuti pubblici, partendo dal presupposto che la
sostanza di questo disegno di legge non è fra l'aiuto al pubblico e
l'aiuto al privato, ma è legata alle due fasce messe in campo, la
prima con delle difficoltà inferiori e la seconda con delle
difficoltà di accesso superiori. Quindi avremmo gradito realmente
una riduzione del differenziale sugli aiuti e in seconda battuta
anche una possibilità, visto che su questo disegno di legge non c'è
il de minimis, di riequilibrare gli aiuti pubblici ai privati e al
pubblico. Grazie.
Presidente
- Pongo in votazione la legge nel suo
complesso:
Consiglieri presenti: 30
Votanti e favorevoli: 23
Astenuti: 7 (Bertin, Giuseppe Cerise, Chatrian, Donzel, Carmela
Fontana, Patrizia Morelli, Rigo)
Il Consiglio approva.
