Classificazione
(Nessuna classificazione presente)


Trascrizione informale del dibattito dell'aula
Oggetto del Consiglio n. 351 del 21 dicembre 1972 - Resoconto
OGGETTO N. 351/72 - Bilancio di previsione della Regione per
l'anno finanziario 1973. (Seguito della discussione
generale)
Mappelli (D.C.)
- Non è che, non so se è possibile, non è
che vorrei fare un lungo intervento sulla discussione generale, ma
avrei, così, due minuti se mi permette, vorrei precisare ...
Siggia (P.C.I.)
- Ma senta Consigliere, se cominciamo un
minuto, due minuti nell'ambito poi della discussione perché non è
che abbiamo chiuso qui il bilancio, nell'ambito poi della
discussione appena arriva a un Assessorato che le interessa ha
facoltà di... Grazie.
Presidente della Giunta.
Dujany (D.P.)
- Siccome molti interventi di Consiglieri
alla discussione generale del bilancio di ieri si sono riferiti ad
approfondire le loro osservazioni in sede di discussione dei
singoli articoli, anziché rispondere e siccome molti di questi
Consiglieri in questo momento sono assenti, mi riserverei di
rispondere e a titolo di conclusione a questo bilancio di
previsione del 1973 alla fine della discussione generale del
bilancio.
Siggia (P.C.I.)
- Va bene. Allora diamo inizio alla
discussione del bilancio dettagliata, Assessorato per Assessorato,
e prego il Segretario di iniziare dall'allegato A.
Stato di previsione dell'entrata per l'anno finanziario 1973
- avanzo di amministrazione
Titolo
1
Categoria 1    Totale 5.890.300.000
Categoria 2   
"         
8.200.200.000
Categoria 3   
"         
4.260.000.000
Categoria 4   
"         
1.750.000.000
Categoria 5   
"         
26.145.500.000
Siggia (P.C.I.)
- Domande? Interventi? Va bene, andiamo
avanti.
Titolo 2 - ENTRATE
EXTRA-TRIBUTARIE
Categoria 1   
           
Totale 1.339.700.000
Categoria 2   
           
"         
76.470.000.000
Categoria 3   
           
"         
957.800.000
Categoria 4   
           
"         
117.000.000
Categoria 5 ecc. ecc.
"         
780.080.000
Categoria 6 ecc. ecc.
"         
3.157.450.000
TITOLO 2      
TOTALE        
10.324.800.000
Siggia (P.C.I.)
- Finito il Titolo 2 - Consigliere
Mappelli.
Mappelli (D.C.)
- Io chiedo due chiarimenti in merito al
Capitolo 67... 68 delle Entrate; infatti al 67 mi sembra che la
legge sugli asili nido dovrebbe dare dei contributi anche per la
Valle d'Aosta.
Saranno pochi, ma mi sembrava che dovesse prevedere... E poi ci
sono, al 68, i fondi assegnati dallo Stato, quale quota parte del
fondo nazionale ospedaliero istituito - questa è la famosa legge
Mariotti - e anche non vedo, può darsi che non preveda. Chiedo dei
chiarimenti in base a questi due capitoli.
Poi chiederò di nuovo la parola prima di entrare nei capitoli di
spesa, perché, evidentemente, in quel senso vorrei dire qualcosa
sul bilancio.
Siggia (P.C.I.)
- Se c'è qualche altra domanda da fare
fino a questo punto, ecco, chiederei ai Consiglieri di farle, in
maniera che la risposta sia unica.
Consigliere Manganoni.
Manganoni (P.C.I.)
- Io mi riferisco a un solo articolo,
cioè all'art. 33, a pag. 5 "Interessi su titoli di proprietà e su
giacenze di cassa: 400.000.000."
Ora qui per me, questa è un'enorme incongruenza, enorme
congruenza in questo senso: primo, parte di questi interessi noi li
ricaviamo dai residui passivi, e per un'amministrazione come la
nostra accumulare alla fine del '72 19.000.000.000 di residui
passivi, eh beh, mi permetta la Giunta, che non mi felicito per
questo.
A mio parere... per forza ci sono, ma dovrebbero essere entro
altri limiti, molto più ridotti e le cifre che sono a residuo
passivo e che si vede, il buon senso, esaminando, ecc. che non si
possono spendere subito o in un avvenire relativamente breve, eh
beh, si portino in economia e si spendano, non si lascino quei
miliardi a svalutare.
Primo.
Secondo: mentre noi percepiamo, non so il 4-5% delle Banche, il
3,50%, noi paghiamo per altri mutui, quanto? Il 7-8%. No? Faccio un
esempio, per esempio: la legge che concede i mutui, no? per la
costruzione di case, per fare un esempio, ce ne sono tanti.
Allora cosa avviene di fatto? Noi abbiamo un rilevantissimo
numero di miliardi da svalutarsi prima cosa e la svalutazione, e
quella svalutazione frizzante, come la definiscono, che quest'anno
però si sta avvicinando al 10%; non lo dico io, basta consultare la
stampa.
In secondo luogo, questa è l'altra assurdità, mentre noi
percepiamo il 3,50%, depositandoli alle Banche, poi a nostra volta
paghiamo le Banche per questi altri mutui, il 7-8%, cioè paghiamo
il doppio.
Ora, secondo me, è un'eccessiva serietà
nell'Amministrazione.
Se noi avessimo varato sta benedetta legge sui 4 miliardi e
mezzo del fondo di rotazione che giacciono lì da un anno, al 3,5% e
che, naturalmente, contribuiscono a far aumentare la cifra a
400.000.000, noi non ci troveremmo oggi a dover constatare
purtroppo queste incongruenze, queste assurdità ...
Siggia (P.C.I.)
- Altri interventi? Assessore alle
Finanze, se vuol rispondere.
Chantel
(P.S.I.)
- ... L'anno scorso i fondi sono
stati di 73 milioni e sono stati spesi anche se tutt'ora non sono
stati mandati, cioè... l'Amministrazione regionale ospedaliera ha
avuto a disposizione i quattrini per un'anticipazione di cassa, ha
dato le relative fatture di spese. A tutt'oggi, però, il Ministero
non ha ancor fatto fronte alla cifra assegnata l'anno scorso; di
quest'anno mi consta che la cifra si aggirerà solo sulla cifra di
19 milioni.
Per quel che riguarda i fondi assegnati dallo Stato, cioè 68,
nel 67 non abbiamo avuto nessuna comunicazione e, non avendo
comunicazioni, l'ho messo pro-memoria, arriveranno, io spero.
E rimane una speranza, in ogni modo quelli dell'anno scorso,
ripeto, sono stati anticipati, quelli di quest'anno sono stati
comunicati quando il bilancio era già fatto e lo metteremo. Poi per
il resto non è ancora arrivato nulla.
Al Consigliere Manganoni io rispondo che lui non è aggiornato,
perché i quattrini fino a poco tempo fa rendevano oltre il cinque e
adesso il 4,50%, vero?
Il fatto che ci sia questa cifra abbastanza forte, l'ha già
detto lui stesso, è legato ai residui di quei 19 miliardi, ecc.,
però teniamo presente una cosa che se sono residui e sono
spendibili, vero, su, naturalmente, appalti, lavori e via di
seguito, che sono in bilancio e che devono essere pagati, non è che
io posso tenere a zero assoluto, perché il giorno che mi arriva la
richiesta di pagamento, io devo far fronte, non è che posso
rinunciare...
(voce di Manganoni)
...lascia andare
Manganoni, una parte. Quest'anno il residuo passivo è stato ridotto
quasi a niente, levato via il fondo di rotazione, che sono quattro
miliardi e mezzo, risolto quasi a niente. D'altronde Manganoni deve
tener presente che non potevano accettare sic et simpliciter
l'offerta dei due Istituti di emissioni i quali pretendevano una
data cifra per amministrazione del fondo, senza dare nessuna
garanzia di nessuna specie, di nessun genere, senza rispondere di
nulla.
E allora, naturalmente, le cose si sono prolungate e abbiamo
dovuto cercare altro Istituto, mettere in concorrenza e credo che,
anche se si sono dovute perdere qualche mese per ottenere un
miglior risultato, credo che sia meglio perdere qualche mese prima
di varare definitivamente una legge che dal gusto di volerla varare
subito, si vada a danno dell'Amministrazione, perché in diversi
Istituti di Credito prima hanno chiesto l'1,50 e su di lì, poi
hanno ridotto naturalmente le loro richieste. Però, quando gli è
stato chiesto, che con questa cifra, fino a che punto loro
rispondevano dei mutui, dei prestiti, ecc. ci siamo sentiti
rispondere: zero; e capirà che un contratto del genere, accollare
tutta la responsabilità esclusivamente all'Amministrazione
regionale sarebbe stata una pazzia di firmare un accordo di questo
genere. Vero?
Allora, naturalmente, si è dovuto discutere con diversi e
svariati Istituti di Credito Agrario al Credito Fondiario, al San
Paolo, alla Cassa di Risparmio ed altri Istituti per vedere che
rispondessero almeno del 50%, che è la solita garanzia che le
Banche danno, ecco la ragione del ritardo.
Oggi che più o meno siamo riusciti a quadrare, perché,
parliamoci chiaro, le Banche non hanno nessun interesse che noi
facciamo il fondo di rotazione, ed è logico che abbiano creato
tutte le difficoltà immaginabili e possibili per non lasciarcelo
fare, che bella trovata.
D'altronde, non credo che quando i contraenti sono due le cose
si possano fare. Io ho deciso così e basta, quando i contraenti
sono più di uno, bisogna avere la pazienza di metterli tutti
d'accordo; questa è la risposta a Manganoni.
Il fatto di voler fare il fondo di rotazione e di portarlo a
termine il più rapidamente possibile era interesse della Giunta,
che l'aveva proposto e che lo aveva messo come ... nel bilancio
dell'anno, però, è arrivato a un dato momento che non è riuscito,
con tutta la buona volontà, perché d'estate ci sono le ferie,
perché l'interesse delle banche era quello di tirar le cose più a
lungo possibile, di non rispondere e via di seguito.
È naturale che adesso a gennaio vi porteremo la legge sul fondo
di rotazione perché siamo al punto in cui la potremo portare.
Siggia (P.C.I.)
- Avanti TITOLO III -
Ah scusa, Consigliere Manganoni.
Manganoni (P.C.I.)
- Chantel, tu mi dici: "Io non sono
aggiornato - Gli interessi sono del 4,5." Io ne do atto, io non
posso sapere tutto; ho chiesto: mi è stato detto il 3,50.
Noi introitiamo il 4,5, la moneta si svaluta del dieci,
quest'anno, non lo dico io, leggo i giornali, paghiamo per altri
mutui il sette: 10 + 7 totale 17. Noi introitiamo il 4,5 e ci
rimettiamo il 17.
Io penso che queste non siano operazioni finanziarie molto
convenienti per la Regione.
I residui passivi sono notevolmente ridotti, va beh, Chantel,
non l'ho scritto io il bilancio...
(voce di Chantel in
lontananza)
...19.000.000.000 residui passivi - trattative con
le banche -, beh io di questo vi do atto, se noi dobbiamo fare le
trattative con le banche, sono lunghe, le banche non hanno
interesse che noi istituiamo il fondo di rotazione; io do atto di
questo, però la sostanza non cambia, che è passato un anno, la
sostanza è quella...
(voce di Chantel) ....
I soldi li
avevano già da gennaio.
Chantel
(P.S.I.)
- L'anno è fatto di dodici mesi,
non di cinque.
Manganoni (P.C.I.)
- I soldi giacevano già da gennaio,
comunque... preparate la legge; comunque, io finisco, Chantel, io
non voglio polemizzare.
Io pongo delle domande, posso fare delle osservazioni, no, io le
faccio, come le cose le vedo e coi dati che rilevo di qua, perché
questo bilancio non l'ho fatto io.
Comunque io prendo atto della promessa della Giunta di portare
in gennaio la legge sui fondi di rotazione in Consiglio e mi auguro
che questa scadenza venga mantenuta.
Siggia (P.C.I.)
- Prima di andare avanti voglio
comunicare al Consiglio che l'Assessore Milanesio, avendo chiesto
l'autorizzazione alla Presidenza, si è allontanato per ragioni di
lavoro per circa un'ora.
Avanti: Titolo III -
Titolo III - Categoria 1 - ecc. ecc.    
Totale 164.000.000
Totale Titolo 3 - 3.541.700.000
Siggia (P.C.I.)
- Interventi? Consigliere Savioz.
Savioz (P.C.I.)
- Vorrei chiedere un'informazione, cioè
questo: l'art. 198 - Proventi delle vendite di beni patrimoniali -
si prevede un incasso di 164 milioni, vorrei sapere in linea di
massima quali sono i beni patrimoniali che si pensa di vendere.
Siggia (P.C.I.)
- Altre domande? Risponde l'Assessore
alle Finanze.
Chantel
(P.S.I.)
- Noi abbiamo un mutuo con lo
Stato di circa un miliardo e sono soldi che ci rientrano a casa e
noi dobbiamo incassare.
È il nuovo palazzo che noi avremmo dovuto fare con la spesa di
un miliardo, vero, che loro ci dovevano rimborsare.
Savioz (P.C.I.)
- Non è per insistere, ma mi sembra che
la dicitura non sia giusta, allora, perché qui leggendo in italiano
si capisce che qui si vuol vendere qualche cosa.
Che cos'è che si vuol vendere?
Allora dovete cambiare la dicitura, non so.
Chantel
(P.S.I.)
- ...quello che faremo... oh!
Beh, in parole, voi sapete benissimo che qui avevate preso accordi
con l'Intendenza di finanza, con il Ministero, ecc. ecc. per fare
un nuovo palazzo del Governo, il cui costo avrebbe dovuto essere di
circa un miliardo o comunque, la Valle si era impegnata allora a
intervenire con un miliardo di mutuo.
Oggi le cose sono cambiate, ma sono solo cambiate sulla
carta.
La proprietà che allora era del Governo, quella in Piazza della
Repubblica, oramai è patrimonio nostro, perciò prima di
regalarglielo, le cose stanno cambiando, prima di tutto non daremo
più nessun mutuo, saranno loro che anticiperanno i quattrini, e, in
via di massima, la discussione, loro anticipano i quattrini, ci
danno il progetto, noi lo approviamo poi la dirigenza dei lavori
rimane alla Valle, va bene.
Ma fin che non è firmato bianco su nero, io questo lo devo
lasciare. Gli accordi futuri non sono questi, non ci sarà più ...
perché sarà lo Stato a pagarlo e non noi.
Non so se do il concetto. Ci sono trattative in corso ma fin che
le trattative non sono definite coni i diversi Ministeri, in modo
che quando siano finiti ci ripigliamo anche giù il palazzo dove
adesso c'è la Questura e tutto il resto e lo butteremo giù.
Ma fin che questo non è definito, io devo lasciare in bilancio
il miliardo e le quote eventuali.
Savioz (P.C.I.)
- Io chiudo, non voglio sapere di più
perché francamente adesso ne so meno di prima.
Titolo IV - Categoria 1
Totale del Titolo IV - L. 2.100.000.000
Siggia (P.C.I.)
- La pregherei di andare a pagina 26 e
facciamo i totali generali.
Avanzo di amministrazione - L. 6.680.000.000
Il totale del Titolo 1 e 2 - 36.470.300.000
Titolo 3 - 3.541.700.000
Titolo 4 - 2.100.000.000
TOTALE GENERALE DELLE ENTRATE - 48.792.000.000
Siggia (P.C.I.)
- Questo era solo il riepilogo, nessuno
ha da chiedere la parola? Andiamo avanti.
Stato di previsione della spesa per l'anno finanziario
1973:
Presidente del Consiglio regionale
Titolo 1 - Categoria 1 - Totale sezione
1                 
233.800.000
Riepilogo delle spese della Presidenza del Consiglio
regionale
Titolo II - Riepilogo
generale
Assessorato alle Finanze - Titolo I - Sezione
1
Commissioni - 66.000.000
Totale Categoria 1 - 126.000.000
Savioz (P.C.I.)
- Io vorrei sentire un momento la
questione delle spese inerenti la programmazione regionale
economico-sociale, ecc.
Qui passiamo da 30 a 32 milioni, e il fatto dei 32 milioni non
mi stupisce, però quello che mi sta a cuore è il fatto in sé che
con questa storia della programmazione, sono anni che spendiamo
centinaia di milioni di lire e non siamo ancora arrivati al
dunque.
Quand'è che si prevede di arrivare al dunque con la
programmazione? Oppure sarà continuamente una spesa a cui non so se
avremo a un certo momento il corrispettivo.
Siggia (P.C.I.)
- Altri interventi?
Chi risponde a Savioz? Assessore Chantel per la risposta.
Chantel
(P.S.I.)
- Per la parte amministrativa mi
sono tenuto alla proposta; l'aumento proposto e previsto dalla
legge regionale 30.06.1972, n. 13.
Questa è la parte amministrativa.
Siggia (P.C.I.)
- Altri interventi? Consigliere
Manganoni.
Manganoni (P.C.I.)
- Scusa, Savioz, siccome mi ero
segnato anche io questo articolo qui.
Savioz (P.C.I.)
- Non è mica composta solo dall'Assessore
alle Finanze, è composta da un Presidente e da tutti gli altri
Assessori.
È possibile che un Consigliere regionale non possa avere una
risposta adeguata alla sua domanda? Allora mi si dica che io sono
fuori posto.
Siggia (P.C.I.)
- C'è qualcun altro che vuole rispondere?
Consigliere Manganoni.
Manganoni (P.C.I.)
- Io alla programmazione ho avuto
occasione di accennare ieri, no, e ho espresso i miei pareri su
questo organismo che ho definito con il corpo di elefante e con la
testa di dimensioni notevolissimevolmente più ridotte, e anche ieri
non mi si è detto niente della programmazione, me lo ero segnato
per parlarne qui, ne ha parlato anche Savioz, perché si vede che
questo problema ...
Noi aspettiamo la risposta, cioè quando il Consiglio vedrà
qualche cosa di concreto e non solo delle chiacchiere... quando
verranno portate delle proposte definitive con delle soluzioni
concrete, non delle statistiche, delle parole inutili.
Qualcosa di concreto al Consiglio regionale, è da dieci anni che
va avanti questa programmazione, si conclude, niente, quindi la
domanda di Savioz, che io ribadisco, è legittima.
Siggia (P.C.I.)
- Risponde il Presidente della
Giunta.
Dujany (D.P.)
- Io ho l'impressione che il Consiglio
aspetti da questa programmazione - badate bene che io non sono mai
stato un patito della programmazione - però riconosco che sia
necessario per poter procedere in un modo ordinato
nell'Amministrazione politica di una Regione avere quel minimo di
conoscenze della realtà economica e sociale del Paese che è una
realtà in continua evoluzione.
Quindi ritengo che uno dei compiti dell'ufficio di
programmazione sia quello dell'informazione e della conoscenza di
queste realtà. Attraverso la conoscenza e l'informazione,
sufficientemente valide di questa realtà, gli organi politici,
sentiti il parere tecnico della programmazione, debbono fare le
loro scelte. Ora mi pare che spesso in Consiglio ci sia una specie
di posizione, direi particolare, nei riguardi della programmazione,
nel senso che si voglia che questo ufficio risolva i problemi che
sono di competenza politica; quest'ufficio ha solo una funzione di
ricerca, ha solo una funzione di studio, ha solo la funzione di
fare ricerche e di aggiornare queste ricerche man mano che il tempo
passa, man mano che le evoluzioni sociali ed economiche del paese
si evolvono. Però le scelte, allorquando si hanno questi elementi,
debbono essere fatte dagli organi politici, dobbiamo farle noi,
dobbiamo farle noi gruppi appartenenti a movimenti politici, a
partiti politici per Consiglieri che appartengono a questa
assemblea.
Ora non è che la Programmazione non abbia fatto niente,
diciamocelo francamente, non abbiamo ancora un gruppo, un'équipe di
persone preparate a questo tipo di lavoro. Nel passato abbiamo
cercato di affidare questo lavoro a dei gruppi specializzati che
vivevano all'esterno della nostra Regione e in modo particolare i
gruppi dell'IRES o un altro gruppo la SORIS. Abbiamo visto che
questi gruppi esterni ci hanno dato degli studi validi forse sul
piano della ricerca, ma senza anima, ma senza spirito, senza
incunearli nell'ambito e nell'anima della popolazione valdostana e
nella realtà valdostana e, credo, che sia questa una delle ragioni
per cui questi studi della SORIS, fatti 10-15 anni fa, non abbiano
potuto dare ai politici alcune indicazioni e alcune possibilità di
scelta. Successivamente, attraverso la scelta del 70
dell'affidamento di questi studi all'Istituto Superiore di
Grenoble, fatto "in loco" da persone che erano venute a fare questa
ricerca direttamente sul posto, in collaborazione con elementi
locali, mi pare che si sia avviata una serie di elementi di ricerca
che riflettano maggiormente la realtà del paese e che i dati
statistici ed economici si inseriscano maggiormente in uno spirito
e in un'anima che risponda più alla nostra realtà regionale; la
programmazione non ha che continuato queste ricerche che sono state
distribuite a tutti i Consiglieri e mi pare che vi sia pervenuto in
questi giorni il sedicesimo volume. Io vorrei chiedervi per
cortesia quanti sono i Consiglieri che hanno avuto la pazienza di
leggere alcuni di questi volumi, benissimo, veramente una pazienza
di Giobbe encomiabile, che hanno avuto la pazienza di leggersi
questi volumi per cominciare ad avere alcune informazioni perlomeno
di carattere globale su quella che è la situazione socio-economica
della Regione.
Avuti questi elementi, naturalmente le scelte politiche le
dobbiamo fare noi e non le possiamo commissionare a nessun organo
tecnico e non possiamo pretendere che la SORIS o un grande
luminare, professore dall'esterno specializzato in queste cose,
possa venire a programmare le nostre scelte politiche.
Quindi, aiutati, coadiuvati da questo ufficio che è, che non fa
altro che un lavoro di ricerca, siamo noi politici che dobbiamo
portare questo problema in sede di Consiglio regionale per
stabilire quali sono le scelte che riteniamo opportune da fare.
Savioz (P.C.I.)
- Bene. Ringrazio il Presidente per le
delucidazioni dateci che dicono molto ma non dicono niente di
nuovo; tutto questo lo sappiamo anche noi; ora la mia
preoccupazione non è quella di sapere come dovremmo risolvere i
problemi della documentazione che ci viene data dalla
programmazione, perché quelli li sappiamo, ma la mia preoccupazione
è un'altra e non è neanche quella di ordine tecnico nel dire che
l'Ufficio deve continuare, lo so che deve continuare e continuerà
ecc. ecc., ma quello che mi preoccupa è il fatto che noi, da 10
anni a questa parte, come minimo abbiamo speso circa 600 milioni di
lire, se non di più, grosso modo siamo lì, dal calcolo
approssimativo che faccio adesso perché abbiamo speso con la SORIS,
abbiamo avuto dei volumi a non finire che molti li abbiamo studiati
e letti e molti non li avranno neanche guardati. Abbiamo avuto poi,
siccome quello studio della SORIS non ci soddisfaceva, abbiamo
detto bisogna dare l'incarico a altri più preparati, più aggiornati
e soprattutto più sensibili ai problemi della montagna, quindi
Grenoble. Grenoble era il non plus ultra e va bene, Grenoble ha
fatto tutti gli studi, abbiamo avuto tutti malloppi ma dopo tutti
questi malloppi non abbiamo combinato niente, perché anche il
nostro programma di finanziamento, il bilancio, non è un bilancio
fatto in virtù delle programmazioni, è un bilancio che segue la
vecchia via con delle previdenze che prima non c'erano e che adesso
ci sono; siamo tutti d'accordo però. Il problema di fondo è che non
vorrei che si continuasse a dare degli incarichi a destra e a
sinistra per avere dei grandi studi per poi non combinare niente e
con questo non voglio fare accuse a nessuno, ma l'accusa semmai la
facciamo nell'interno dell'ambito del Consiglio, però chi deve
portare in Consiglio queste cose non è il Consiglio ma è la
Giunta.
Quindi, Signori, io a un certo punto mi sembra di dovervi
chiedere che sarebbe ora di portare in Consiglio una qualche
soluzione in virtù di quelli che sono stati gli studi e delle tante
centinaia di milioni che abbiamo speso per avere questi studi,
perché sennò cosa succederà? Fra 2-3-4-5 anni questi studi saranno
superati, bisognerà ricominciare a fare degli altri studi e si
continuerà a spendere del denaro...
(voce)
...E va bene.
Vediamo di esaminare questo piano urbanistico e vediamo di mandarlo
avanti, però a un certo momento io penso che bisogna fare delle
scelte e bisogna decidersi su queste scelte e dobbiamo fermarci un
attimo se è necessario e inquadrare la situazione e cominciare a
mettere pietra su pietra per creare le fondamenta che purtroppo la
nostra Regione purtroppo non ha.
Caveri (U.V.)
- Je m'adresse, je ne veux pas répéter ce
que j'ai déjà dit hier à propos de la programmation mais je
voudrais seulement poser une question à Monsieur Dujany, Président
de la Junte. C'est-à-dire, je voudrais savoir, je voudrais lui
demander s'il ne pense pas que ce serait le cas de prétendre de
ceux qui reçoivent un appointement du bureau de la programmation
qui fasse l'horaire des bureaux, parce que bref il y a des gens
payées à 150-200-250 mille lires par moi qui n'ont jamais fait
l'horaire des bureaux, il y a ceux qui arrivent à onze heure du
matin et il y a ceux qui arrivent à cinq heures du soir; ce n'est
pas sérieux quand même! Je demande une réponse très précise à cet
égard.
Manganoni (P.C.I.)
- Io mi permetto di non condividere la
visione che ha il Presidente circa la programmazione.
Quando la Programmazione nazionale è stata definita da Fanfani
il libro dei sogni, penso che Fanfani non si riferisse a degli
studi, a dei dati statistici, ma si riferisse alle proposte di
soluzione che la programmazione conteneva, perché, se noi volessimo
avere soltanto dei dati statistici, possiamo mandare in serie tutta
la programmazione, lo richiediamo agli uffici e noi i dati
statistici li abbiamo, ma io voglio aggiungere di più: dice il
Presidente "Loro devono studiare la realtà sociale ed economica
della nostra Valle per informarci". Beh, io non voglio, non vorrei
peccare di presunzione, ma penso che dalle discussioni che
avvengono in questo Consiglio, i Consiglieri dimostrano di
conoscere la realtà sociale ed economica di questa Regione, almeno
quanto i Signori della programmazione, dico almeno quanto per non
dire molto di più. Non è quello che noi abbiamo bisogno per la
programmazione perché noi conosciamo il problema della nostra
Valle, noi chiediamo alla programmazione che si faccia delle
proposte, che si dia degli indirizzi per risolvere questi problemi;
è vero che queste proposte e questi indirizzi dovranno essere
decise dall'autorità politica che è il Consiglio. Io sono d'accordo
con Savioz quando dice: "Si portino in Consiglio, si discuta e sia
il Consiglio a proporre".
Ora il Presidente ci ha accennato al Piano Regolatore regionale;
io mi riservavo di pronunciarmi su questo Piano quando avremo
discusso, comunque voglio anticipare ... No, no, no, che io entro
nel merito del piano no, sennò ne avete fino a questa sera ad
ascoltarmi, ma io do atto che quell'organismo, nominato due, un
anno fa mi pare, in un anno ha lavorato e ha proposto ai
Consiglieri, basta vedere quelle tavole e leggersi la relazione
degli indirizzi ... ma quella ha lavorato in un anno; la
programmazione è dieci anni fra la SORIS, fra Grenoble, fra gli
altri, fra la Commissione regionale di prima, mi pare è dal '63-'64
che la Giunta nostra, di cui facevo parte, ha nominato questa
commissione della programmazione, e purtroppo, ha stanziato anche i
milioni, 50 e rotti, per la SORIS no che hanno fatto una bella
fine.
Quindi, concludendo, concludendo, si portino al più presto in
Consiglio le conclusioni e le proposte in Consiglio, le proposte di
studio e non solo le statistiche; è perfettamente inutile che ci
mandino delle statistiche come c'è in questo volume: ci sono
quattro pagine scritte, il resto sono tutti numeri; possono servire
questi come allegato per chi ha la pazienza di sfogliarle, che poi
in genere sono cose che si sanno, ma qui ci vogliono delle
proposte, degli indirizzi per risolvere i problemi economici che
affliggono la nostra Regione.
Bordon (D.C.)
- Voglio dire molto, anzi avevo
preannunciato ieri, ricordate quando a un certo momento parlammo di
certe statistiche sull'agricoltura, che avremmo parlato della
programmazione. Io oggi ho poco da dire perché voci molto più
autorevoli delle nostre, quellA di Manganoni, quella di Savioz, che
sono certamente più recepite da voi perché le nostre contano un po'
meno - e questo al pubblico è notorio - hanno già detto tutto
quello che dovevano dire e l'hanno detto molto bene e sono stati
anche su un binario molto molto preciso e io non vorrei, invece,
andare fuori binario. Però ricordo, di aver detto qui dentro
innanzitutto, di aver chiesto un giorno, con una interpellanza,
quanto si era speso per la programmazione e ne ebbi una risposta
che non mi convinse e mi riservai poi di andare a vedere,
eventualmente, attraverso la contabilità, attraverso i revisori dei
conti quelli che erano i risultati, ma oggi, per esempio, sentiamo
parlare di circa 500-600 milioni di spesa per la programmazione
quindi immaginatevi un po', se questo fosse vero, c'è da mettersi
le mani nei capelli non dico Chantel, ma nei miei pochi ancora ci
sono.
Ora che cosa accade? La verità è questa: un giorno qui dentro
ebbi anche a dire che se noi andiamo avanti così, io dico un giorno
sarebbe come se qui dentro portassero su un tavolo un ammalato e i
medici, che sarebbero quelli della programmazione che sono pagati
per questo, se lo esaminassero, se lo guardassero per bene,
dicessero "Quest'ammalato ha queste malattie", però se come cura
non ci dicono niente, indubbiamente l'ammalato muore. Ora io
ritengo giusto quello che è stato detto, ma programmare il nome
stesso di programmare vuole dire fare qualche cosa che si deve
vedere come programma futuro. Ora, abbiate pazienza, - e qui
ritorno indietro un passo - io ricordo sempre le statistiche che il
Presidente della Giunta ebbe a leggere in una manifestazione della
Coltivatori Diretti a Morgex, non li abbiamo riletti perché ognuno
di noi, in questo malloppo, in questi vari volumi, in questi due
miriagrammi, perché sono ormai tanti, ognuno di noi ha letto quelli
che gli interessavano; però la verità è questa è questa ma tutti
noi - mi fa persino dispiacere che lo abbia detto lui perché lo ha
detto veramente bene - tutti noi in Valle d'Aosta non abbiamo mica
bisogno di sapere i segreti di questa società o di quello studio
per sapere questo; tutti sappiamo, per esempio, che in agricoltura
non ci sono più giovani ecc. . Noi sappiamo quali difficoltà che ha
il turismo, che può avere l'industria e commercio, ma le abbiamo
sempre apprese, se non per intelligenza, per anzianità perché
attraverso 20 anni, quasi tutti di Consiglio regionale, qualche
cosa abbiamo sentito e abbiamo appreso però la verità è questa. Io
ritenevo che ad un certo momento questa programmazione sarebbe
venuta fuori con una traccia. Se noi politici poi la si scelga o la
si seguisse questa strada o non la si seguisse questo è un altro
discorso, invece questo non viene e allora ha ragione l'Avvocato
Caveri quando dice: a un certo momento un ufficio dove secondo me
si vive abbastanza tranquillamente perché dove, ad un certo
momento, io non so quanti siano che rispettano o no l'orario,
abbiamo visto della gente che in questi ultimi mesi, credo, che
l'orario lo ha rispettato ben poco perché li trovavamo sempre in
giro. Ma io non voglio neanche entrare in merito a questo, ma, ad
un certo momento, ci si riunisce, si chiamano 10-15 tecnici, si dà
lo studio da fare per una certa cosa, poi si fa un bel volume e ce
lo mandano qui; noi leggiamo il volume e alla fine che cosa ne
trai? Niente, perché poi mi si viene a dire non li avete letti, ma
io li ho letti con più o meno attenzione a seconda del ramo, del
settore che mi interessava, però, io non l'ho trovato in nessun
volume, almeno una pista da poter dire almeno potete fare questo
secondo il nostro punto di vista perché è inutile che noi chiamiamo
dei tecnici o in agricoltura o nella riforma sanitaria ecc. se ad
un certo momento fanno solo delle constatazioni della situazione
attuale e non ci programmano niente, ecco, quindi, che io sono
d'accordo con Manganoni, con Savioz ecc. perché, indipendentemente
da altre cattiverie che si potrebbero magari anche dire
sull'attività che prestano e sulle prebende che prendono, Signori,
lì a un certo momento qualche cosa deve venire fuori. Però questo
noi lo abbiamo già detto da due o tre anni. Signori, oggi ci si
dice noi altri politici dobbiamo scegliere. Benissimo, io cercherò
di fare del mio meglio, cercherò di ottenere un posto alla
programmazione, non pretendo il posto di Presidente o di Vice
Presidente, ma io so che vivrò tranquillo lì per qualche anno e
vorrò vedere che cosa ne viene fuori, ma se questo è lo scopo della
programmazione effettivamente è il libro dei sogni, come ha detto
Fanfani e come l'amico Manganoni ha ricordato. Mi fa piacere che
abbia ricordato questa frase di Fanfani, chissà che non gli
serva.
Balestri (P.S.I.)
- Da quello che ho sentito ho
l'impressione che la programmazione sia ancora molto distante dal
capire quello che è veramente l'essenza della programmazione, cioè
si sono fatti degli studi che per me sono stati utili che siano
esagerati o no, studi che col tempo vengano superati e quindi, a un
certo momento poi, ma non è qui, si insiste sugli uffici, qui si
insiste su tutto se è un lavoro interessante o no. Si ha l'idea,
come ha detto il Presidente, che la programmazione sia
l'espressione di una volontà politica: è questo che manca ed è
questo che non si affronterà ed è questo che non c'è la possibilità
in questo momento - siamo onesti con noi stessi - di programmare e
quindi saremo sempre al solito discorso di anno in anno quando si
arriva al bilancio di dire: "Facciamo una cosa programmatica". Non
avremo mai nessuna maggioranza che esprima una volontà politica da
programmare qualche cosa. E questa è la realtà; quindi, se non c'è
uno sforzo, o una ricerca di una volontà di una maggioranza
politica che esprima qualche cosa nel programmare, saremo sempre
allo stesso punto e questa è una grande realtà.
Siggia (P.C.I.)
- Altri interventi? Vuole rispondere
Presidente?
Dujany (D.P.)
- Eh, bisogna pure che risponda ma...
Siggia (P.C.I.)
- Presidente della Giunta.
Dujany (D.P.)
- Vedo che i maggiori oppositori se ne sono
andati, perché qui c'è l'abitudine di parlare in un modo
spericolato e poi di andarsene; è inutile rispondere, scusate.
Abbiate pazienza. Sì è una coppia di milanesi... ne abbiamo ognuno,
ciascuno ha i suoi...
Siggia (P.C.I.)
- Presidente della Giunta, l'Avvocato
Caveri chiede soltanto se può rispondere, eh?
Dujany (D.P.)
- Dunque, allora risponderò brevemente e mi
pare che Balestri abbia centrato il problema: il problema della
programmazione non è un problema tecnico, è un problema soprattutto
politico. Se abbiamo avuto un difetto noi, è stato questo, ma lo
abbiamo avuto tutti noi in prima linea, ma anche tutti gli altri, è
stato questo: di non aver utilizzato il testo di sintesi che, se
non vado errato, è il numero nove, che vi è stato distribuito
parecchi mesi fa e che non abbiamo portato in questo Consiglio alla
discussione e all'esame per le scelte politiche e lo volevamo
presentare contemporaneamente al piano urbanistico, perché il piano
urbanistico che Manganoni ha tanto lodato, deprecando la
programmazione, non è che una conseguenza degli studi della
programmazione, non è che il risultato di una sintesi perché
altrimenti qui non abbiamo ancora capito e non abbiamo ancora
chiarito le idee fra di noi che cosa vuol dire programmazione. Vuol
dire studiare una certa realtà e prospettare questa realtà
attraverso dei vari interventi e attraverso delle varie soluzioni.
Il piano urbanistico non è solo una somma di disegni, non è solo
una somma di linee che non hanno a monte nessun ragionamento e
nessuna logica perché allora sarebbe perfettamente inutile farlo,
non servirebbe a niente. Il piano urbanistico è una conseguenza
proprio di alcuni indirizzi fissati dalla programmazione che sono
la conseguenza di alcune realtà esistenti nel nostro paese.
(Manganoni: ...
Ma la programmazione
...) ...
Chi ha
detto questo? Beh questa sarà una cosa da discutere, non
dimentichiamo che il problema della programmazione è insito con il
problema dell'urbanistica, perché non ha nessun senso staccare i
due problemi. Va beh, lo discuteremo poi a suo tempo. Questo è un
altro problema.
I problemi dell'agricoltura che abbiamo, di cui abbiamo parlato
ieri, ma che cosa sono? Sono la conseguenza di un certo studio, di
una certa realtà; Bordon dice la conosciamo tutti questa realtà, la
conosciamo tutti in termini generici in termini così
approssimativi, in termini concreti: se noi non abbiamo l'elemento
statistico che ci dice che la popolazione dell'agricoltura in 20
anni è diminuita da 17.000 a 5.000 unità non ci rendiamo conto di
queste realtà che fiutiamo, ma a cui non siamo capaci di dare un
contenuto; quindi, se per l'agricoltura abbiamo fatto alcune
scelte, di cui abbiamo parlato ieri, alcune scelte sulla
riorganizzazione di questa agricoltura per quanto riguarda
l'allevamento del bestiame, alcune scienze per quanto riguarda la
retribuzione dell'agricoltore per il mantenimento del verde, alcune
scelte per la ristrutturazione della viticultura e per stimolare
questi tipi di attività, naturalmente questa è ancora una
conseguenza delle idee della programmazione, gli studi fatti dalla
programmazione.
Quando su questo bilancio portiamo avanti alcune scelte quali
quella dell'abitazione, quale quella della sanità, quale quella dei
trasporti, è ancora qui naturalmente la conseguenza di altre
indicazioni dateci dalla programmazione; sono si capisce alcune
scelte, non è che con questa si deve risolvere il problema
globalmente, ma certamente che queste sono alcune scelte che sono
la conseguenza di uno studio fatto dalla programmazione.
Quindi direi che sarebbe opportuno - e qui lo faremo noi come
Giunta - di portare in discussione del Consiglio il volume di
sintesi numero 9 che è il volume che raccoglie e fa che sia la
conclusione di una serie di considerazioni di raccolta di elementi
ed accenna ad alcune proposte indicative.
L'Avvocato Caveri raccomanda di sorvegliare l'orario di
funzionamento di quegli uffici; lo farò senz'altro, vorrei dirgli
che purtroppo questo lavoro lo dovrei fare anche per tanti altri
uffici.
Caveri (U.V.)
- ...Che il fenomeno è particolarmente
grave per l'ufficio di programmazione perché in altri uffici ci
potrà essere della negligenza. Vi possono essere degli impiegati
che arrivano in ritardo, ma per l'ufficio di programmazione è una
specie di "ius receptum", è ammesso; io potrei fare i nomi degli
impiegati dell'ufficio della programmazione per il quali è ammesso
che comincino il lavoro alle cinque del pomeriggio e la più gran
parte di questi impiegati cominciavano il loro lavoro alle 5 del
pomeriggio, ma questa era una cosa che non era frutto di
negligenza, ma era una cosa ammessa come una cosa lecita, come una
cosa, come una specie di dogma. È lì che bisogna - io insisto - che
bisogna e domando che il Presidente della Giunta voglia intervenire
con la massima energia e dire a questi Signori che debbono fare un
orario di ufficio.
Ma come possono fare un orario d'ufficio costoro, ci sono degli
insegnanti per esempio...
(voce)
...Ah, consulenti a 250.000
al mese oltre lo stipendio di professore? Beh allora io chiedo che
il Presidente della Giunta, non in questa sede ma in separata sede,
mi mandi una lettera, mi mandi uno scritto dal quale risultino i
nomi e a me brucia la lingua perché tra costoro c'è una persona che
è stata nominata all'ufficio di programmazione per avere l'appoggio
da parte di certi organi, di certi poteri, poteri non regionali,
poteri d'altro genere, perché in queste nomine degli impiegati
della programmazione c'è stato troppo il criterio politico,
criterio, insomma per essere nominati impiegati. Il 90% di quegli
impiegati o consulenti si sa bene di quale corrente politica sono,
anche questo non è ammissibile, evidentemente, ma insomma lasciamo
stare questo lato che è un lato abbastanza antipatico; ma io chiedo
che mi sia dato un elenco di questi impiegati e voglio sapere lo
stipendio o gli emolumenti di ciascuno e voglio sapere che orario
fanno costoro. Perché insomma è stato tutto uno scandalo questa
storia dell'ufficio di programmazione per dire una sola parola.
Siggia (P.C.I.)
- Avanti da pag. 34 - Categoria II...
Personale uffici centrali - Totale Personale uffici centrali
848.000.000 - Personale uffici distaccati - Totale personale uffici
distaccati 158.000.000 - Totale Categoria II Personale 1 miliardo e
sei milioni - Categoria IV Acquisto di beni e servizi ... Giunta
regionale - Totale Giunta Regionale 108.000.000
Patrimonio regionale - Totale Patrimonio regionale
63.000.000
Spese generali - Totale Spese generali 362.649.590
Savioz (P.C.I.)
- Io volevo chiedere una piccola
spiegazione per l'art. 11 dove c'è un aumento di spesa di 11
milioni per compensi a estranei all'Amministrazione regionale, per
speciali incarichi perizie e studi nell'interesse della Regione,
spese e gettoni di presenza... e trasporto per la partecipazione ad
adunanze Consigli, Comitati e Commissioni.
Questo aumento che posso anche capire per lo svilimento della
moneta ecc. però mi sembra che sia un po' tanto in percentuale, da
29 milioni passiamo a 40 milioni all'anno, mentre non mi risulta
che il nostro personale fisso e provvisorio sia diminuito. Vorrei
avere un chiarimento, così ...
Chantel
(P.S.I.)
- Ma questa è una previsione,
siccome vediamo che quel che diamo fuori è in aumento, io ho messo
l'aumento tanto per, mica sono spesi se sono qui sopra, ma una
volta che non ci sono e ne avessi bisogno facciamo una variazione
di bilancio? Eh! Siccome sono in aumento queste spese era logico
che dalla detrazione che sono in aumento queste spese era logico
che li aumentassi come previsione, sino all'ultima virgola come
faccio a dirvelo prima?
Siggia (P.C.I.)
- Avanti Categoria V
Categoria V - Trasferimenti - Totale Categoria V
7.000.000
Totale della Sezione Prima 6.532.799.690
Siggia (P.C.I.)
- Abbiamo finito a pagina 41. Interventi?
Domande? Andiamo avanti pagina 42.
Sezione III - Azione e intervento in campo sociale -
Categoria V - Trasferimenti - Totale Categoria V 5.000.000
Sezione IV - Azione e intervento in campo economico
Categoria II - Personale
Categoria IV - Acquisto di beni e servizi
Categoria V - Trasferimenti
Totale della Sezione IV 91.000.000
Categoria V - Trasferimenti
Totale della Sezione IV 91.000.000
Siggia (P.C.I.)
- Interventi? Domande? Avanti pagina
44
Sezione VI - Oneri non ripartibili
Categoria VI - Interessi - Totale della Categoria VI
395.000.000
Categoria VII - Ammortamenti
Categoria VIII - Poste correttive della Entrata
Categoria IX - Somme non attribuibili
Caveri (U.V.)
- Vorrei porre una domanda al Presidente
della Giunta, non so se la devo porre ora oppure nella discussione
di un altro capitolo, ma, visto che ci sono, due capitoli, qui dove
si parla appunto della Casa da Gioco, io chiederei al Presidente
della Giunta se mi vuole rispondere ora, o quando mi vuole
rispondere, ad alcuni quesiti che gli ho posto ieri sui lavori che
la SITAV dovrebbe fare, che da lungo tempo, che da lunga pezza di
tempo avrebbe dovuto fare in contro partita della proroga dei 12
mesi.
Dujany (D.P.)
- Dunque, la Giunta aveva portato una
proposta per stipulare la convenzione per la costruzione della
nuova Casa da gioco nel gennaio del 1971; il Consiglio regionale ha
ritenuto opportuno di soprassedere ... '72, scusatemi, il Consiglio
regionale ha ritenuto opportuno di soprassedere all'esame di quella
convenzione, rinviando l'argomento per approfondirlo e per avere
maggiori elementi. Un momento, il problema è rimasto bloccato in
sede di Consiglio regionale dal gennaio sino al mese di settembre
del '72, al mese di settembre o ottobre, se non vado errato, a
seguito di una mozione, non ricordo più da chi sia stata
presentata, il problema è stato riproposto in sede di Commissione
Affari generali. La Commissione Affari generali ha ripreso
l'argomento dando mandato alla Giunta di riprendere le trattative
per quanto riguardava i prezzi del progetto di ampliamento, la
revisione della messa a punto dei prezzi per l'ampliamento della
Casa da gioco e l'acquisizione delle aree che erano già state
identificate precedentemente e che avevano già costituito oggetto
di perizia.
A seguito di questo indirizzo datoci dal Consiglio, ho preso
contatti con l'Amministrazione della Casa da Gioco e, mi pare
proprio il 15 dicembre, in questi giorni scorsi sono stati
depositati presso l'Assessorato il progetto definitivo con i
relativi prezzi, i quali stanno per essere sottoposti all'esame e
alla valutazione tecnica dei nostri uffici dei Lavori pubblici.
Sto contemporaneamente continuando trattative per quanto
riguarda l'acquisizione delle aree; non sono arrivato ancora a
delle conclusioni concrete per quanto riguarda il prezzo di
acquisizione delle aree, spero di poter portare a termine questo
nello spazio di poche settimane.
Successivamente avuto, cioè assolto direi, a questo mandato
limitatamente al problema della revisione dei prezzi e avuto la
valutazione precisa delle spese a cui dovremmo andare incontro e
perfezionato il problema dell'acquisto dei terreni e soprattutto
dei loro prezzi, riporterei il tutto come eravamo rimasti d'accordo
alla Commissione Affari generali.
Caveri (U.V.)
- Va precisato che, adesso qui io mi
esprimo un po' impropriamente ma, insomma, la Commissione Affari
generali aveva dato il via a tutto quanto, avevamo rinunciato a
quelle riserve che erano state fatte nel passato sul progetto
Belgioioso ecc. nevvero?
Dujany (D.P.)
- Quando?
Caveri (U.V.)
- Ma io adesso la data non la so, non la
ricordo... è passato molto tempo da quando... Come? Si può
controllare questo, io non ho mica il nastro magnetico nella testa
con la data di tutte le riunioni delle Commissioni Affari generali
ma, da parecchio tempo, la Commissione Affari generali ha dato il
via. Il via a che cosa? All'approvazione di quell'abbozzo di
progetto dell'Architetto Belgioioso di Milano e avevamo chiesto
alla Giunta di insistere perché la SITAV presentasse i progetti
esecutivi di questi lavori.
Se ho ben capito quello che ha detto il Presidente della Giunta
un momento fa questi progetti esecutivi sono stati depositati negli
uffici il 15 dicembre, no? È vero? Quindi mi pare che ormai si
potrebbe sapere quando i lavori cominceranno e quali scadenze la
Giunta vorrà stabilire per questi lavori; per l'esecuzione di
queste opere qui io chiedo una precisazione del Presidente della
Giunta perché altrimenti dovrei dirmi insoddisfatto delle risposte
del Presidente della Giunta.
Insomma, io vorrei sapere: avete voi degli elementi in base a
questi progetti esecutivi per sapere quando cominciano i lavori e
avete voi delle idee precise sulle scadenze che volete stabilire
alla SITAV per l'esecuzione di questi lavori? La domanda è in
questi termini.
Dujany (D.P.)
- Non so se non mi sono spiegato bene. Mi
pare che il mandato avuto dalla Commissioni Affari generali sia
stato di questo tipo: sollecitare la consegna dei progetti
esecutivi e dei relativi prezzi, cosa che è stata fatta, e i
relativi progetti esecutivi, i relativi prezzi che non c'erano sono
stati depositati presso l'Assessorato alcuni giorni or sono.
Secondo problema: acquisizione delle aree perché è inutile che
mandiamo avanti l'appalto di questi lavori se non abbiamo le aree
sufficienti perché non assolveremo a un obbligo che è conseguente
al piano regolatore del Comune di Saint-Vincent, che prevede una
certa cubatura, a cui anche noi dobbiamo sottostare.
Ho precisato che stiamo trattando il problema delle aree per
quanto riguarda il prezzo, non per quanto riguarda il tipo e la
quantità delle aree su cui già siamo d'accordo.
Raggiunti questi due obiettivi saremmo nelle condizioni di poter
riportare il problema in Commissione per averne l'approvazione dal
Consiglio e per poter successivamente mandare in appalto i
lavori.
Caveri (U.V.)
- A questo punto io domanderei la massima
sollecitudine perché il contratto, la proroga del 1965 - siamo alla
fine del 1972 - se continuiamo di questo passo rischiamo di
arrivare alla scadenza dei dodici anni senza che i lavori siano
stati nemmeno cominciati, quindi insomma mi permetto, e credo avere
il diritto e il dovere di chiedere alla Giunta la massima
sollecitudine; ormai abbiamo avuto delle grandi perplessità su quel
progetto: il Casinò ingrandito sarà molto più brutto di quello che
sia attualmente e ci siamo rassegnati a questa bruttezza che
offenderà il paesaggio di Saint-Vincent purtroppo, ma, dal punto di
vista funzionale, non c'erano altre soluzioni. Su questo mi pare
che siamo stati tutti d'accordo alla Commissione Affari generali,
ma, arrivati a questo momento, bisogna sollecitare questi Signori i
quali sono di un'abilità sopraffina e sanno giocare molto
abilmente, come sempre.
Bordon (D.C.)
- Siccome io qui dentro ho sempre detto che
molte volte non era colpa del Consiglio se non si poteva procedere
perché si trattava di vedere i collegamenti con il piano regolatore
di Saint-Vincent, ora la mia domanda è questa: con il piano
regolatore di Saint-Vincent noi siamo a posto? Cioè, comperando le
aree e facendo tutto quello che dobbiamo fare, siamo in regola? Non
ci sono poi altri inciampi, diciamo provocati dal piano regolatore
di Saint-Vincent? Ecco, questa è la domanda.
Dujany (D.P.)
- Cioè direi che a questo punto, in questo
momento, noi dobbiamo solo soddisfare il piano regolatore di
Saint-Vincent mediante l'acquisizione di una terza quantità di area
verde in rapporto alla cubatura prevista per la costruzione. Il
discorso è sempre lo stesso.
Siggia (P.C.I.)
- Avanti Categoria IX.
Categoria IX - Somme non attribuibili - Totale Categoria IX
2.367.500.000
Assessorato alle Finanze - Riepilogo
Sezione III
Per un totale della Categoria I di 2.085.000.000
Caveri (U.V.)
- Ma, a questo punto io chiederei a
qualcuno della Giunta di rispondermi ai quesiti posti ieri per
diverse questioni, cioè la sostanza è che manca eternamente
l'Assessore al Turismo; insomma...
Siggia (P.C.I.)
- È giustificato stamattina, ha chiesto
...
Caveri (U.V.)
- Ah, giustificato! Giustificato da chi e
per quali ragioni vorrei sapere perché l'Assessore al Turismo
prende un po' troppo sottogamba il Consiglio, questo è un sistema
di snobbare il Consiglio, di fregarsene del Consiglio. Ora insisto
perché il Presidente della Giunta quest'Assessore renitente lo
faccia venire in Consiglio, Santo d'un cielo, d'un Dio, perché io
mi domando a chi devo fare le domande; io non so, proverò a fare le
domande al Presidente della Giunta e all'Assessore alle Finanze,
visto che questo Milanesio è contumace, contumace forse per i
condomini di Pré-Saint-Didier e anche lì vorrei fargli qualche
domanda eh!
Dunque, io non ripeto quello che ho detto ieri e faccio un
fugacissimo accenno. Vorrei sapere dal Presidente della Giunta e
dall'Assessore alle Finanze questo: come mai non si è fatto niente
per la faccenda del, quello che io chiamo il "ring" e ricordandomi
di Vienna dell'anello verde intorno alle mura romane, come mai che
non si è più fatto niente?
Si è demolita una casa in Via Antica Zecca punto e basta. Di
tutto il resto non si è fatto niente. Vorrei sapere se ci sono
state delle trattative con Baschiero, con Ruffino, con la famiglia
Rizzardi, a che punto siamo? Abbiamo presentato delle mozioni, sono
state approvate? Perché poi la tecnica governativa è cambiata dai
tempi di Bionaz, perché quando noi presentavamo una mozione il
Presidente Bionaz faceva respingere sempre tutte le nostre mozioni
dalla sua maggioranza così in... La tecnica del Presidente Dujany è
di approvare e di fare approvare dalla sua maggioranza, che poi
diventa l'unanimità del Consiglio, tutte le mozioni. Poi le mozioni
rimangono lì in un cassetto e non se ne fa niente; quindi io vorrei
sapere qualche cosa al riguardo. Questa è soltanto la prima domanda
perché poi ce ne sono delle altre.
Siggia (P.C.I.)
- E non conviene Consigliere Caveri che
le faccia tutte insieme? Così magari ...
Caveri (U.V.)
- Ma c'è molta carne al fuoco ...
Siggia (P.C.I.)
- Ah, va bene.
Chantel
(P.S.I.)
- Io rispondo del mio ...
Siggia (P.C.I.)
- Assessore Chantel.
Chantel
(P.S.I.)
- La proposta dell'Avvocato
Caveri riguarda almeno in questo momento non il turismo ma il
patrimonio e allora do subito una risposta all'Avvocato Caveri; io
ho trattato, ma io sto chiedendo all'Avvocato Caveri se la cifra
così grossa e così esosa chiesta dai Rizzardi, quando allora era
ancora lui Presidente della Giunta, non solo non è diminuita ma è
addirittura aumentata; io mi chiedo se su queste basi si può
trattare, quando un terreno io lo valuto per modo di dire 100 me ne
sento chiedere 300 perché mi dicono, siamo tre sorelle dobbiamo
dividere tra tre. Io mi chiedo se ho il coraggio di portare qui in
Consiglio una proposta del genere; a lei hanno chiesto una
schioppettata e allora avete rifiutato; oggi la schioppettata è
moltiplicata dagli interessi e da ... valorem secondo gli
interessati e allora io darei una risposta: vogliamo applicare
quello che non è stato applicato allora? Vogliamo ... gli espropri,
perché è inutile parlare di trattare quando uno chiede la luna.
Allora io prima voglio sapere dal Consiglio che, qualora sta gente
non accetti una cifra equa, il Consiglio, non noi, il Consiglio sia
d'accordo sull'esproprio, perché è inutile girarci in giro, io
tratto quando trovo delle richieste che sono impossibili. Non
crederà mica che gli faccia firmare un compromesso per caso e,
arrivati a quel punto lì, lo sa anche l'Avvocato Caveri che ci ha
trattato 15 o 16 anni fa a che punto sono e non solo a quel punto
lì, io ho ripreso tutte le trattative ma di certe persone - e non è
il caso di fare dei nomi - le richieste sono sempre a un dato
punto, convinti che quella proprietà non sia bloccata, convinti che
quella proprietà non abbia vincoli, convinti che quella proprietà
sia in piena efficienza, chiedono delle cifre che non sono
accettabili nel modo più assoluto e, se volete, vi porto uno per
uno le offerte che sono fatte.
Io dico che, per conto mio, non vanno bene, ma, se il Consiglio
dice che vanno bene, va bene. Io dico semplicemente questo, come
Amministratore, che non si può strapagare o super-pagare per la
soddisfazione di risolvere un problema perché allora in questo modo
i 53, i 48 miliardi che ci sono qui sono pochi, ce ne vorrebbero
200.
Caveri (U.V.)
- Deludente risposta dell'Assessore
Chantel, e no, deludente sì perché novello Cyrano de Bergerac
faceva le serenate sotto il balcone di Rossana, io mi devo
contentare di fare le serenate sotto il balcone dell'Assessore
Chantel, ma è da due anni che io faccio queste serenate, ma con
nessun risultato perché da due anni che l'Assessore Chantel mi
risponde che le...
(voce di Chantel) ...
Ma insomma, se lei
mi lascia parlare, che le richieste, che le proposte della famiglia
Rizzardi sono esose e da due anni che ci dice cosa devo fare, devo
fare l'esproprio e noi sempre abbiamo risposto - è da due anni che
lo diciamo - ma lo faccia quel benedetto esproprio e l'anno
prossimo - questo è un augurio per l'Assessore Chantel - verrà di
nuovo qui a discutere il bilancio del 1974 e dirà: ma le proposte
della famiglia Rizzardi sono esose, cosa volete? Volete che faccia
l'esproprio? E noi di nuovo diremo: facciamolo questo esproprio. Ma
Assessore Chantel questa è una risposta, noi siamo d'accordissimo,
lo faccia di corsa questo esproprio, siamo ben lieti, non abbiamo
la più piccola esitazione al riguardo, ma lei mi ha risposto solo
su di un... io ho parlato di tutto l'anello verde attorno alle mura
romane, ho mica parlato solo della famiglia Rizzardi, quindi mi
faccia il piacere di rispondere a tono per tutto il resto. Io
aspetto la risposta, una nuova risposta dall'Assessore Chantel e,
già che ci sono, gli faccio un'altra domanda, raccogliendo la
raccomandazione della Signora Siggia, chiedo: e per il Palazzo
Ansermin cosa facciamo? Noi abbiamo acquistato due alloggi del
Palazzo Ansermin, non c'era che da continuare l'acquisto degli
altri alloggi dopodiché l'Amministrazione regionale poteva
diventare proprietaria di questo palazzo, dopodiché si poteva fare
anche un'opera di restauro, vorrei sapere a che punto siamo.
Chantel
(P.S.I.)
- ... la prossima volta in
Consiglio le trattative per la parte che riguarda l'eredità Falcoz
che è morto, solo quello perché se gli altri non vendono, non li
posso mica obbligare a vendere. Avvocato Caveri, quando si compra e
si vende bisogna che ci siano due persone: una decisa a vendere e
l'altra decisa a comprare e poi, quando si arriva a questa
condizione, una decisa a vendere e l'altra decisa a comprare c'è
ancora il prezzo. È logico che, se vogliamo coprirli d'oro...
guardi Caveri lei ha pagato 20 lire al metro dieci o dodici anni fa
per fare il parcheggio, io mi sono fermato su 28 e se non avevo
nessuna trattativa anticipata gliene davo ancora meno, all'ultimo
momento. Ora, Signori miei, se vogliamo coprire d'oro la gente,
diciamolo chiaro, ma allora in questo Consiglio non continuate poi
a attaccare a un bel momento l'Assessore alle Finanze perché quel
terreno pagato tot, troppo caro, fatto male, bisognava non pagarlo,
espropriarlo, l'ira di Dio, dall'altra parte ci si tratta di
Palazzo Ansermin ecc. va bene basta comprare!
Ma, Signori miei, io dico la verità queste cose non sono capace
a venderle e, se l'augurio fattomi da Caveri di rimanere qui a fare
l'Assessore alle Finanze a date condizioni, dico la verità, io sarò
sempre da quel lato lì un pessimo Assessore alle Finanze perché non
conosco nessuno, non vedo nessuno, tratto la parte Amministrativa
secondo un giudizio amministrativo.
Se poi ci sono delle ragioni particolari in cui, a un dato
momento, un terreno è pagato troppo poco anche se è stato pagato al
punto richiesto o al punto giusto o l'altro terreno bisognava
pagarlo di più o di meno, Signori miei, io faccio le trattative
secondo una prassi che ritengo vada d'accordo con la mia coscienza;
il Consiglio è qui per giudicare, ma io certe cose non sono capace
a farle e non le farò.
Quello vuole che vada a pregare la gente, che dica a tutti i
costi: vogliamo comprare, ti copriamo d'oro, eh! Allora bisogna
dire che la Valle, pur di arrivare in possesso del Palazzo
Ansermin, fa un bel editto, è pronta a pagare tutto quello che
chiedono i proprietari e vedrà che lo compriamo subito.
Caveri (U.V.)
- Se l'Assessore Chantel imparasse una
buona volta di parlare al microfono noi almeno potremmo capire
quello che dice, urlando abbastanza, mica poco, tra l'altro.
Sono purtroppo molto deluso delle risposte dell'Assessore
Chantel, questo lo dico non per motivi di polemica perché io gli ho
chiesto notizie... io mi riservo, lo dico fin d'adesso, che quando
ci sarà finalmente l'Assessore al Turismo io gli farò delle domande
al riguardo, io gli ripeterò le stesse domande perché,
evidentemente, l'Assessore alle Finanze è quello che acquista i
beni patrimoniali per conto dell'Amministrazione regionale, ma qui
ci deve essere una politica, diciamo così, archeologico-urbanistica
che deve essere la politica dell'Assessore al Turismo, ma non
soltanto l'Assessore al Turismo, di tutta la Giunta.
Ora, io non insisto nelle mie domande perché vedo che
l'Assessore Chantel non mi vuole o non mi sa rispondere perché mi
parla solo del Palazzo Ansermin, ma io ho fatto delle domande su
almeno trenta o quaranta, che comprendono trenta o quaranta,
cinquanta questioni diverse e su questo fatto non mi risponde nel
modo più assoluto l'Assessore Chantel.
Dice: ma è morto il Signor Falcoz, e vuol dire che tratteremo
con gli eredi del Signor Falcoz. Ma che bella ragione! E dice: ma
io non posso mica, non si può mica pretendere che io vada a cercare
gli altri proprietari. Ma certamente! No, ma è vero tutto il
contrario, perché o l'Assessore alle Finanze o l'Assessore al
Turismo o il Presidente della Giunta hanno il dovere di convocare
questi proprietari nei loro uffici e di cominciare delle trattative
per l'acquisto di questi alloggi. Questo è, e questo che noi
abbiamo fatto. Se noi non fossimo andati a cercare, a convocare nel
nostro ufficio il pastore Giuliano e la Signora, come si chiama? La
Signora Apostolo, mi pare, quegli alloggi sarebbero ancora da
acquistare adesso, quindi bisogna che i membri della Giunta si
facciano parte attiva e parte dirigente perché, se si aspettano che
questi proprietari vengano a offrire i loro alloggi, ma nel 2000
sarà ancora di risolvere il problema del Palazzo Ansermin.
Ad ogni modo, visto che non c'è la possibilità di aver una
domanda soddisfacente dall'Assessore Chantel, io aspetto il ritorno
dell'Assessore al Turismo e staremo a vedere, naturalmente,
l'Assessore al Turismo mi darà, farà una bellissimo discorso; ma
farà le più belle promesse, risponderà con molta maggiore abilità
di quanto sta per rispondere l'Assessore Chantel, ma, naturalmente,
che le cose rimarranno al punto di prima, perché qui non ci sono
interessi clientelari da coltivare e allora su questo punto la
Giunta è completamente passiva.
Chantel
(P.S.I.)
- ...clientelari...
Bordon (D.C.)
- Una domanda, Chantel, brevissima: io mi
rattristo quando vedo che perdi la pazienza così, perché mi fai
anche dispiacere in fondo, non ti succede molto spesso io ti
capisco ...
(voce di Chantel) ...
Non si può fare, ma neanche
quando ti si aiuta, sei diventato proprio la peste del Consiglio
regionale, però la mia domanda è solo questa, a parte la
battuta.
Non si può sapere, per esempio, sulla pratica Rizzardi qual è la
richiesta loro e qual è la richiesta tua, perché, quando tu ci
vieni a dire che chiedono delle cifre esose ecc. ecc., noi non lo
mettiamo in discussione, insomma, però, sembra al Consiglio che a
un certo momento dovrebbe essere interessato per sapere, ecco
chiedi dieci lire, faccio per dire una cifra io, gliene offra una.
Si vede che il distacco e la distanza è enorme, sennò non andremo
mai avanti. Se tu ci porti invece un'indicazione di questo genere
noi ti potremo dire va avanti anche non ufficialmente, va avanti
fino a un certo punto perché...
(voce di Chantel)
...Anche
cattivo perché interrompe sempre, adesso non ti lascio più parlare,
vedrai cosa ti combino, hai capito? Portaci la prossima volta
questa proposta che, la richiesta loro e la proposta tua, così
vediamo insieme quello che si può fare perché sennò fra 10 anni
continuiamo a dire la stessa cosa e io sono meno gentile di quello
che dice Caveri perché io spero che fra 10 anni tu non ci sia più,
questo è molto chiaro.
Chantel
(P.S.I.)
- ... che fra 10 anni non ci
saremo più, forse il sottoscritto.
Bordon (D.C.)
- Non puoi dire neanche una battuta, niente
da fare, è un carattere che diventa sempre più ...
Caveri (U.V.)
- Vorrei sapere perché al Capitolo 215 sono
state riportate le spese per la costruzione di un fabbricato in
piazza Narbonne di Aosta in bianco; non so forse per memoria, non
so, perché il fabbricato ormai esiste no? O forse è per ulteriori
spese che si vogliono fare in quel palazzo che è già costato un
occhio della testa all'Amministrazione regionale e poi vorrei porre
un'altra domanda, cioè vorrei fare una constatazione e porre una
domanda, ma questa domanda la faccio al Presidente della Giunta
perché è inutile farle all'Assessore Chantel, quindi queste domande
le faccio al Presidente della Giunta.
E cioè vorrei sapere perché quel salone che noi, Giunta
1963-1966, pensavamo di adibire come biglietteria per i pullman e
come luogo di, diciamo, luogo dove dovevano trovarsi i clienti dei
pullman, i viaggiatori dei pullman per non aspettare al freddo o al
caldo sul piazzale. Vorremmo sapere perché quel salone non entra in
funzione; il salone è chiuso, al pianterreno, Signor Presidente. Al
pianterreno c'è un ampio locale che noi avevamo predisposto,
diciamo così, e fatto progettare perché i clienti dei pullman,
invece di aspettare sotto il solleone o quando c'è il termometro
sotto zero nel piazzale, in quel locale dovevano essere accolti i
viaggiatori e non se ne è fatto un bel niente. Come? Sì, sì a
levante dello spazio... c'è un ampio locale che è vuoto, che è
inattivo e non funzionante e io voglio sapere perché questo? Vedo
che il Presidente della Giunta non sapeva nemmeno che ci fosse quel
salone.
Dujany (D.P.)
- ...che non ci fosse, insomma fino a quel
punto no. No, il problema era questo: che il salone era destinato
alla biglietteria, alla sala d'aspetto per la stazione di partenza
dei pullman; l'agenzia viaggi avrebbe dovuto trasferirsi dal locale
nel quale si trova attualmente e introdursi... mi pare che siano
sopravvenute alcune difficoltà circa direi il contratto di affitto
in quanto il contratto di affitto, anziché far capo alla sola
agenzia VTV, se non vado errato, che si trova attualmente su piazza
Narbonne, avrebbe dovuto far capo a quelle agenzie riunite della
Valle d'Aosta. Ecco credo che il problema sia fermo per questi
piccoli dettagli di carattere amministrativo, comunque mi riservo
di esaminarlo nel dettaglio per vedere di risolvere questo
problema.
Categoria II - Beni mobili, macchine e attrezzature a carico
della Regione
Sezione III - Azione e intervento in campo sociale
Totale della Sezione III 10.000.000.
Mappelli (D.C.)
- Io qui mi ricordo che alcuni anni fa vi
era un progetto di ampliamento o comunque di modifiche di questi
ospedali psichiatrici di Grugliasco; desidererei sapere che cosa si
è fatto, perché so che avevano anche proposto un cambio di terreni
da parte dell'Amministrazione ecc. ecc. e io approfitto di questa
mia richiesta sul capitolo 229 per fare alcune considerazioni sul
bilancio.
Il bilancio, ancora stamattina Dujany ebbe a sottolineare che
anche nel campo della Sanità vi erano delle notevoli modifiche; ora
io ritengo che non so, la Programmazione abbia potuto dire in
quella sintesi del n. 9 che hanno loro in sede di Giunta, so che a
suo tempo l'anno scorso la Programmazione aveva inviato un
volumetto che io avevo letto molto appropriatamente e valutato che
appunto metteva in rilievo quelle che erano le necessità e le
carenze in Valle d'Aosta, però non vi erano indicazioni per le
soluzioni ai vari problemi che in quel volumetto erano state fatte
tutte le statistiche della nutrizione ecc. ecc.  Mi ricordo
che avevo chiesto all'Assessore Benzo di voler poi vedere con la
Programmazione di dare delle indicazioni su quelle che erano le
soluzioni in base a queste necessità.
Questo volume della Programmazione aveva fatto indagine sui vari
settori dei sub-normali, delle necessità, insomma, delle carenze
che esistevano nella nutrizione dei nostri bambini e su tutta la
situazione scolastica e anche sulle malattie che in genere abbiamo
in Valle d'Aosta con le relative percentuali, con i Comuni ecc.
ecc. e, però, le soluzioni a tutti questi problemi io non ho più
ricevuto nessun volume in merito a questa ...
E ho notato che nella Sanità, poi prenderò di nuovo i vari
capitoli, evidentemente vi sono degli aumenti di finanziamento però
non mi riservo poi di fare le richieste al momento opportuno su
come sono andati a finire i fondi ad esempio del programma
ospedaliero nazionale in quanto qui ci sono dei finanziamenti per
il geriatrico e però, di nuovo, al di fuori della astanteria
evidentemente, che è un problema che oramai si sta tramando da
alcuni anni, però, a quanto pare, finalmente in quel senso qualcosa
dovrebbe venire fuori, ma in tutto il settore generale, cioè a
cominciare ad esempio sull'attuale definizione dell'ospedale di
Aosta, sulle colonie marine. Non vi è assolutamente niente sulla
colonia che ancora si prese ultimamente coscienza in sede
consiliare di portare avanti il problema della colonia marina per i
bambini; evidentemente in tutti i settori non vediamo assolutamente
un impegno concreto.
Ne approfitto anche per sottolineare una frase che ieri Chantel
ebbe a dire che cioè con questo bilancio si risolvono i problemi
dell'occupazione. Io non so come intende l'Assessore Chantel
risolvere il problema delle occupazioni, ma, purtroppo, è questo,
non ne faccio una colpa solo a questa Giunta, la questione
dell'occupazione in Valle in quanto l'impegno finanziario da parte
della Regione è sempre stato molto, molto carente. Ad esempio noi
abbiamo, io voglio solo portare un settore, ma penso che la
Programmazione avrà pur affrontato anche questo problema, però io
non lo so, ad esempio la ricerca mineraria, è pur vero che noi
abbiamo oggi ancora, e ne abbiamo già parlato in altre e anche in
queste sedi, abbiamo la disponibilità da parte della magnetite di
Cogne per un ciclo che vale 10-15 anni e vogliamo anche andare
all'esaurimento di una ventina di anni e lì, mi direte, ma lì
dovrebbe intervenire l'EGAM ecc.; siamo tutti d'accordo, però, non
vi è soltanto la zona mineraria quella scoperta è di Cogne, ma
potrebbe darsi che in altre zone della Valle d'Aosta noi potremmo
avere dei giacimenti che a noi potrebbero interessare, perché è
chiaro che oramai lo vediamo sulla programmazione nazionale che si
tende per i costi di trasporto a sviluppare l'industria siderurgica
vicino ai grandi porti marittimi. Ora noi, se vogliamo assicurare
non solo, assicurare la comunità di Cogne è un discorso, e mi
sembra che quel discorso sia stato sensibilizzato anche dall'ultimo
convegno avvenuto a Cogne, sensibilizzata l'EGAM, al fine di
venirne fuori con una ricerca più approfondita e definitiva, sia
nel caso di trovare nuovi elenchi al di sotto nell'attuale
giacimento che permetterebbero un prolungamento dell'attuale tipo
di sfruttamento della miniera di Cogne, contrariamente, se non si
trovasse, bisognerà programmare lo sfruttamento più limitato di
questo tipo di miniera per poter continuare ad assicurare alla
comunità un certo tipo di reddito sociale; però vi è anche il
problema, il problema dell'industrializzazione, in particolar modo,
qui di Aosta. Pertanto, quando io sul bilancio ho voluto dare
un'occhiata per vedere se trovavo qualche iniziativa nuova anche da
parte della Programmazione, che avrà senz'altro detto quelle che
sono le necessità o forse anche le zone di inserimento industriale
però per lo sviluppo della occupazione cioè dello sviluppo
industriale in Valle d'Aosta, noi purtroppo abbiamo l'80%, come ha
detto bene ieri il Consigliere Andrione, che noi qui per l'80% sono
oramai tutte spese correnti e mentre noi dovremmo anche andare alla
ricerca evidentemente di qualche questione, qualche iniziativa
nuova, al fine di garantire un avvenire alla nostra comunità
valdostana.
Ne approfitto che così non ritornerò su questo tasto mentre a
Chantel per chiedere a che punto è la questione della famosa Casa
dei pensionati nell'INPS; lei sa che io ebbi già occasione di
sollevare in questa sede, lei si era impegnato di vedere con la
Presidenza dell'INPS, di vedere se erano d'accordo di venire avanti
perché qui non vedo dei fondi per venirne fuori agli acquisti e
portare avanti il discorso di quei terreni. Evidentemente a un
certo momento ebbe a dire che, non so se 40 o 50 milioni,
l'Amministrazione regionale era d'accordo di venirne fuori; anche
lì vorrei avere delle risposte in merito al problema perché,
effettivamente, io ritengo, a torto o a ragione, ritengo che il
fatto di costruire a carico dell'INPS un pensionato di quel genere,
io ritengo che un certo numero di personale femminile potrà essere
adibito a quel tipo di lavoro et voilà pertanto alcune mie avances
le ho già fatte, mi riservo poi di farle in un secondo tempo.
Chiederei però una risposta immediata sul capitolo 229.
Chantel
(P.S.I.)
- Dunque, io ho preso atto che il
Consigliere Mappelli ha fatto un po' meno le considerazioni che
avrebbe dovuto fare anticipatamente quando abbiamo trattato delle
considerazioni generali sul bilancio. Ammesso che ha divagato un
po' su argomenti che non hanno niente a che vedere con il bilancio
e che se ogni Consigliere facesse tante e tali interrogazioni su
tanti e tali svariati argomenti che vanno dalle ricerche minerarie
all'impiego della Cogne a altre domande sulla Casa dei cosi ecc.,
non credo che il bilancio lo varieremmo prima di diversi e svariati
giorni, perciò io mi accontento di rispondergli sulla questione del
bilancio e non accetto nemmanco, perché si vede che probabilmente
non lo avrebbe letto bene, che abbia anche voluto accennare al
fattore dell'occupazione, perché sul fattore dell'occupazione
Dujany nella sua esposizione ha detto chiaro cosa stiamo facendo
per ridare il lavoro in Bassa Valle, ma si vede che a lui
l'occupazione in Bassa Valle non lo riguarda e, probabilmente, va a
settori vero e rispondo ... 229.
Prima di pagare, perché adesso è già stata fatta la delibera e
avanzano più che 10 milioni, prima di pagare i 400 milioni chiesti
da Grugliasco, vero appunto per quell'amministrazione che pretende
di vedere le cose e di non contentarsi così genericamente delle
cifre, abbiamo mandato con delibera di Giunta dei tecnici
dell'Assessorato ai LL.PP. perché controllassero se effettivamente
l'ammontare dei lavori era tale per cui la nostra quota
obbligatoria fosse di 400 milioni e, quando abbiamo constatato che
effettivamente i lavori superavano, fatti, superavano i 2 miliardi,
che erano stati fatti a regola d'arte e corrispondevano
effettivamente alla cifra, abbiamo deliberato 390 milioni, per cui
avanzano 10 milioni da pagare ancora.
Manganoni (P.C.I.)
- Io avrei dovuto fare tre o quattro
interventi in base ai vari capitoli; io ne faccio uno solo per
evitare, per accelerare sulla questione della costruzione di
edifici per la Sanità, per la questione di Grugliasco ecc.,
riservandomi di non parlarne più dopo. Ora io do atto che nel campo
della Sanità, fra l'altro, finalmente ci si decide a costruire
questo ospedale psico-pedagogico per cui anni fa avevamo già
acquistato il terreno a Sarre. Si doveva fare allestire il
progetto, non si è fatto naturalmente niente, finalmente se ne
riparla; ora io me ne compiaccio di questo pur dispiacendomene che
abbiamo perso due anni o un anno e mezzo, ecco.
Allora io chiederei qui quando è, perché bisognerà, il progetto.
Io penso, non so, quando è che si prevede l'inizio - grosso modo
Chantel, io non pretendo che tu mi dica: inizia il 27 ottobre alle
ore 12, grosso modo, anno più anno meno, tanto qui si va ad anni -
e vorrei nello stesso tempo, perché non dimentichiamo che noi
abbiamo 80 bambini menomati ricoverati nei vari Istituti italiani e
le famiglie per andarli a trovare devono partire dalla Valle e
sobbarcarsi spese, tempo, ecc. se noi avessimo qui l'Istituto
attrezzato moderno, le famiglie potrebbero anche andare a trovarli,
magari portarli a casa, invece, oggi non è possibile. Ne abbiamo
altri 15 che sono in famiglia, con quali problemi familiari,
Chantel, tu che sei medico, lo sai molto meglio di me. Qui voglio
sono ricordare, non mi dilungherò, che in questo Consiglio
regionale molti anni fa si era parlato a lungo della necessità di
costruire un Sanatorio in Valle d'Aosta, si era persino parlato
delle zone soleggiate ecc.. Ora io ne accenno, non pretendo che
venga portato in bilancio, ma è sempre per ricordarlo. Noi abbiamo
centinaia di assistiti dispersi nei vari sanatori piemontesi,
lombardi o liguri, con gli inconvenienti per le famiglie per
andarli a trovare, per andarli a visitare ecc., spese ecc.,
particolarmente per le famiglie meno abbienti. Ora è un problema
che va esaminato quello sugli alienati, stesso problema ricoverati
un po' dappertutto, distanti da casa, scomodità per le famiglie.
Ora, Chantel, non ti dico che tu devi rispondermi su questo
dicendomi "lo faremo l'anno venturo o fra due anni", comunque è un
problema, io dico, che nel campo della Sanità bisogna esaminare e
non dico risolvere subito, comunque un problema che va impostato
perché prima impostiamolo per risolverlo, ma se noi non lo
impostiamo mai, non lo risolveremo mai.
Chantel
(P.S.I.)
- Dunque, io vorrei ricordare a
Manganoni che in questa aula qui il Consiglio a suo tempo ha
allargato a diversi altri, di programmazione, a diversi altri
componenti, perché le risposte a tutte le sue domande la farà la
Commissione di programmazione ospitaliera.
Il fatto poi, a caso, di chiedere un Sanatorio mi permetterei
semplicemente di fare presente una cosa: i sanatori in parte sono
in disarmo, ce ne sono probabilmente già di più di quelli che ci
servono e perciò, se proprio una parte che è proprio in disagio, in
cui noi in Italia studiamo eventualmente di dare anche ai Consorzi
antitubercolari delle nuove vesti per adoperarli, su previdenze o
su qualcosa del genere, noi saltiamo fuori proprio al momento dove
i sanatori non si fanno più e si cerca di trasformare quelli che ci
sono e farne uno nuovo in Valle d'Aosta; questa risposta è da
medico, non da Assessore alle Finanze. Probabilmente questo
problema non è di tua conoscenza e d'altronde è logico, certi
problemi noi li seguiamo perché abbiamo l'obbligo di seguirli, è
logico, è vero ognuno li segue.
Per il resto adesso c'è l'Assessore alla Sanità e perciò,
eventualmente, potrà risponderti sull'Istituto Psico-Pedagogico
l'Assessore alla Sanità meglio di quello che possa risponderti io.
Io posso solo dare una risposta molto generica: la questione per i
malati mentali è stata posta proprio, almeno alla Giunta, quando,
prima di pagare quei 400 milioni, l'Amministrazione di Grugliasco
ci diceva: "Se voi non volete pagarli, purché rinunciate ai vostri
diritti e noi siamo ben felici che voi non li paghiate". Ma siccome
non era il caso di rinunciare a quei diritti, che sono ben
superiori ai 400 milioni, perché noi abbiamo tutta quella parte che
è stata lasciata in retaggio dall'ex Provincia ed è di diritti
molto superiori ai 400 milioni; naturalmente, abbiamo guardato
anche la spesa di bilancio che comincia ad arrivare a una cifra di
800 milioni all'anno circa e, ripeto, l'Assessore alla Sanità sarà
forse più preciso di me su quelli che sono le spese e gli
interventi reali. Ora quello è un altro problema che naturalmente
andrà studiato insieme a tutti gli altri, però Manganoni, come gli
altri, mi ha fatto osservare una cosa: ci sono, la gradualità in
tutte le cose. Noi, credo, qui siamo tutti d'accordo d'aver prima
un ospedale efficiente, poi di far fronte, anche dal lato
ospitaliero, alla necessità della Bassa Valle, dove c'è ancora un
quantitativo di lavoratori, di "campagnard", di agricoltori ecc.,
che non hanno nemmanco una astanteria per eventuali pronti soccorsi
necessari e urgenti e poi piglieremo in considerazione il problema,
progressivamente, tutto il resto, caro Manganoni. Anche a fare il
mondo dice che ci si è messo sei giorni e al settimo giorno il
Padreterno si è riposato; eppure ci ha messo sei giorni e noi, cosa
vuoi, siamo dei miseri mortali che purtroppo le cose le dobbiamo
programmare e fare in base a quello che si possono fare. Perciò ci
sono delle priorità e io mi auguro che questa Commissione di
programmazione ospitaliera che si dia finalmente un giudizio
programmatico su tutta l'estensione della Regione vero, si ragioni
molto spesso e arrivi a delle conclusioni almeno di massima e
allora, naturalmente, una parte di questi problemi ... La soluzione
a una sola persona saranno individuate da tutte le rappresentanze
politiche e non politiche che ci sono in questo Consiglio e
qualcosa ne salterà fuori; ne salterà fuori l'optimum, ne salterà
fuori una programmazione, ne salterà fuori una priorità con dei
tempi per poterli definire, senza dubbio, o bene o male, e non
facciamo in questa aula una discussione del valore dell'attività
dei nostri vecchi ospedali psichiatrici, perché qui ricadiamo in
una questione che è diventata nazionale, o bene o male, lì il
tamponamento c'è stato, migliorare le condizioni alla stessa
stregua di spesa, portarli localmente, siamo tutti d'accordo. Però
le cose vanno fatte una alla volta; io non credo che si possano
impostare tutte contemporaneamente. In ogni modo, ripeto, quando si
è trattato di pagare i 400 milioni, questo presupposto è già uscito
fuori in discussione in Giunta, la quale ha detto va bene, studiamo
il problema, pigliamo i dati e controlliamo le spese che facciamo e
controlliamo come è possibile la soluzione.
Per il resto che tu hai chiesto io ti pregherei di ripetere
almeno la domanda ... Istituto Psico-Pedagogico visto che c'è qui
l'Assessore competente che ti risponderà senz'altro e io ti posso
solo dire una cosa: che l'aver ritardato quest'anno, quest'anno e
mezzo forse, è stato un giovamento perché abbiamo messo a punto il
funzionamento di questo Istituto, diciamolo così, perché non nasca
vecchio, mentre dovrebbe essere moderno, non so se ho dato il
concetto.
Manganoni (P.C.I.)
- Potrei dichiararmi soddisfatto della
risposta di Chantel salvo un punto, dove rimette tutto alla
Commissione per la Programmazione. Vedi, Chantel, stamattina io
penso che hai sentito che quando qui si parla di programmazione sia
della Commissione, insomma, tu hai sentito cosa ne pensano i
Consiglieri della programmazione; io penso che sulla programmazione
forse ci sei ancora solo tu e qualche collega della Giunta che ci
crede e allora o vogliamo marciare o se vogliamo aspettare la
programmazione, allora possiamo andarci a ibernare per molti
decenni ...
Chantel
(P.S.I.)
- ...Voi che...
Manganoni (P.C.I.)
- Ma se quelli non funzionano
superiamoli, andiamo avanti, scusa Chantel, riserviamoci al
buonsenso, alla realtà delle cose. Qui, in questo Consiglio, il
buonsenso e il senso della realtà non mancano ai Consiglieri.
Siggia (P.C.I.)
- Altri interventi? Avanti a pagina
50.
Sezione IV - Azione e intervento in campo economico
Categoria IV - Partecipazioni azionarie e
conferimenti
Totale della Categoria IV 300.000.000
Savioz (P.C.I.)
- Un piccolo chiarimento sull'articolo
237 "Spese, sovvenzioni e contributi per iniziative, lavori e
attrezzature della Stazione turistica termale di Saint-Vincent",
dove c'è un aumento di 30 milioni. È possibile sapere, in linea di
massima, che cosa intendono fare di nuovo per avere questo aumento?
... Che poi passa da 220 a 250 milioni, quindi con 250 milioni
penso che si possa già fare qualche cosa.
Manganoni (P.C.I.)
- Posso parlare sul 246?
Società funiviaria no, qui ci sono sottoscrizioni di capitali
azionari, più avanti c'è, ci sono, c'è lo stanziamento in un
capitolo per far fronte ai deficit di gestione ecc., intervengo
solo su questo: noi spendiamo centinaia di milioni all'anno, oltre
che per la seggiovia ecc., per incentivare l'industrializzazione in
Valle, per dare del lavoro ai lavoratori della nostra Regione,
bene. Dice la bozza del piano regionale che l'industrializzazione
si incentiva particolarmente attraverso gli ordinativi, cioè per
farle vivere queste industrie, ebbene cosa succede che
l'Amministrazione regionale per gli ordinativi di questi organismi
- li ho visti nel capitolo - si rivolgono, cioè l'Amministrazione
regionale che fa parte di questi organismi con delle sottoscrizioni
di capitale azionario e con dei propri rappresentanti, tollera che
questi organismi per i loro ordinativi si rivolgano non già alle
ditte locali, ma si rivolgano al Trentino-Alto-Adige cioè
all'industria del Trentino-Alto-Adige, quando nel
Trentino-Alto-Adige gli impianti di risalita, se non vado errato,
ed altre attività nel campo turistico non viene sovvenzionata,
incentivata se non ci si serve dalle ditte locali. Noi qui facciamo
esattamente l'opposto di quanto avviene nel Trentino-Alto-Adige e
continuiamo a spendere centinaia di milioni per incentivare
l'industrializzazione poi, anziché aiutarla con gli ordinativi, gli
ordinativi li facciamo fuori Valle.
Ora, io vorrei attirare l'attenzione della Giunta su questo
fatto e chiedere se c'è della coerenza nel comportamento, non dico
tanto della Giunta, ma nel senso che la Giunta non dà degli ordini,
non impone a questi organismi finanziati da noi e controllati in
parte da noi a rimettere gli ordinativi in loco e non nel
Trentino-Alto-Adige.
Chantel
(P.S.I.)
- Allora per Savioz, capitolo
237, chiede perché ci sono questi 30 milioni di aumento; è chiaro,
siccome questo è un capitolo che proviene dagli introiti della Casa
da Gioco di Saint-Vincent, la percentuale è dovuta a Saint-Vincent
e, siccome naturalmente noi dobbiamo dedurre dall'introito lordo le
spese che ha già fatto sostenere al Comune e abbiamo bisogno del
consuntivo del '71, è logico da noi, è logico che a un bel momento,
quando abbiamo fatto il conto delle spese, ci siamo visti che,
invece di doverle dare 130 milioni - se vuole glielo leggo -
"Introito proventi Casa da Gioco di Saint-Vincent come capitoli 16
del conto consuntivo 71 lire 5.876.028.460, poi spese sostenute
come da consuntivo 71 capitolo 71 100 ... ecc. ecc.. Conclusione,
noi abbiamo speso 5.132.800.000, 3 milioni sì, e allora,
naturalmente, cosa è capitato? Che, quando abbiamo fatto la
contabilità, ci siamo accorti che quelli avanzavano ancora 30
milioni e glieli abbiamo dati, tutto lì.
Savioz (P.C.I.)
- ... basta dire sono avanzati 30
milioni, scusi io capisco prima ...
Chantel
(P.S.I.)
- ... no erano di loro diritto,
ma non potevamo dirlo prima di avere i conti.
Savioz (P.C.I.)
- Ho capito, ho capito, va bene, va bene,
basta.
Chantel
(P.S.I.)
- ... 246 ... guardate che
l'aumento da 100 milioni a 300 milioni ...
Manganoni (P.C.I.)
- ... gli impianti, chiedevo perché
gli ordinativi per la manutenzione di quest'impianto si fa nel
Trentino-Alto-Adige e non si fa nelle industrie locali. Questo
volevo io.
Chantel
(P.S.I.)
- Allora permette, Manganoni, non
credo che il Consiglio, pur essendo azionario, voglia rientrare in
merito a pigliarsi la responsabilità della validità eventuale degli
impianti e della fiducia nelle diverse ditte per imporre una ditta
più ...
Se quando lei ha segnalato a questi, che sono responsabili
dell'Amministrazione, che esiste e se è segnalata dappertutto una
ditta in Valle d'Aosta che è capace a fare gli impianti, le singole
amministrazioni per ragioni loro, su cui io non voglio entrare nel
merito, abbiano cercato un'altra Ditta o come, io credo, non so
come il Consiglio possa intervenire anche in questo e a dire
siccome noi siamo azionisti al 20%, al 10, al 30 o al 40, vabbè,
non ha nessuna importanza, certamente non con la maggioranza,
certamente non con la maggioranza, grazie a Dio, perché altrimenti
dovremmo rispondere di tutto, dovrebbe intervenire per dire no, voi
l'impianto di risalita lo dovete far fare a Milano o a Genova, ad
Aosta o dove. Mi sembra che qui sia una questione che riguarda i
singoli amministratori e non riguarda il Consiglio.
Il Consiglio, al massimo la Giunta, potrebbe segnalare, e lo ha
fatto, che anche qui c'è della gente che si occupa di impianti, ma
oltre questo io non credo che si possa andare.
Manganoni (P.C.I.)
- ... La Regione in tutti questi
Consigli di amministrazione che cosa ci sta a fare?
Chantel
(P.S.I.)
- Ci stanno a fare ... Non potrà
mica imporre questo quando tu hai comunicato che cosa pretendi di
più, Manganoni.
Manganoni (P.C.I.)
- Non la Giunta, i rappresentanti
dell'Amministrazione regionale ...
Chantel
(P.S.I.)
- Ma anche i rappresentanti dei
consigli di amministrazione quando hanno segnalato che sul posto
c'è della gente che può fare sto lavoro e non glielo danno per
ragioni su cui io non voglio entrare in merito, e lo ripeto ancora
una volta, Manganoni, io una casa me la posso fare, far fare da un
geometra, da un capomastro, da un ingegnere, se non mi piace
ancora, vado a pigliarlo fuori dalla Valle d'Aosta e non vedo la
ragione specifica che il Governo o qualche d'un altro debba entrare
in merito a questo e se la facciamo in condominio sarà la
maggioranza del condominio che sceglie, punto e basta. Oh,
finalmente!
Manganoni (P.C.I.)
- ... più contradditoria, che più
assurda, nel campo dell'industrializzazione non è possibile.
Noi sovvenzioniamo, paghiamo queste industrie per venire in
Valle e poi, dopo le ordinazioni, gliele diamo agli altri e i
nostri rappresentanti in seno al Consiglio di amministrazione, non
la Giunta, i rappresentanti della Regione in seno al Consigli di
amministrazione, quali rappresentanti dell'azionista Regione, cosa
ci stanno a fare? Questo mi chiedo io. Perché, se così va bene,
allora l'industrializzazione, diciamo, buttiamo i milioni dalla
finestra e poi la sabotiamo. Questa è la realtà.
Chantel
(P.S.I.)
- E allora quali sono queste
ditte Manganoni ...
Manganoni (P.C.I.)
- Ma se tu hai detto che avete
provveduto a segnalarle, quindi lo sai no? Ma se voi avete fatto la
lettera a questi organismi, segnalando questi fatti, che io
denuncio ... io ve ne do atto però ... a fare una lettera morta,
bisogna cercare ...
Chantel
(P.S.I.)
- Ah, no, caro Manganoni, io fino
a quel punto lì non ci arrivo.
Manganoni (P.C.I.)
- ... Anche i rappresentanti che
abbiamo ...
Siggia (P.C.I.)
- Basta... Consigliere Tonino ha la
parola.
Tonino (P.S.I.U.P.)
- Dunque io volevo parlare del
capitolo 239. Qui, malgrado che il Consiglio abbia manifestato più
volte tutti gli anni del bilancio questo squilibrio, chiamiamolo
così, di finanziamenti dati al Comune di Aosta e, ripeto, ne avrà
certamente bisogno, ma ci sono altri 73 comuni che hanno
altrettanto bisogno.
Se noi guardiamo i piani, cioè i bilanci comunali di quest'anno
soprattutto e vediamo dei bilanci, possiamo anche chiamarli
gonfiati, ma non sono bilanci gonfiati perché elencano una serie di
opere di cui i comuni hanno assolutamente bisogno.
Prendiamo per esempio il bilancio di Donnas, che ammonta a 600
milioni, è che hanno elencato delle opere che necessitano che
fossero fatte quindi... l'attenzione ha solo sempre puntato sul
Comune di Aosta mentre si elude... cioè non è che il Comune di
Aosta non abbia bisogno però bisogna vedere e intervenire in un
modo non discriminatorio per gli altri, nei confronti degli altri
comuni. Per esempio, vediamo, io ripeto, i bilanci dei comuni sono,
se voi notate, tutti altamente aumentati dagli anni passati perché
vengono elencate delle opere che intendono fare che, però,
rimangono sulla carta del bilancio e poi a fine anno non vengono
realizzate le opere.
Bisognerebbe fare in un altro modo e queste cose sono già state
dette in diversi Consigli, ma qui si continua ad aumentare di 200
milioni a 240 milioni non seguendo quel criterio che segue spesso
il Consiglio...
Savioz (P.C.I.)
- Io volevo riprendere solo un attimo la
questione che aveva sollevato Manganoni per quanto concerne gli
impianti di risalita.
Io dico francamente, Chantel, il tuo modo di rispondere certe
volte indispone, perché non è logico che si debbano sentire certe
diatribe in questo Consiglio. Il problema che pone il Consigliere
Manganoni è di una semplicità estrema, cioè che cosa chiede lui?
Lui chiede che, a parità di condizioni, i lavori che possono essere
eseguiti da imprese, ditte o società, che risiedono in Valle
d'Aosta, siano fatti qui e non altrove. Se a un certo punto per la
specializzazione che richiede l'impianto di risalita, qui in loco,
non ci sono le imprese adatte e atte a risolvere questi problemi;
va bene, allora, si deve ricorrere fuori, ma per tutto ciò che è
possibile fare qui, lo si faccia qui.
Quindi a me sembra che la risposta del Dr. Chantel invece di
arzigogolare e fare delle diatribe era meglio che avesse detto: "Va
bene, teniamo conto della richiesta e vediamo di dare indicazioni
ai nostri rappresentanti in seno ai colleghi di amministrazione che
provvedano in questo senso qui". È su questo modo qua che bisogna
impostare il problema della Regione.
Milanesio (P.S.I.)
- ...cioè un conto è sostenere
evidentemente l'industria locale e un conto è fare del
professionismo in certi casi, cioè l'importante è non superare quel
limite che c'è tra il sostegno corretto e giusto e il
professionismo che invece è stupido e dannoso in definitiva.
Ora la Giunta, io personalmente come Assessore e poi forse anche
altri Assessori e amministratori abbiamo segnalato ufficialmente
per iscritto, con una lettera di raccomandazione non neanche toppo
generica, diciamo precisa, facendo appunto queste considerazioni:
abbiamo segnalato a tutte le società operanti in Valle che
esercitano impianti di risalita o che ne devono costruire ancora o
che ne stanno costruendo, abbiamo segnalato l'esistenza di una
ditta locale abbastanza attrezzata e li abbiamo invitati a servirsi
di questa ditta.
Evidentemente, svolgendo delle considerazioni che attengono al
mercato e alla, diciamo così, e al libero fluttuare della domanda e
dell'offerta e io credo che alcune di queste società si siano
servite di questa ditta locale, altre forse intendono servirsene
però non ritengo che una ditta locale possa vantare delle
presunzioni di monopolio nelle forniture di impianti di risalita
... No, no, un momento, cioè io credo che i problemi siano due: non
sia solo a parità di prezzo, sia a parità di qualità, ad ogni buon
conto siamo i primi a difendere le aziende locali; mi pare che lo
abbiamo fatto e continuiamo a farlo però, dico, tenete conto di una
cosa che le società che gestiscono impianti di risalita o che
costruiscono impianti di risalita, tengono conto anche degli
impianti esistenti che magari sono già stati costruiti in
precedenza da un'altra ditta. Oggi è più comodo rinnovare lo stesso
materia, cioè ci sono delle situazioni, ma le offerte le hanno
chieste a tutti; a me risulta ... Va beh, a ogni buon conto, noi
siamo intervenuti una volta, interverremo ancora per segnalare
l'esistenza di questa ditta locale e pretenderemo che vengano
chieste delle offerte a questa ditta locale, almeno questo.
D'accordo.
Siggia (P.C.I.)
- Avanti Categoria V, pagina 51.
Concessione di crediti e di garanzie per finalità
produttive
Chantel
(P.S.I.)
- Tonino ha parlato...
(Siggia:
microfono, microfono)
...
Tonino ha parlato
dei duecento...
Tonino ha parlato dei 240, l'aumento di 40 milioni per il Comune
di Aosta e io do subito una risposta a Tonino: 40 milioni
moltiplicati per vent'anni, votati dal Consiglio regionale dal '67
all'86, delibera 10.7.1967 n. 17, 40 milioni votati il 2.9.1968,
delibera n. 11, 40 milioni votati il 22.12.1969, delibera n. 16, 40
milioni votati il 10.11.1970, delibera n. 20, 40 milioni votati il
3.8.1971 da questo Consiglio, delibera n. 9, ultima delibera
25.7.1972, n. 16.
A ciò, in base alla legge 25.7.1972, comprese le altre uno, due,
tre, quattro, cinque deliberazioni precedenti, io, naturalmente, in
base alle leggi votate da questo Consiglio ho portato da 200 a
240.
E queste sono leggi che voi avete votato progressivamente a
favore del Comune per dei mutui ventennali e io li devo portare in
bilancio, e li porterò tutti gli anni, perché non solo, se
continuerete a votarli, anno per anno, da 240 andranno a 280 e 320
e via dicendo, perché questo dipende dal Consiglio che voti o non
voti queste leggi, e questo non è un contributo di quest'anno in
modo particolare, è semplicemente un contributo per far fronte a
cinque leggi votate da questo Consiglio e alla sesta ancora votata
da questo Consiglio. Perciò non c'è niente a che vedere, come dice
lei, perché ci ha fatto l'aumento; si è fatto l'aumento perché le
leggi prevedono che questo è stato concesso e questo io lo devo
pagare.
Tonino (P.S.I.U.P.)
- La mia domanda non era specifica
all'Assessore alle Finanze, perché è ovvio che l'Assessore alle
Finanze deve recepire quelle che sono le leggi e portare nel
bilancio quello che risulta nelle leggi, ma questa critica che si è
fatta nel sistema di intervenire nei confronti del Comune di Aosta,
che ha i suoi bisogni, naturalmente, altro carattere di intervento
che forse non hanno altri comuni, ma che comunque ci sono tutti gli
altri comuni che hanno delle necessità impellenti da portare
avanti; ecco io tutti gli anni faccio questo discorso qui e mi pare
che non solo, ma anche altri avevano sostenuto questo, quindi si
tratta di recepire questo discorso insomma, di vedere in che modo
si facciano anche delle leggi per gli altri comuni, sovvenzioni
agli altri comuni.
Siggia (P.C.I.)
- Avanti, Categoria V.
Categoria V - Concessione di crediti e di garanzie per
finalità produttive - Totale della Categoria V - pagina 53 bis
3.367.700.000 - Totale della Sezione IV 4.182.856.725 -
Bancod (U.V.)
- Al Capitolo 251 figura una spesa per il
Consorzio di miglioramento fondiario Ru Courtaud di 186.150.000; è
già da diversi anni che ormai pongo questa domanda: per il Ru
Chavacourt vedo che non c'è ancora, neanche quest'anno, non c'è
ancora nessun stanziamento; è già da diversi anni che ormai,
insomma, si parla di questo Ru di Chavacourt. Credo che sia un
problema urgente e necessario per tutta la collina di Chambave,
Verrayes e Saint-Denis.
Siggia (P.C.I.)
- Altre domande? Risponde l'Assessore
Maquignaz.
Maquignaz (D.P.)
- Il problema del Ru di Chavacourt va
avanti abbastanza bene, nell'ultima riunione che si è tenuta a
Verrayes, dove c'erano i rappresentanti, tutta la popolazione di
Verrayes e Saint-Denis, sono state approvate la costituzione del
Consorzio, la nomina del Comitato promotore e adesso noi abbiamo la
pratica completa per l'inoltro per avere il contributo del FEOGA.
Quindi, quando il Consorzio avrà ricevuto il contributo da parte
della Comunità Economica Europea e quello del Ministero, si
stipulerà il mutuo sull'altro 50% e in quel momento verrà in
bilancio come quello del Ru Courtaud.
Quindi è una pratica, mi pare, che è avviata molto bene e che,
penso, stavolta si potranno realizzare quelle opere.
Siggia (P.C.I.)
- Altri interventi? Sezione V - pagina
54.
Sezione V - Azione e intervento nel campo delle abitazioni -
Categoria III - Trasferimenti - Totale Categoria III 1.912.000.000
- Totale della Sezione V 1.912.000.000.
Bancod (U.V.)
- Ecco qui ci sono i Capitoli 265, 266 e
267 "Contributi per la ripresa dell'industria edilizia nel settore
dell'edilizia economica e successivi" - Secondo me bisogna esigere
un più sollecito svolgimento delle pratiche e di un contenimento
delle spese bancarie, in modo che i benefici vadano effettivamente
a coloro per cui la legge è stata varata; invece le cose vanno
molto per le lunghe; i beneficiari insomma non sono soddisfatti;
bisognerebbe che la Giunta prendesse insomma un po' contatto,
vedere un po' questo sistema.
Savioz (P.C.I.)
- Io condivido quanto detto dal
Consigliere Bancod, perché ho avuto occasione di occuparmi di certi
crediti e di certe pratiche e si è constatato questo: la lungaggine
burocratica voluta dagli Istituti finanziari, la lungaggine è
dovuta a diverse cause, ma soprattutto al fatto che da quando è
presentata la domanda a quando viene accettata dalla Regione, col
relativo credito di finanziamento presso l'Istituto bancario,
successivamente ancora c'è tutta un'indagine per cui la banca vuole
assicurarsi le garanzie, ecc. ecc. e queste garanzie sono
effettivamente molto pesanti; io dico che, quando un individuo
costruisce una casa che gli costa come minimo 60.000 al mc., la
banca ha una sufficiente garanzia, tanto più che questi denari li
dà per finire la casa, non per cominciare, e qui è l'altro capitolo
doloroso: mentre l'aiuto finanziario sarebbe più logico che fosse
immediato nei confronti dei piccoli che costruiscono, arriva ben
ultimo, quando si è già fatto il tetto e quando si è alle
rifiniture.
Quindi l'esercizio del denaro che deve essere prelevato per
costruire la casa viene a costare enormemente di più e quel
beneficio che dà la Regione quasi quasi scompare, sempre parlo di
piccoli imprenditori, di coloro che costruiscono il proprio
alloggio o in condominio fanno i due o tre alloggi insieme.
Quindi rivedere un po' questa situazione, tenendo conto delle
ristrettezze finanziarie in cui versa questa gente che in grande
maggioranza è animata da grande volontà e si presta per
incrementare il bene pubblico, perché più case costruiamo e più il
bene pubblico si incrementa.
Allora bisognerebbe vedere un momento se con gli Istituti non si
potesse trovare una soluzione che vada a maggior vantaggio di
questi piccoli imprenditori.
Siggia (P.C.I.)
- Altri interventi? Avanti, Sezione VI.
Ah vuol rispondere? Risponde l'Assessore Chantel.
Chantel
(P.S.I.)
- È un problema che ha
interessato senza dubbio anche l'Assessore alle Finanze, però, a un
bel momento, è anche un problema da non poter accollare alla
Regione il rischio di tutte le spese, cioè la legge ha previsto un
mutuo, bisognerà fare ancora ulteriori pressioni alle banche perché
a un bel momento concedono una parte parziale del mutuo via via che
ci sono gli avanzamenti di lavoro, ma non vedo perché la banca
possa anticipare dei quattrini a dei privati, i quali poi non mi
costruiscono la casa e non sono in grado di restituire i quattrini.
Perché, Savioz, sa benissimo che in questo caso la banca mette per
conto della Regione il mutuo ipotecario, di modo che, se il
proprietario a un bel momento la vuol vendere, la vende rimborsando
la Regione; se la vende prima del tempo, rimborsando la Regione
tutti i quattrini e difatti quando è capitato non solo è stato
richiesto tutti i quattrini ma è stato richiesto anche l'interesse
sull'interesse perché era logico che fosse così, non è che la
Regione può permettere delle speculazioni. A chi l'ha fatto si è
trovato un fermo immediato in banca per cui l'Amministrazione ha
immediatamente fatto presente alla banca che era responsabile del
riacquisto della quota della Regione con interessi semplici e
composti di tutto il pagato e di tutto il dovuto, prima che l'atto
di vendita avvenisse e fosse levata l'ipoteca.
Che si cerchi - e io questo l'ho già fatto e ritornerò ancora
alla carica con gli Istituti - che cerchino almeno di pagare via
via che i lavori procedono; ma deve tener presente, Savioz, che
questa legge sull'edilizia popolare, noi abbiamo messo la cifra in
bilancio, però sa benissimo che la legge scade con la fine del mese
e saprà senza dubbio che la legge noi la rifaremo con dei criteri
nuovi, perché, mentre per l'acquisto che noi cerchiamo di non
favorire delle abitazioni in condominio la cosa va via abbastanza
presto e abbastanza rapida. Purtroppo in quello che noi vogliamo
favorire, cioè la costruzione di alloggi uni-familiari o la piccola
cooperativa fra due o tre utenti, richiede, fatta la nuova legge,
richiede appunto l'intervento in questo campo in banca per dir
loro: Signori miei, visto che oramai la maggioranza degli acquisti,
l'aumento del mutuo va a favore di una categoria che noi vogliamo
invogliare a costruire, richiederemo contemporaneamente
ufficialmente agli Istituti che fanno i mutui di pagare il mutuo ad
avanzamento di lavori.
Siggia (P.C.I.)
- Altri interventi? Avanti con la Sezione
VI -
Sezione VI - Oneri non ripartibili - Categoria VI - Somme non
attribuibili - Totale Categoria VI 6.402.000.000 - Totale Sezione
VI 6.402.000.000 - Riepilogo del Titolo II - delle spese in conto
capitale - Sezione I - Amministrazione generale 2.140.000.000 -
Sezione III - Azione e intervento.
Chantel
(P.S.I.)
- Ecco qui c'è al Capitolo 271
"Fondo speciale per oneri derivanti da provvedimenti legislativi
regionali in corso di perfezionamento - Spese in conto capitale -
Allegato F".
Qui c'è una modifica da fare, e io ho distribuito ieri proposte
di modifica da apportare agli allegati F e G del bilancio
preventivo della Regione per l'anno 1973. L'allegato l'avete
ricevuto ieri, allegato F, Spese in conto capitale - Capitolo 271 -
Disegno di legge regionale per l'istituzione di un fondo di
rotazione, si propone la riduzione dello stanziamento da
4.500.000.000 a 3.400.000.000, minori spese per Lire
1.100.000.000.
Si propone l'istituzione delle seguenti nuove previsioni:
n. 14 - Disegno di legge regionale concernente interventi a
favore dell'edilizia urbana e rurale - 800 milioni.
Disegno di legge regionale concernente interventi per trasporti
di interesse pubblico: 200 milioni.
Disegno di legge regionale concernente interventi riguardanti la
riforma sanitaria in Valle d'Aosta: 100 milioni.
Si propone poi di portare le modifiche come sono qui in fondo,
io ho dato l'allegato che può essere legato qui o in fondo dove
esiste l'allegato F.
Questa, diciamo così, variazione, è una variazione, perché è
stato ritenuto che questi sono problemi di soluzione urgente e il
portare la legge, votarla e poi dal fondo di rotazione rifare
un'altra legge per ottenere questi risultati, che noi vogliamo che
siano, che hanno una data urgenza, e allora abbiamo fatto questo
stralcio, di modo che se l'intervento dello Stato ritarda, come sta
ritardando, quel miliardo e 500 milioni promossi per l'edilizia
popolare, ecc., se la questione dei trasporti che sta sfociando in
un grave fenomeno che non riguarda solo la Valle d'Aosta, ma
riguarda tutta l'Italia ed è preoccupazione anche del Governo, e se
è bene fare qualcosa per cominciare ad ottenere una riforma
sanitaria in Valle, e non vogliamo aspettare troppo, e allora
abbiamo fatto questo stralcio. Vero, fermo restando che quando
avremo deciso l'impiego reale di questi 800 milioni - ne parleremo
allora - vero, ma molto rapidamente, perché queste sono tutte leggi
che arriveranno nella prima quindicina di gennaio, vero, da
approvare e da votare. Ecco perché abbiamo fatto questo stralcio, e
questo stralcio naturalmente va allegato.
Siggia (P.C.I.)
- Ecco, io pregherei il Consiglio che,
siccome poi è modificato nell'allegato F, qui a pagina 54, 271
porta l'importo di 6.402.000.000 che nella cifra non è
modificata.
Chantel
(P.S.I.)
- No, non è modificata, non
cambia.
Siggia (P.C.I.)
- Ecco, quindi, siccome al 271 si dice
solo che sono per provvedimenti legislativi in corso, beh le
modifiche le aggiungeremo poi all'allegato F, il totale sta
esatto.
Riepilogo Assessorato alle Finanze - Titolo II - Spese in
conto capitale - Sezione I - Amministrazione generale 2.140.000.000
- Sezione III - Azione e intervento in campo sociale 10.000.000 -
Sezione IV - Azione e intervento in campo economico 4.182.856.725 -
Sezione V - Azione e intervento nel campo dell'abitazione
1.912.000.000 + Sezione VI - Oneri non ripartibili 6.402.000.000 -
per un totale del Titolo II di spese in conto capitale di
14.646.856.725.
Siggia (P.C.I.)
- Osservazioni? Possiamo andare avanti a
pagina 56 col Titolo III -
Titolo III - Rimborso di prestiti - il totale del Titolo III
è di 296.993.685 - Riepilogo generale dell'Assessorato alle
Finanze: Titolo I 9.920.799.590 - Titolo II - Spese in conto
capitale 14.646.856.725 - Totale del Titolo I e II 24.567.656.315 -
Il Titolo II 296.993.635 - Totale generale delle spese
dell'Assessorato alle Finanze: 24.864.650.000.
