Classificazione
(Nessuna classificazione presente)


Resoconto integrale del dibattito dell'aula
Oggetto del Consiglio n. 433 del 14 luglio 1982 - Resoconto
OGGETTO N. 433/VII - DISEGNO DI LEGGE CONCERNENTE:
"RISTRUTTURAZIONE DELL'ASSESSORATO AL TURISMO, URBANISTICA E BENI
CULTURALI".
PRESIDENTE:
Si tratta del disegno di legge n. 395
presentato dalla Giunta regionale in data 21 giugno 1982.
Prima di dare a parola all'Assessore Pollicini faccio presente
che non è allegato alla documentazione il parere della Commissione
paritetica, poiché ci è pervenuto ieri sera. Non abbiamo ritenuto,
come Presidenza, di farne fotocopia per tutti i Consiglieri in
quanto può essere letto ed è assolutamente telegrafico. Ne do
lettura: "Esaminato il disegno di legge di cui trattasi, la
Commissione paritetica riunita in data 12.7.1982 formula a
maggioranza di voti parere favorevole".
Questo è il parere; pertanto abbiamo ritenuto di darne solamente
lettura, tenuto conto che non c'erano né commenti, né proposte, nè
altre osservazioni.
Detto questo, do facoltà di parola all'Assessore al Turismo,
Urbanistica e Beni Culturali Pollicini per illustrare il disegno di
legge n. 395.
POLLICINI - (D.P.):
Si tratta di una proposta che mira a
razionalizzare i ruoli all'interno dell'Assessorato. Si è cercato
di creare le condizioni perché la qualità dell'attività svolta
dall'Assessorato trovasse un adeguato giovamento. Oggi,
evidentemente, vi sono molte carenze sul piano funzionale in
quell'Assessorato e le carenze maggiori certamente non sono nella
quantità, ma sono nella qualità delle persone preposte a un
Assessorato che ha diversi compiti: dal settore turistico a quello
sportivo, dall'urbanistica e l'ambiente alla sovrintendenza dei
beni culturali.
Abbiamo previsto tre settori e di ognuno illustro le relative
proposte.
Il turismo, a parte gli aspetti nominalistici per evitare
confusioni, è stato suddiviso in tre servizi principali e cioè: il
servizio infrastrutture ricettive, il servizio promozione ed
organizzazione del turismo, e il servizio infrastrutture
ricreativo-sportive. Questo è grosso modo quanto viene proposto per
la ristrutturazione del turismo; si aumento da uno a tre il numero
dei servizi, e si aumenta l'organico di due vice dirigenti e di tre
impiegati di V° livello.
Per quanto concerne la sovrintendenza occorre premettere che ha
avuto un notevole sviluppo in questi ultimi anni e, pertanto, sono
previste importanti variazioni, e cioè la sua suddivisione in
quattro servizi: beni archeologici, beni architettonici, beni
ambientali e beni storico-artistici. E' necessario procedere a tale
suddivisione proprio perché tutta l'opera svolta dalla
sovrintendenza, in modo particolare dalla sezione archeologica,non
venisse lasciata senza continuità per i posteri.
E' necessario avere una persona preposta per mantenere per il
futuro testimonianza di quello che veniva fatto di volta in volta
in quel settore. Si è ritenuto, quindi, opportuno istituire un
posto per uno storico dell'arte il cui compito è quello di
analizzare, di scrivere, di testimoniare tutto ciò che viene
scoperto. Rilevante è stato il lavoro fatto dalla sovrintendenza,
e, in particolare, dalla sezione archeologica; probabilmente, non
altrettanto rilevante è stata la parte descrittiva e testimoniale
dell'attività svolta in questi due settori.
Possiamo dire, senza peccare di eccessivo patriottismo, che in
questo campo la nostra Regione ha una grossa posizione di prestigio
per ciò che è stato fatto, per i grossi recuperi delle
testimonianze storiche e archeologiche; non altrettanto abbiamo
avuto la possibilità di fare (proprio perché se si fa l'opera di
ricerca e di restauro non si può contemporaneamente fare anche
opera di trascrizione) sul piano testimoniale. Lo storico dell'arte
è appunto preposto a questo compito.
Inoltre sarà istituito un ulteriore posto per il servizio dei
beni ambientali che sarà coperto da un architetto.
Oltre a questo discorso, proprio nel settore archeologico, è
prevista l'istituzione di due posti di aiuto archeologo; sono posti
di V° livello, che fino ad ora non esistevano. C'era soltanto una
persona preposta al settore archeologico che non aveva di fatto
nessun aiutante con specifica e istituzionale posizione di esperto
in materia archeologica.
Tale posto è necessario proprio per potenziare il settore,
proprio per evitare che in molti cantieri le lungaggini
burocratiche superino i tempi reali di una pur minima attività
programmata; accade spesso che quando vengono scoperte le
testimonianze troppe volte i tempi di attività si prolungano in
maniera eccessiva.
Un altro discorso importante riguarda la previsione
dell'istituzione di una serie di 6 posti di restauratore. Due
restauratori per i dipinti, due restauratori archeologici e due
restauratori per la scultura lignea. Questi posti saranno coperti
gradualmente perché i restauratori si formeranno attraverso i corsi
finanziati dalla CEE e organizzati dalla sovrintendenza. Un corso è
in pieno svolgimento, ed è quello riguardante i disegnatori
archeologici.
Mi pare poi molto importante tenere presente che i 6 posti di
restauratore in effetti non costituiranno 6 posti in più, ma
sostituiranno 5 coadiutori tecnici che saranno collocati in ruolo
ad esaurimento. In sostanza questi dipendenti potranno fare il
corso per questo tipo di restauro, o archeologico, o per dipinti, o
per scultura lignea. Quindi, di fatto, questi 6 posti graveranno
solo nella misura di un posto in più dal punto di vista numerico
del nostro organico.
Un altro discorso riguarda la situazione degli operai. Il gruppo
iniziale di 70 operai per i cantieri archeologici, di fatto oggi
non esiste più, per cui la situazione nel settore permane sempre
abnorme. Oggi vi sono 15 operai specializzati, però di fatto
soltanto pochi svolgono l'attività vera e propria di operai. Si
tratta di dipendenti che, vuoi per l'età, vuoi per le condizioni di
salute, sono addetti alla custodia dei monumenti: di fatto noi
abbiamo solamente 4 persone che svolgono la mansione di
operaio.
In effetti, invece, esiste una situazione strana riguardante la
custodia dei castelli e i monumenti; non si tratta di custodi
qualificati secondo l'organico, ma di operai. Ecco, questo tipo di
proposta si propone di dare ad ognuno il titolo che ha. In effetti
noi avevamo soltanto 6 custodi, di fatto, invece, noi abbiamo, se
non vado errato, una ventina di custodi, per cui non esiste
l'aumento dei custodi a 26 come è scritto perché diamo, rispetto
alla funzione che svolgevano fino ad oggi questi operai nei
castelli e nei monumenti, la qualifica di custode. Quindi l'aumento
di custode è molto ridotto, si riduce in effetti a poche unità.
L'intenzione è proprio quella di preparare professionalmente,
attraverso corsi finanziati dalla CEE, operai che svolgeranno
l'attività di scavatori e operai addetti al restauro dei monumenti.
Saranno introdotti quindi 10 nuovi posti dopo il superamento del
corso: vi saranno 5 posti per operai addetti al restauro dei
monumenti e altri posti per gli scavi archeologici. Ripeto, di
fatto noi avremo complessivamente, tenuto conto dei posti ad
esaurimento, 6 unità in più per il settore dei beni culturali,
rispetto alle 5 unità in più per il settore del turismo.
Passando ad esaminare la situazione alla direzione
dell'urbanistica, devo dire che questo era un settore molto
carente, troppo carente; infatti, il settore dell'urbanistica
prevedeva praticamente tre laureati di cui presenti fisicamente
soltanto due, e oltre ad un solo V° livello. In questo settore si
vuole rafforzare notevolmente l'organico per dare una struttura più
adeguata alle esigenze. Noi sappiamo tutti quanto siano in
arretrato i piani regolatori dei Comuni della Valle, quanto tempo
richiedano gli studi, quante difficoltà siano provocate da questa
situazione; anche gli aspetti giuridici dei piani regolatori sono
di difficile elaborazione. In effetti, la proposta chiede in
particolare l'istituzione di un nuovo posto per un laureato in
giurisprudenza che avrà il compito di esaminare tutta la parte
giuridica del settore urbanistica.
Inoltre, vengono inseriti altri funzionari di concetto; infatti,
l'organico del settore urbanistico, che oggi è composto
complessivamente di 6 persone, viene portato a 13 persone con un
aumento di 7 unità: questo complessivamente viene richiesto.
Occorre inoltre, tenere presente che viene proposto un
emendamento al Consiglio, per la suddivisione in tre settori del
turismo, con l'inserimento di un responsabile del servizio
infrastrutture ricettive che porta a 3 i Vice dirigenti del
turismo.
L'altro aspetto che mi pare giusto sottolineare riguarda una
serie di emendamenti, che ha proposto la Commissione Affari
Generali, se non vado errato, a proposito dell'istituzione del
posto di responsabile del settore infrastrutture ricreative e
sportive per il quale viene richiesto il titolo di laurea in
ingegneria o in architettura. Viene invece annullato l'allegato a)
- aumento dei posti di ispettore, - da due a tre, in quanto è
sostituito da questo emendamento all'art. 2: dopo il punto 3
aggiungere
"3/bis - responsabile del settore servizio
infrastrutture ricettive, diploma di laurea o in giurisprudenza
o
in
economia e commercio".
Di conseguenza, verrebbero
modificate le tabelle in ordine all'istituzione del terzo posto di
aiuto dirigente nel settore del turismo.
Un'altra proposta di variante riguarda l'Ufficio regionale dello
Sport, - allegato B - ed inoltre viene proposta una correzione a
pag. 5, 6° rigo; si tratta di un errore di battitura poiché c'è da
sostituire 26 con 25 (nella tabella è scritto 26).
PRESIDENTE:
E' aperta la discussione generale. Stavo
facendo un rapido controllo degli emendamenti. In parte sono già
quelli allegati alla documentazione che fanno parte del parere
della Commissione; l'Assessore presenta quello relativo all'art.
2/bis, "responsabile del servizio infrastrutture ricettive" e, di
conseguenza, un dirigente direzione responsabile del turismo".
Il Consiglio ritiene che questi emendamenti debbano essere
dattiloscritti e trasmessi in Consiglio? Ha potuto seguire la loro
presentazione ed aggiungere questi due emendamenti dell'Assessore
Pollicini agli attuali documenti già in suo possesso? Allora
facciamo dattiloscrivere i due emendamenti: uno all'art. 2, e uno
all'allegato A. D'altra parte, solo un emendamento riguarda l'art.
2, perché gli altri, che sono conseguenti, riguardano le tabelle.
Comunque facciamo battere a macchina gli emendamenti.
In attesa è aperta la discussione generale. La parola al
Consigliere Nebbia.
NEBBIA - (P.S.I.):
Credo che la ristrutturazione
dell'Assessorato al Turismo sia diventata effettivamente urgente
per i compiti che questo Assessorato svolge tra i grandi settori
della nostra Regione.
Per quanto riguarda la direzione generale del turismo, tutti
sappiamo quanto il turismo sia importante come settore economico e
sappiamo anche che un'efficiente azione di promozione e di
controllo dell'attività turistica non può prescindere da questo
Assessorato, la cui funzionalità è indispensabile.
Sono molti anni che l'Assessorato non aveva visto la sua pianta
organica modificata e quindi non ha, per diversi motivi, potuto
seguire l'evoluzione (se così la possiamo chiamare) della domanda
turistica. Noi siamo d'accordo sull'emendamento proposto
dall'Assessore circa l'ulteriore suddivisione del servizio
infrastrutture turistiche in un servizio di infrastrutture
ricettive e un servizio di infrastrutture ricreative e sportive, in
quanto riteniamo che il servizio ricettività abbia una notevole
importanza perché sovrintende tutte le attrezzature della Regione
che conta circa 600 alberghi, una cinquantina di campeggi, le case
per ferie.
Anzi, forse oggi non riesce a sovrintendere a tutte queste
attività. Ma ci sono attrezzature para-alberghiere che dovrebbero
essere anch'esse controllate. Questo servizio potrebbe permettere
di offrire alla domanda turistica un'offerta di infrastrutture
sempre più adeguata.
Abbiamo parlato ieri, in questa sede, di alberghi, di
attrezzature alberghiere, di mutui; credo che un discorso più
completo su questo tema possa essere svolto disponendo di un
efficiente servizio ricettività che possa controllare sul
territorio, anche con pignoleria, quelle attrezzature che spesso
sono gestite non in modo conforme.
Circa la sovrintendenza per i beni culturali ed ambientali,
condividiamo la necessità di un ampliamento dell'organico in
quanto, proprio negli ultimi anni, c'è stato un deciso aumento di
conoscenza nel settore archeologico, si sono reperiti dei resti
archeologici quasi ovunque e non sempre è stato possibile
esaminarli a fondo, catalogarli, classificarli e, al limite,
malgrado agli sforzi della Mostra archeologica, anche esporli al
pubblico; con questi ampliamenti potremmo offrire alla conoscenza
del pubblico una visione più approfondita della Valle d'Aosta.
Per quanto riguarda la direzione regionale dell'urbanistica,
sappiamo tutti come, causa delle insufficienze dell'organico, non
sia stato possibile fino ad ora rispondere alle esigenze dei Comuni
nella fase di esame e di riapprovazione dei Piani regolatori. Forse
questa struttura non è ancora sufficiente per riuscire a smaltire
in breve tempo il lavoro arretrato. Riteniamo, però, che sarebbe
necessario, unitamente all'ampliamento dell'organico, anche
modificare in parte l'azione politica della Regione, nel senso che
questo servizio non dovrebbe limitarsi solamente all'esame e alla
verifica degli strumenti urbanistici realizzati da Comuni e
Comunità Montane, o da privati, nel caso di piani urbanistici di
dettaglio, ma dovrebbe essere - qui sia la nostra responsabilità
politica, - un organo tecnico al servizio dell'amministrazione per
la individuazione di una serie di indirizzi e di linee
programmatiche di pianificazione territoriale alle quali poi gli
enti subordinati dovranno adeguarsi. Dico questo, sulla base
dell'esperienza di alcuni nostri colleghi consiglieri che sono
andati a verificare la situazione di alcuni settori, tra i quali
anche questo, nella Regione Friuli-Venezia-Giulia. Tale Regione
dimostra che la parte amministrativa nel settore della
pianificazione del territorio può essere semplificata con un
aumento di efficienza di tutti i servizi con una maggiore aderenza
alla realtà dei problemi nel momento in cui si pongono, mentre da
noi succede che venga data una risposta agli stessi dopo 5, 6 o 7
anni. E' quindi necessario che con adeguati provvedimenti regionali
- e mi riallaccio alla risposta che ha dato ieri l'Assessore circa
la previsione di leggi urbanistiche - si semplifichino tutte le
procedure; bisogna cioè che la Regione assuma iniziative autonome
di modo che, una volta che i Comuni si sono adeguati, ne derivi un
controllo molto più semplice, molto più rapido, anzi, in certi
casi, esso potrebbe addirittura essere evitato.
L'ufficio urbanistico - chiamiamolo in questo modo - non avrebbe
più la funzione che ha oggi, cioè di rispondere a iniziative
comunali, ma avrebbe una funzione promozionale, propositiva, quale
fino ad oggi non ha quasi mai avuto.
Con queste osservazioni, condividendo le proposte di emendamento
dell'Assessore, noi siamo favorevoli a questo disegno di legge.
PRESIDENTE
: E' iscritto a parlare il Consigliere Tonino;
ne ha facoltà.
TONINO - (P.C.I.):
I Consiglieri sanno che noi siamo
sempre stati molto critici sul modo con cui si affrontano le
ristrutturazioni dei singoli Assessorati e questa critica di fondo
la dobbiamo fare anche oggi. Qui si creano una ventina di posti di
lavoro nuovi; come ha detto l'altra volta il collega Mafrica, si fa
una piccola "fabbrichetta" e poi ci lamentiamo, ogni volta che
verifichiamo i dati, che la pubblica amministrazione si sta
gonfiando in modo clamoroso, a discapito delle altre attività
produttive. Non sempre è una questione di quantità di personale,
molto spesso è sufficiente programmare ed organizzare meglio il
lavoro negli Assessorati, prevedendo opportuni coinvolgimenti
esterni per affrontare situazioni congiunturali o emergenti.
Il criterio di base che è stato seguito in questo caso, se si
analizza la relazione illustrativa del disegno di legge, è quello
di presentare le nuove funzioni concludendo con l'affermazione che
l'organico non è più sufficiente. Sono elementi, a nostro avviso,
insufficienti per valutare nel merito questa proposta di
riorganizzazione. Lo abbiamo detto altre volte: senza una visione
più complessiva si rischiano errori madornali, il piano complessivo
della riorganizzazione della struttura regionale, in sostanza, va
avanti, solo che non è un piano, ma è una serie di provvedimenti
settoriali che non hanno nessun collegamento tra di loro o, per lo
meno, noi non riusciamo a vederlo.
Voglio anche fare degli esempi. Si dice nella relazione che
parte del personale del settore dell'urbanistica è assorbita per le
pratiche relative ai mutui dei fondi di rotazione. Ora, in questa
Amministrazione si occupano di edilizia funzionari dell'Assessorato
al Turismo e dell'Assessorato Agricoltura e Foreste per i
fabbricati rurali e per i mutui individuali agricoli della legge
457. L'Assessorato ai Lavori Pubblici ha una struttura che si
occupa di edilizia e, a mio avviso, ha anche momenti di poco
lavoro. Nell'Assessorato alle Finanze ci sono funzionari che si
occupano anche di mutui nel settore dell'edilizia.
Non è concepibile che ognuno di questi Assessorati continui a
ristrutturare i propri uffici affidando incarichi di questo tipo a
diverse persone. E' necessario che un ufficio si occupi di tutta la
materia concernente il problema della casa, dell'edilizia, del
recupero del patrimonio abitativo. Il rapporto con le banche - lo
voglio ricordare perché è un dato reale - è tenuto distintamente da
ognuno di questi uffici dislocati in quattro Assessorati e le
pratiche con le banche per il convenzionamento sono molto spesso
abbastanza simili: questi sono errori che si possono fare
affrontando le ristrutturazioni in modo settoriale.
Un provvedimento, che è passato in Consiglio poco tempo fa,
riguardava la ristrutturazione della pubblica istruzione: anche in
questo caso non si riesce a capire quale collegamento ci sia tra
quelle manifestazioni di carattere culturale che fanno parte della
promozione turistica della nostra Regione e l'ufficio addetto alle
attività culturali ed alle manifestazioni culturali che ha un certo
organico previsto nell'ambito della pubblica istruzione. Se queste
cose non vengono spiegate, diventa difficile capire, per il
cittadino, il nesso che lega le procedure e gli uffici.
Queste sono le ragioni per cui, anche in questo caso, valutiamo
il provvedimento in modo critico anche se, e mi corre l'obbligo di
dirlo, singolarmente i vari settori che compongono l'Assessorato al
Turismo sono importanti, sono settori che sicuramente hanno la
necessità di organizzare meglio il loro lavoro e di avere una
produzione migliore: io insisto nel dire che questo risultato non
sempre si ottiene soltanto aumentando l'organico.
Si tratta di individuare nel merito come si lavora, quali
possibilità esistono per affrontare concretamente le situazioni che
si presentano. Credo che l'esempio più significativo sia quello
relativo al settore dell'urbanistica: l'Assessorato disperde la sua
attività in funzioni di controllo, in alcuni casi eccessivamente
particolareggiato. Questa non è una responsabilità degli addetti a
quel servizio, ma deriva dalle norme legislative della nostra
Regione che costringono gli uffici ad una funzione difensiva di
controllo successivo, mentre la Regione dovrebbe svolgere un'azione
promozionale di indirizzo.
Il Consigliere Nebbia ha fatto riferimento all'esperienza del
Friuli. In Friuli sono stati esaminati in un anno 80 piani
regolatori, tutti i Comuni hanno il Piano regolatore approvato,
essendo i tempi per l'approvazione di 4-6 mesi al massimo, però il
punto sostanziale è che questo risultato non è stato affrontato
aumentando a dismisura il personale, bensì fornendo ai Comuni
preventivamente gli indirizzi.
E' questa la funzione di un piano territoriale regionale: creare
un momento di confronto preventivo fra Regione e Comune prima della
formazione degli strumenti urbanistici allo scopo di eliminare e
ridurre decisamente i tempi delle varie istruttorie. Inoltre, in
Friuli si svolge un confronto preventivo sui piani urbanistici di
dettaglio e sui piani particolareggiati; successivamente sono
approvati dall'organo comunale senza l'approvazione successiva
della Regione. Si tratta anche qui, evidentemente, di tempi
risparmiati.
Noi dovremmo in quel settore affrontare in modo deciso il grosso
arretrato che si è formato, riorganizzando l'Assessorato
certamente, ma anche ridefinendo il metodo di lavoro, altrimenti,
con i ritmi attuali e malgrado la buona volontà dimostrata
dall'Assessore rispetto ad una cattivissima volontà del passato,
gli strumenti urbanistici dei Comuni saranno approvati tra 10/15
anni o giù di lì. E' una cosa, questa, vergognosa, inaccettabile,
impensabile.
Queste sono le osservazioni che, in linea generale ed anche nel
particolare, facciamo su questo disegno di legge. Ribadisco che la
tecnica di venire di volta in volta a presentare ristrutturazioni
parziali, porta a degli errori e conduce ad un sovradimensionamento
della struttura, anziché ad un suo miglioramento qualitativo, che è
l'obiettivo più importante.
PRESIDENTE
: Altri che intervengono in sede di discussione
generale? Abbiamo distribuito gli emendamenti che sono stati
presentati dall'Assessore e che si aggiungono a quelli già espressi
dalla Commissione.
Ci sono altri che chiedono la parola? La parola al Consigliere
Tamone.
TAMONE - (U.V.):
Io condivido abbastanza certi aspetti
del discorso che ha fatto Tonino, soprattutto per quanto concerne
la questione dell'urbanistica. Lo abbiamo detto in Commissione
all'Assessore: il problema dei piani regolatori dovrà in qualche
modo essere risolto positivamente, però io vorrei dire
all'Assessore quello che ho detto in Commissione e che qui
ribadisco pubblicamente: c'è sul tappeto la questione degli scavi
che in Valle d'Aosta, è veramente secondo me una cosa indegna.
Capisco che l'Assessore non può assumere 5000 persone che vadano
a scavare, perché altrimenti Mafrica ci dice che abbiamo fatto
un'altra Cogne - e probabilmente avrebbe ragione. Allora io
ribadisco quello che ho già detto. Vediamo di dare a qualche ditta
esterna l'appalto di questi lavori. in maniera che vengano eseguiti
e definiti in qualche maniera (non voglio qui citare le aree
interessate).
Si potrebbe cominciare - ricordando il compianto avvocato Caveri
- dal vecchio parcheggio vicino a via Lostan che doveva essere
eseguito al tempo in cui non andavo ancora a scuola. Ancora se ne
parla. Non parliamo poi dell'area davanti alla Regione che, più o
meno, ha la stessa età - cioè l'area adiacente al parcheggio di via
IV Novembre - per non parlare poi delle zone più ampie, tipo l'area
dei Salassi, o le aree di via Roma.
Io credo che in giro per l'Italia, per il mondo ci sarà della
gente che è capace di grattare ad una velocità un po' superiore a
quella in cui si gratta qui in Valle d'Aosta. Penso anch'io che
sono dei lavori difficili; non parlo di rubare, ma. di grattare,
perché quelli grattano veramente.
Non so se li avete visti lavorare, hanno delle piccole zappette
e grattano: non dico di reintrodurre il cottimo perché sono
contrario a questo sistema. Con l'amico Bajocco abbiamo fatto le
battaglie contro il cottimo, però la velocità di questi è proprio
testimoniata dai loro nomi: si chiamano lumachieri. Però dovrebbero
essere delle lumache più veloci, con una velocità leggermente
superiore.
Troviamo una formula per far vedere anche alla cittadinanza che
vogliamo risolvere il problema, rispondendo alle istanze dei
cittadini. Io ho un amico che era venuto a sollecitarmi una certa
pratica, a suo tempo: gli ho detto che entro due anni l'area di
Saint Martin sarebbe stata sistemata. Questo succedeva nel '74.
Siamo nell'82 e l'area di Saint Martin è ancora quasi come allora.
Non voglio dare delle colpe a nessuno, per carità, però vediamo se
esistono delle imprese specializzate che lavorino ad un altro ritmo
e che possano toglierci questi problemi che mi pare dovrebbero dare
anche lustro, una volta risolti, perché questi ruderi visitati o
visitabili potrebbero anche essere simili al museo archeologico, o
a qualcosa di questo genere, e porterebbero vantaggi alla nostra
Regione. Il mio era un piccolo sfogo su questi argomenti.
PRESIDENTE
: La parola al Vice Presidente Faval.
FAVAL - (U.V.):
Questo è un argomento che normalmente mi
sollecita e vorrei aggiungere soltanto pochissime frasi a quello
che è stato detto benissimo dal mio collega Tamone.
Si tratta di questo: oltre ai motivi che ha espresso Tamone io
credo che sia assolutamente indispensabile che nel settore
archeologico si addivenga ad un minimo di ordine, perché si possa
mettere anche gli altri cittadini della Valle d'Aosta, che non
appartengono agli addetti ai lavori, nelle condizioni di potere
fruire di questo immenso patrimonio.
A questo proposito io avevo già avuto l'occasione di suggerire
all'Assessore di accompagnare i responsabili del servizio
archeologico non tanto distante, a Baden Baden (in 8/9 ore di
macchina ci s arriva) dove le terme romane dell'epoca sono state
messe in evidenza, sopra addirittura c'è stato costruito un
condominio. Ci si accede attraverso una parete vetrata al di fuori
della quale, ovviamente, si può godere in parte dei resti che sono
stati messi in evidenza e per entrare si piaga.
Io credo che questo sia un esempio razionale di sfruttamento e
di rimessa in valore di reperti archeologici. Perché non fate la
spedizione a Baden Baden? Se volete vengo anch'io e vi porto a
vedere un'esperienza che mi pare potrebbe esserci utile. E' infatti
inaccettabile che, dopo oltre 20 anni, la Valle d'Aosta, la città
di Aosta assomiglino ad una groviera. Oltretutto, tali aree sono
disordinate, sporche, sono diventate anche dei depositi, la maggior
parte si trovano in basso, ovviamente, perché gli insediamenti
avevano una collocazione più bassa rispetto all'attuale
insediamento della città, e la gente, appunto, vi scarica tutto.
Effettivamente sarebbe il caso di accelerare e migliorare
l'organizzazione in questo settore.
PRESIDENTE
: Altri che intendono prendere la parola?
Possiamo considerare chiusa la discussione generale?
La parola all'Assessore al Turismo, Urbanistica e Beni Culturali
Pollicini.
POLLICINI - (D.P.):
Questo organico è in elaborazione dal
1980. Io ho avuto molte, molte perplessità. Vi sono anche molti
problemi pratici. Ad esempio oggi fisicamente non è possibile
aggiungere una persona nella sede degli uffici del turismo. Non
esiste neanche una saletta dove riunirsi in due persone - la
saletta è il mio ufficio dove, eliminando un prezioso salotto in
pelle rossa, ho fato mettere un tavolo da 12 posti.
Adesso è in progetto il trasferimento del piano inferiore,
occupato dall'Assessorato Industria e Commercio, settore
motorizzazione, se non vado errato, al palazzo in Piazza della
Repubblica. Tale trasferimento dovrebbe avvenire entro ottobre, se
i tempi tecnici saranno rispettati; solo allora sarà possibile
fisicamente aumentare l'organico.
Il settore urbanistica è raccolto in due stanzette,
complessivamente. Posso dirvi che, a prescindere dal dirigente che
ha compiti di consulenza, anche di carattere giuridico, fino ad
ora, e che dedicava il 50% del suo tempo a una pratica non molto
congeniale con la sua preparazione accademica (ecco perché
l'introduzione dell'esperto in materia giuridica), dei due
arche-tetti presenti uno è un architetto donna. Facendo onore alla
sua missione femminile nei due anni del mio mandato, ha dato alla
luce due figli, ma successivamente, non contemporaneamente, quindi
di fatto non l'ho potuta vedere: ecco, questa è la forza
dell'Assessorato all'Urbanistica.
Vi debbo dire che dal '65 all'inizio dell'80 erano stati
approvati 9 piani regolatori con una media annua (quella del pollo
forse) di un Piano regolatore ogni anno e mezzo. Adesso ci avviamo
al traguardo dei 30 Piani: 25 sono i Piani approvati e 5 dovrebbero
essere approvati nell'arco di poco tempo.
Chiaramente le strutture sono quelle che sono, e c'è anche da
considerare una questione di metodo, perché va anche detto che c'è
un tipo di istruttoria di Piano regolatore molto elaborata,
sofisticata, forse eccessiva. Non è vero che mancano gli indirizzi
perché, per quanto mi riguarda, a tutti i sindaci è stata mandata
una lettera abbastanza corposa dove venivano messi in evidenza gli
indirizzi della Giunta in ordine ai Piani regolatori. Quindi,
questo è stato fatto, così come si svolgono regolarmente le
riunioni preliminari alle impostazioni al Piano regolatore in
Assessorato, non solo con i funzionari, ma anche con l'Assessore;
quindi, i rapporti Regione-Comuni, Regione-tecnici sono costanti,
istituzionali. Gli indirizzi, insomma, sono stati dati.
Chiaramente avete ragione voi: il problema è di impostare
diversamente l'istruttoria dei Piani regolatori, concordo
completamente, però voi sapete che le strutture sono anche fatte di
uomini, cioè non è sufficiente avere indirizzi precisi e norme
precise, ma dipende molto dal fattore umano. Evidentemente la cosa
non è molto semplice.
Io sono stupito e meravigliato in senso positivo di vedere che
il Friuli ha approvato 80 piani regolatori. E' una cosa stupenda,
cosa che noi non ci possiamo neppure sognare. Noi abbiamo i Piani
regolatori che rimangono in Assessorato in media 3 o 4 anni; la
variante del Comune di Aosta è in istruttoria da 5 mesi e andrà
avanti ancora per due mesi.
La forza-lavoro presente in quel settore, ripeto, è scarsa: il
C.R.P.T. impiega un paio di giorni ala settimana per la
preparazione degli elaborati, vi è l'aspetto giuridico delle
pratiche da esaminare, vi è il fenomeno delle nascite in questo
paese che cresce secondo il detto mussoliniano che "il numero è
potenza", insomma noi abbiamo a disposizione un funzionario (quando
la salute lo sostiene). Quindi, effettivamente, l'organico è
sotto-dimensionato.
Ci auguriamo, senza farci molte illusioni, che il numero risolva
il problema; al nostro dirigente della sezione urbanistica, ho dato
la possibilità di scegliersi gli uomini di sua fiducia all'interno
o all'esterno di questa Regione, perché l'aiutassero
nell'istruttoria dei Piani regolatori per accelerare i tempi.
Questa offerta non è stata accolta, perché il dirigente della
sezione urbanistica vuole visionare personalmente tutto.
Chiaramente i miracoli non sono prerogativa di questa terra e
neanche, penso, del dirigente della sezione urbanistica, però la
disponibilità politica di poter scegliersi gli architetti di sua
fiducia, all'interno o all'esterno di questa Regione, c'è
stata.
Occorre andare avanti. Non c'è spazio, possiamo affittare due
alloggi all'esterno, non è una prassi inusitata da parte nostra,
però anche questa offerta è stata rifiutata perché quel funzionario
vuole tutta a gente sotto la sua responsabile visione giornaliera e
forse oraria.
Chiaramente, di fronte a questa situazione non rimane che
adottare un sistema, quello che io ho sempre auspicato, cioè che
sarebbe opportuno, almeno in questo settore, rinunciare all'opera
di molti funzionari: il ricorso all'esterno costerebbe certamente
molto meno e la produttività, vi posso garantire, sarebbe
certamente molto più alta.
Se non si ha il coraggio di assumere queste decisioni, noi
dobbiamo accettarne le conseguenze e quando mi si fa il discorso
che non è opportuno appaltare i servizi io posso dire, ad esempio,
che la Regione Friuli-Venezia-Giulia ha recentemente costituito
l'azienda promozionale turistica che ha appaltato ed ha affidato 7
miliardi, pari all'investimento di promozione turistica dell'82, a
una azienda privata. Questa è una scelta politica interessante e
molto intelligente. Magari andrà a cozzare contro certe strutture
corporative (da noi non mancano queste spinte) però se si vuole
avere il perfezionismo e l'efficienza, secondo me bisogna scegliere
una struttura con mentalità manageriale e, quindi, di tipo
privatistico.
Se, invece, si vuole salvare certi altri aspetti, allora si
sappia che le conseguenze sono quelle che creano queste
giustificate critiche.
Io concordo perfettamente con voi, cioè che occorre semplificare
le procedure: modificare il modo in cui si lavora è molto più
facile attraverso questo tipo di proposta che trova difficoltà ad
essere attuata, tant'è che siamo qui a non attuarla, perché,
altrimenti, è difficile modificare il modo di lavorare visto che
chi lavora sono gli uomini e, nell'ente pubblico, l'uomo non può
essere gestito come nell'azienda privata. Ecco perché io mi sono
convertito all'efficienza della attività privata, e questa non è
certo una novità.
Lo stesso discorso vale per quanto ha detto il Consigliere Faval
e il Consigliere Tamone; quando il dirigente vuole in prima persona
visionare, consultare e verificare le pratiche, chiaramente vi sono
dei limiti obiettivi. Quindi, la lungaggine riassume un po' il modo
di lavorare, cioè i tempi sono lunghi.
Va detto, però, che adesso di fatto i nostri lumachieri sono
scomparsi; di quella pattuglia, di quel battaglione -di 70 persone
siamo giunti, fra certificati medici ed altre cose, a 4 persone.
C'è la proposta di fare due squadrette da 5 dipendenti; attualmente
ci avvaliamo, per certi lavori, dove è possibile, di personale
dell'impresa.
Mi rendo perfettamente conto che la soluzione ideale non è
quella proposta dalla modifica dell'organico. E' una soluzione che
dovrebbe migliorare (non so dirvi di quanto, però) il grado di
efficienza e di produttività di questa azienda che, secondo me, ha
tutti i presupposti per essere collocata nell'ambito delle grosse
aziende pubbliche nazionali.
PRESIDENTE
: Siamo all'articolato. Qualcuno chiede la
parola?
La parola al Consigliere Tonino.
TONINO - (P.C.I.):
Io ho chiesto la parola per
dichiarazione di voto. Come ho fatto rilevare nel primo intervento,
alcune delle proposte che sono contenute nel disegno di legge
rispondono ad esigenze oggettive per migliorare la qualità del
lavoro all'interno di quell'Assessorato: rispetto a questa esigenza
noi siamo d'accordo. Non siamo d'accordo su alcune - io le
definisco estremizzazioni - che ha fatto l'Assessore Pollicini
nella sua replica, e cioè non è così pacifico che tutto quello che
è privato è bello e funziona bene.
Non condividiamo il senso di rassegnazione per cui noi siamo
ormai destinati ad avere una struttura pubblica che funziona male e
lentamente. Noi siamo convinti che ci siano anche all'interno della
struttura pubblica delle energie valide: quello che ci sembra
importante è che ognuno svolga, nella struttura pubblica, il suo
compito. Lo svolga la Giunta regionale, lo svolgano gli organi
politici, che devono decidere in merito alle esigenze organizzative
e, naturalmente, lo svolga la struttura burocratica, che dovrà
compiere tutte le funzioni conseguenti alle decisioni
politiche.
A me sembra che, invece, dietro a questo senso di rassegnazione,
noi finiamo per non assumere neanche le decisioni che ci spettano.
Per essere più chiaro mi riferisco alle decisioni di organizzare il
lavoro ed alle decisioni di utilizzo eventuale di strutture
esterne: in questo caso la scelta deve spettare agli organismi
politici.
E' una scelta che è conseguente ad obiettivi che debbono essere
raggiunti in determinati tempi. Se questi obiettivi non si possono
raggiungere con gli organici esistenti, si debbono raggiungere con
l'utilizzo di forze esterne: questo è almeno il nostro
indirizzo.
Dicevo prima che alcune delle indicazioni contenute nel disegno
di legge sono valide; restano alcune perplessità di carattere
generale e non a caso l'Assessore non ha risposto sull'esempio che
ho fatto a proposito della gestione delle provvidenze per la casa e
per le abitazioni. Resta il vizio di affrontare settorialmente un
problema che, poi, invece, può essere facilmente affrontato a
livello globale con delle sicure economie per la spesa pubblica,
con una migliore organizzazione del lavoro, con una diminuita
frammentazione del lavoro nei singoli Assessorati: questo è un
discorso che ci sforziamo di spiegare ormai da parecchi anni. E' un
aspetto rispetto al quale la Giunta è insensibile e lo ha
dimostrato anche in questa legislatura.
Per queste ragioni ci asteniamo sul provvedimento proposto
dall'Assessore Pollicini.
PRESIDENTE
: Altri chiedono la parca per dichiarazione di
voto?
Allora possiamo passare all'articolato. Do lettura dell'art.
1.
Art. 1
La pianta organica dei posti e del personale e l'elenco dei
servizi e degli uffici dell'Assessorato al Turismo, Urbanistica e
Beni Culturali e della
Funivia Buisson-Chamois, riportati negli allegati A e B alla
legge regionale 9 febbraio 1978, n. 1 e successive modificazioni ed
integrazioni, sono sostituiti, rispettivamente, dagli allegati A e
B della presente legge.
PRESIDENTE
: Non ci sono emendamenti. Metto in
approvazione l'art. 1 testè letto per alzata di mano.
ESITO DELLA VOTAZIONE
Presenti: 24
Votanti: 18
Astenuti: 6 (Bajocco, Carlassare, Cout, Dolchi, Mafrica e
Tonino)
Favorevoli: 18
Il Consiglio approva
PRESIDENTE
: Do lettura dell'art. 2.
Art. 2
I titoli di studio ed i requisiti prescritti per ricoprire i
nuovi posti istituiti con la presente legge sono
i seguenti:
1)
Storico d'arte:
diploma di laurea in lettere con perfezionamento in storia
dell'arte;
2)
Responsabile del servizio infrastrutture
turistiche:
diploma di laurea in ingegneria civile;
3)
Dirigente della direzione regionale del turismo e
Responsabile del servizio promozione e organizzazione del
turismo:
diploma di laurea in giurisprudenza o in economia e
commercio; buona conoscenza di almeno una lingua estera tra inglese
e tedesco;
4)
Dirigente della direzione regionale
dell'urbanistica:
diploma di laurea in architettura o in ingegneria civile o in
urbanistica o in giurisprudenza;
5)
Consulente giuridico:
diploma di laurea in giurisprudenza;
6)
Urbanista:
diploma di laurea in architettura o in urbanistica;
7)
Aiuto-archeologo:
diploma di maturità classica o scientifica;
8)
Archivista del materiale iconografico ed archivista
bibliotecario:
diploma di maturità classica o scientifica o
magistrale;
9)
Tecnico addetto:
diploma di maturità tecnica per geometri o tecnica
industriale con specializzazione in edilizia.
PRESIDENTE
: A questo articolo ci sono due emendamenti
proposti dalla Commissione, uno è quello concernente la
sostituzione del 10 comma, e l'altro, al punto 2), concerne
l'aggiunta della parola "architettura" dopo "ingegneria
civile".
Il Consiglio è d'accordo che io metta in approvazione i due
emendamenti della Commissione?
Metto in approvazione gli emendamenti testè letti.
ESITO DELLA VOTAZIONE
Presenti: 24
Votanti: 18
Astenuti: 6 (Bajocco, Carlassare, Cout, Dolchi, Mafrica e
Tonino)
Favorevoli: 18
Il Consiglio approva
PRESIDENTE
: Vi è anche l'emendamento proposto e
distribuito a tutti i Consiglieri dall'Assessore Pollicini questa
mattina. Si tratta dell'aggiunta del punto 3/bis "responsabili
servizio infrastrutture ricettive con diploma di laurea in
giurisprudenza ed economia e commercio".
Lo metto in approvazione.
ESITO DELLA VOTAZIONE
Presenti: 24
Votanti: 18
Astenuti: 6 (Bajocco, Carlassare, Cout, Dolchi, Mafrica e
Tonino)
Favorevoli: 18
Il Consiglio approva
PRESIDENTE
: Do lettura dell'art. 2 emendato.
Art. 2
I titoli di studio ed i requisiti prescritti per ricoprire i
posti previsti dalla presente legge sono i seguenti:
1)
Storico d'arte:
diploma di laurea in lettere con perfezionamento in storia
dell'arte;
2)
Responsabile del servizio infrastrutture
turistiche:
diploma di laurea in ingegneria civile o in
architettura;
3)
Dirigente della direzione regionale del turismo e
Responsabile del servizio promozione e organizzazione del
turismo:
diploma di laurea in giurisprudenza o in economia e
commercio; buona conoscenza di almeno
una
lingua estera tra
inglese e tedesco;
4)
Responsabile del servizio infrastrutture
ricettive;; .
diploma di laurea in giurisprudenza o in economia e
commercio;
5)
Dirigente della direzione regionale
dell'urbanistica:
diploma di laurea in architettura o in ingegneria civile o in
urbanistica o in giurisprudenza;
6)
Consulente giuridico:
diploma di laurea in giurisprudenza;
7)
Urbanista:
diploma di laurea in architettura o in urbanistica;
8)
Aiuto-archeologo:
diploma di maturità classica o scientifica;
9)
Archivista del materiale iconografico ed archivista
bibliotecario: diploma di maturità classica o
scientifica o magistrale;
10)
Tecnico addetto:
diploma di maturità tecnica per geometri o tecnica
industriale con specializzazione in edilizia.
PRESIDENTE:
Metto in approvazione l'articolo 2 così
emendato.
ESITO DELLA VOTAZIONE
Presenti: 24
Votanti: 18
Astenuti: 6 (Bajocco, Carlassare, Cout, Dolchi, Mafrica e
Tonino)
Favorevoli: 18
Il Consiglio approva
PRESIDENTE:
Do lettura dell'art. 3.
Art. 3
Il titolare del posto di Direttore dell'Ufficio del turismo è
inquadrato nel posto di Dirigente della Direzione regionale del
turismo.
Il titolare del posto di Vice Direttore dell'Ufficio del turismo
è inquadrato nel posto di Responsabile del Servizio promozione ed
organizzazione del turismo.
I titolari dei posti di Operaio qualificato presso il Servizio
turismo e ricettività e il Servizio pubblicità, spettacolo,
informazione e sport sono inquadrati nella qualifica di
magazziniere presso la Direzione regionale del turismo.
I titolari dei posti di Operaio qualificato presso l'Ufficio
Sovrintendenza e presso l'ufficio archeologia sono inquadrati nella
qualifica di custode per castelli e musei.
I titolari di posti di disegnatore archeologico sono inquadrati
nella qualifica di rilevatore archeologico.
Il titolare del posto di operaio specializzato-carpentiere
presso l'Ufficio Sovrintendenza è inquadrato nella qualifica di
capo carpentiere.
I titolari dei posti di operaio specializzato-fabbro preso
l'Ufficio Sovrintendenza sono inquadrati nella qualifica di capo
fabbro.
Il titolare della qualifica di falegname restauratore presso
l'Ufficio Sovrintendenza è inquadrato nella qualifica di capo
falegname.
I titolari dei posti di muratore capo operaio presso l'Ufficio
Sovrintendenza sono inquadrati nella qualifica di capo
muratore.
I titolari dei posti di fattorino presso la Funivia
Buisson-Chamois sono inquadrati nella qualifica di
fattorino-cassiere.
PRESIDENTE:
Metto in approvazione l'articolo 3.
ESITO DELLA VOTAZIONE
Presenti: 24
Votanti: 18
Astenuti: 6 (Bajocco, Carlassare, Cout, Dolchi, Mafrica e
Tonino)
Favorevoli: 18
Il Consiglio approva
PRESIDENTE
: Do lettura dell'art. 4.
Art. 4
Alcuni dei titolari dei posti di operaio qualificato inseriti
nel ruolo speciale ad esaurimento ai sensi della legge regionale 14
maggio 1976,
n.
17, sono inquadrati nei ruoli ordinari della
Sovrintendenza per i beni culturali ed ambientali, tenuto conto
delle mansioni effettivamente svolte dai titolari stessi, come
segue:
- inquadramento di n. 14 operai qualificati nella qualifica
di custode per castelli e musei, con mantenimento sia del livello
funzionale raggiunto sia del trattamento economico attualmente in
godimento;
- inquadramento di n. 2 operai qualificati nel ruolo
ordinario, con la stessa qualifica.
PRESIDENTE
: Metto in approvazione l'articolo 4.
ESITO DELLA VOTAZIONE
Presenti: 24
Votanti: 18
Astenuti: 6 (Bajocco, Carlassare, Cout, Dolchi, Mafrica e
Tonino)
Favorevoli: 18
Il Consiglio approva
PRESIDENTE
: Do lettura dell'art. 5.
Art. 5
La qualifica di capo servizio tecnico della Funivia
Buisson-Chamois è inserita nel quinto livello funzionale.
PRESIDENTE
: Metto in approvazione l'articolo 5.
ESITO DELLA VOTAZIONE
Presenti: 24
Votanti: 18
Astenuti: 6 (Bajocco, Carassare, Cout, Dolchi, Mafrica e
Tonino)
Favorevoli: 18
Il Consiglio approva
PRESIDENTE
: Do lettura dell'art. 6.
Art. 6
Gli attuali titolari dei posti soppressi con la presente
legge sono inseriti in un ruolo speciale ad esaurimento, come
risulta dalla tabella allegato C alla presente legge.
PRESIDENTE
: Metto in approvazione l'articolo 6.
ESITO DELLA VOTAZIONE
Presenti: 24
Votanti: 18
Astenuti: 6 (Bajocco, Carlassare, Cout, Dolchi, Mafrica e
Tonino)
Favorevoli: 18
Il Consiglio approva
PRESIDENTE
: Do lettura dell'art. 7.
Art. 7
L'onere derivante dall'applicazione della presente legge,
valutato in lire 200.000.000 per l'anno 1982 ed in lire 484.000.000
per gli anni successivi, graverà sul cap. 20900 del bilancio
preventivo della Regione per l'anno 1982 e sui corrispondenti
capitoli di bilancio per gli anni successivi.
Alla copertura dell'onere di cui al precedente comma si
provvede:
- per l'anno 1982 mediante prelievo della somma di lire
200.000.000 dal cap. 50000 (fondo globale per il finanziamento di
spese per l'adempimento di funzioni normali - Spese correnti)
(Allegato n. 8 - Spese di funzionamento istituzionale) del bilancio
di previsione della Regione per l'esercizio 1982;
- per gli anni 1983/1984 mediante utilizzo per lire
968.000.000 delle risorse disponibili relative a "1. Spese di
funzionamento istituzionale -1.2. Personale regionale" del bilancio
pluriennale 1983/1984. A decorrere dal 1983 gli oneri necessari
saranno iscritti con legge di approvazione dei relativi
bilanci.
PRESIDENTE
: Metto in approvazione l'articolo 7.
ESITO DELLA VOTAZIONE
Presenti: 24
Votanti: 18
Astenuti: 6 (Bajocco, Carlassare, Cout, Dolchi, Mafrica e
Tonino)
Favorevoli: 18
Il Consiglio approva
PRESIDENTE
: Do lettura dell'art. 8.
Art. 8
Al bilancio di previsione della Regione per l'esercizio 1982
sono apportate le seguenti variazioni:
PARTE SPESA
in diminuzione
Cap.
50000 - "Fondo globale per il finanziamento di spese per
l'adempimento di funzioni normali (Spese correnti)"
£ 200.000.000
in
aumento
Cap. 20900 - "Spese per il personale addetto ai servizi della
Regione - Stipendi, altri assegni fissi e contributi diversi a
carico dell'Ente"
:£ 200.000.000
PRESIDENTE
: Metto in approvazione l'articolo 8.
ESITO DELLA VOTAZIONE
Presenti: 24
Votanti: 18
Astenuti: 6 (Bajocco, Carlassare, Cout, Dolchi, Mafrica e
Tonino)
Favorevoli: 18
Il Consiglio approva
PRESIDENTE
: Do lettura dell'art. 9.
Art. 9
La presente legge è dichiarata urgente ai sensi del 3° comma
dell'art. 31 dello Statuto Speciale ed entrerà in vigore il giorno
successivo a quello della sua pubblicazione sul Bollettino
Ufficiale della Regione.
E' fatto obbligo a chiunque spetti di osservarla e di farla
osservare come legge della Regione Valle d'Aosta.
PRESIDENTE
: Metto in approvazione l'articolo 9.
ESITO DELLA VOTAZIONE
Presenti: 25
Votanti: 18
Maggioranza: 18
Astenuti: 7 (Bajocco, Carlassare, Cout, Dolchi, Mafrica, Péaquin
e Tonino) Favorevoli: 18
Il Consiglio approva
PRESIDENTE
: L'allegato A, in conseguenza delle votazioni
concernenti gli emendamenti all'art. 2, subisce delle
modificazioni.
Metto in approvazione le modificazioni relative alla proposta
della Commissione; in corrispondenza della qualifica di ispettore,
sostituire: "n° posti 2" con "3". Questo emendamento decade: lo
stesso posto, infatti, viene occupato in conseguenza
dell'emendamento presentato dall'Assessore: dopo le parole
"dirigente della direzione regionale del turismo" mettere
"responsabile delle infrastrutture ricettive un posto di vice
dirigente".
Decaduto l'emendamento della Commissione, metto in votazione
l'emendamento proposto dall'Assessore. Chi è d'accordo è pregato di
alzare una mano.
ESITO DELLA VOTAZIONE
Presenti: 25
Votanti: 18
Astenuti: 7 (Bajocco, Carlassare, Cout, Dolchi, Mafrica, Péaquin
e Tonino)
Favorevoli: 18
Il Consiglio approva
PRESIDENTE
: Metto in votazione l'allegato A.
ESITO DELLA VOTAZIONE
Presenti: 25
Votanti: 18
Astenuti: 7 (Bajocco, Carlassare, Cout, Dolchi, Mafrica, Péaquin
e Tonino)
Favorevoli: 18
Il Consiglio approva
PRESIDENTE:
Metto
in votazione l'allegato B.
Abbiamo la proposta della Commissione di precisare che il "servizio
promozione organizzazione del turismo" viene sostituito con
"ufficio regionale dello sport".
Il Consiglio è d'accordo? Metto in approvazione.
ESITO DELLA VOTAZIONE
Presenti: 25
Votanti: 18
Astenuti: 7 (Bajocco, Carlassare, Cout, Dolchi, Mafrica, Péaquin
e Tonino)
Favorevoli: 18
Il Consiglio approva
PRESIDENTE:
C'è poi la proposta dell'Assessore che il
capoverso "servizio infrastrutture turistiche" venga sostituito con
"servizio infrastrutture ricettive, servizio infrastrutture
ricreativo-sportive". Qui si tratta di mettersi d'accordo;
l'ufficio deve provvedere a coordinare queste due proposte, sia
della Commissione che dell'Assessore. Posso quindi mettere in
votazione la proposta dell'Assessore.
ESITO DELLA VOTAZIONE
Presenti: 25
Votanti: 18
Astenuti: 7 (Bajocco, Carlassare, Cout, Dolchi, Mafrica, Péaquin
e Tonino)
Favorevoli: 18
'Il Consiglio approva
PRESIDENTE:
Metto quindi in votazione l'allegato B.
ESITO DELLA VOTAZIONE
Presenti: 25
Votanti: 18
Astenuti: 7 (Bajocco, Carlassare, Cout, Dolchi, Mafrica, Péaquin
e Tonino)
Favorevoli: 18
Il Consiglio approva
PRESIDENTE:
Allegato C. Non ci sono emendamenti. Lo metto
in approvazione.
ESITO DELLA VOTAZIONE
Presenti: 25
Votanti: 18
Astenuti: 7 (Bajocco, Carlassare, Cout, Dolchi, Mafrica, Péaquin
e Tonino)
Favorevoli: 18
Il Consiglio approva
PRESIDENTE:
Faccio inoltre presente che a pag. 5 della
relazione, come già è stato detto, viene fatta una correzione
d'ufficio: la somma del personale diventa di 26 anziché di 25 come
era stato scritto alla seconda riga del secondo comma.
Ciò detto, chiedo se ci sono dichiarazioni di voto. Non ce ne
sono.
Si passa pertanto alla votazione segreta sul complesso della
legge; prego il Consigliere segretario di procedere all'appello
nominale.
PRESIDENT:
Résultat du vote relatif à l'objet inscrit à
l'ordre du jour n° 41, il s'agit de la loi n° 395.
RÉSULTAT DU VOTE
Présents: 26
Votants: 18
Abstensions: 8 (Bajocco, Carlassare, Carral, Cout, Dolchi,
Mafrica, Péaquin e Tonino)
Avis favorables: 16
Avis contraires: 2
Le Conseil approuve
PRESIDENTE:
Il Consiglio approva con 16 voti favorevoli e
2 contrari, su 26 presenti, 18 votanti e 8 astenuti il disegno di
legge n. 395.
Si passa alla trattazione dell'oggetto iscritto all'ordine del
giorno al n. 41/bis.
