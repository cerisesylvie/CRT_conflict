Classificazione
GIUNTA REGIONALE



Oggetto del Consiglio n. 2169 del 24 febbraio 2023 - Resoconto
OGGETTO N. 2169/XVI - Dibattito sul programma di
governo.
Bertin (Presidente) -
Riprendiamo i lavori, alla presenza
di 29 consiglieri. Possiamo proseguire nella discussione generale
sospesa questa mattina. Si è prenotato il collega Aggravi a cui
passo la parola.
Aggravi (LEGA VDA) -
Perché ci troviamo qui oggi? Una
domanda che, all'apparenza, sembrerebbe meritare una risposta
banale, scontata, conseguenza naturale degli eventi iniziati a
maggio 2021; una risposta che, per qualcuno, potrebbe nascondersi
nelle varie lettere, nei documenti politici che si sono
intervallati negli ultimi tempi. Qualcuno ha parlato di ambizioni e
calcoli personali, di macchinazioni, di inadeguatezza a esercitare
i ruoli assegnati, di vittimismo da ultima spiaggia, di percorsi
politici di renaissance, réunification, réunion e chi più ne ha, ne
metta. Non vado oltre con l'elencazione perché non credo che in
quest'aula si debba parlare di questioni che hanno e devono
interessare i partiti e i movimenti di volta in volta coinvolti,
non tutti noi: chacun a son rôle. Ma io penso invece che, in fondo,
fra tutte queste cose, ci sia anche dell'altro, quel quid pluris
che fa la differenza, in questo caso negativa.Chi ha criticato
l'agire della Lega Vallée d'Aoste di quest'ultimo periodo, ognuno
fa il suo gioco e in fondo non mi sento di criticarlo, si dimentica
spesso e volentieri che questa ha da sempre focalizzato il proprio
agire politico sui programmi, sulla concretezza delle cose da fare,
sulle priorità per la nostra comunità, sull'affrontare problemi
datati e che rendono i relativi dossier inesorabilmente vecchi e
dannosi. Qualcuno potrebbe, l'ha già fatto, dire che questo è il
solito ritornello della politica, le solite parole vuote, questo
anche per colpa di tutti noi politici eletti e non, perché ci sono
anche quelli non eletti, che nel tempo abbiamo così tanto parlato e
poco affrontato certi problemi reali da perdere, nel complesso,
credibilità quando parliamo di programmi e di cose concrete.Non
dirò oltre su quello che quando ha potuto, dovuto e voluto fare, ha
fatto la Lega Vallée d'Aoste; non parlerò oggi delle leggi
emergenziali nel periodo della pandemia, del contributo che si è
cercato di dare nelle varie discussioni di legge sui bilanci, e non
aggiungerò altro sulle cose reali discusse con chi ha voluto
confrontarsi realmente con noi. Qui sta una parte della risposta
alla mia domanda iniziale, ma ci tornerò.Abbiamo avuto modo di
leggere i
rumors
sulla stampa, i dieci punti programmatici
di questa compagine che si propone a riempire il vuoto delle
dimissioni del 25 gennaio e abbiamo avuto modo di ascoltare e
conoscere oggi i vostri propositi, la vostra proposta di governo,
ma la domanda resta tale: perché ci troviamo qui oggi?Abbiamo anche
appreso, e lo abbiamo letto dal programma di legislatura, l'ha
detto anche il candidato presidente, che in sintesi - di fatto -
questo è una sorta di
addendum
del vecchio programma, di
quello che ha ereditato, in sintesi il programma di PCP, non me ne
vogliano le colleghe che hanno generato la crisi del maggio 2021,
ma così è, quello rimane.La via del percorso amministrativo del
governo Lavevaz, così come ribadito poi nell'ambito delle varie
presentazioni dei bilanci e anche di altri documenti programmatici,
era stato rappresentato come l'inizio di un grande progetto di
riforma dell'Amministrazione regionale; è in corso, tra l'altro,
anche l'atteso lavoro della Bocconi sulla nuova conformazione
dell'amministrazione. Spero che questo lavoro ci dica anche quali
sono i carichi di lavoro, i fabbisogni, gli spazi di manovra per
generare efficienza nella struttura dell'organigramma e via
dicendo. Un lavoro spesso citato giustamente dal collega Lavevaz
come estremamente importante. Ecco, allora mi viene il dubbio che
quanto ci troviamo oggi è forse il risultato anche di questa grande
riforma, oppure la conclusione del lavoro condotto dalla più famosa
school of management
italiana. Tra l'altro, il candidato
presidente ha parlato di un riassetto dovuto alla situazione
politica, perché sinceramente - ho già avuto modo di anticiparlo in
una recente intervista sui giornali - la struttura proposta oggi
dal Governo regionale mi lascia davvero molto perplesso.Va bene che
tra le particolarità, le critiche, le colpe del governo Lavevaz vi
era quello di aver creato una "presidenza leggera", così come anche
di aver gestito per lungo tempo l'
interim
all'ambiente e ai
trasporti, così come non si capiva la somma della delega alle
finanze con quella delle opere pubbliche, o anche la
combine
tra partecipate e istruzione (su istruzione torno perché abbiamo
trovato una nuova denominazione molto curiosa), ma davvero oggi ci
siamo superati. Qual è il senso reale dell'aver messo la cassa in
capo al vertice? In una mia recente intervista, l'ho già detto, ho
cercato di semplificare il concetto con la battuta del salumaio e
della sua contabilità tenuta dalla moglie; questo non per
banalizzare, bensì per rendere in forma semplice un principio che
ritengo molto importante e un confine altrettanto fondamentale
nella gestione della cosa pubblica. Come può il presidente del
consiglio di amministrazione di una qualunque società dominare
anche la cassa e svolgere quel duplice ruolo di coordinamento e, in
qualche modo, di controllo della gestione dei flussi finanziari,
previsionali e consuntivi delle altre deleghe? Capisco benissimo,
ed è anche naturale, che le partecipate stiano vicine e in
titolarità al capo del Governo regionale, di fatto è lui il
titolare, ma credo fondamentale e opportuno - l'ho detto da quando
sono qua - che l'insieme di
governance
, gestione e, come
l'ha chiamata qualcuno, "guardiania" debba essere separata, e mi
auguro stabile nel tempo, rispetto alla presidenza, per un rispetto
di ruoli, per un carico di lavori e per un'evoluzione di un
modello. Mi spiace, ma questo passaggio non lo comprendo e non mi
piace affatto. Anche chi diceva
l'État c'est moi
aveva un
proprio ministro delle finanze. Qui siamo a
la Région c'est
moi
. Forse chi è favorevole all'elezione diretta del Presidente
della Giunta, oggi potrebbe anche trovarsi concorde in questa sorta
di monarchia regionale. Ma che senso ha questa scelta che tanto
sembra una mera dimostrazione di forza fine a sé stessa? O forse
diciamo che si è fatta propria la battuta che fece il presidente
Chirac a suo tempo quando disse che
il n'y a pas de différends
entre lui et le Ministre des finances pour une simple raison: je
décide et il exécute
. Qui abbiamo semplificato il collegamento,
ma questa è una critica anche propositiva a quello che si vede.Ci
sono poi deleghe misteriose che non so se fanno parte delle novità,
sempre introdotte dallo studio citato; diteci quali strutture,
quali funzioni, quali obiettivi hanno le politiche nazionali della
montagna; sulla stampa era coordinamento PNRR, oggi ci troviamo
PNRR. Cosa c'è da coordinare per un piano governato dall'alto e
dalla
roulette
dei bandi, la cui struttura oggi è
incardinata nelle opere pubbliche e forse finirà - lo presumiamo da
quello che leggiamo - agli affari europei? All'epoca ci venne detto
che questa si sarebbe, per l'appunto, occupata di coordinamento dei
progetti PNRR, ma quale coordinamento? Il mero monitoraggio e
misterioso agire - e uso questo termine perché rimane un po' un
mistero quello che fa quella struttura; non sto banalizzando, ma
effettivamente un po' di mistero c'è - non equivale a un
coordinamento. Che dire: una medaglia di sovietica fattura, cioè di
latta; lo so che il collega Padovani è contento di
quest'affermazione, non so se il collega Caveri ne è altrettanto
contento, però sembrano due medaglie di latta che si usavano tanto
oltre cortina.Cosa vedremo nelle macro e nelle micro delibere che
ridisegneranno quest'Amministrazione? Perché oggi c'è una
presentazione, c'è un programma, c'è una struttura che poi verrà
effettivamente declinata nello schema dei poteri, potremmo dire,
che sono appunto in gergo la macro e la micro delibera.Sulle
politiche per le relazioni intergenerazionali penso che la fantasia
del collega Guichardaz abbia superato tutti noi: vedremo che cosa
si intende, forse avremo un'università intergenerazionale, non lo
so; l'università è sparita, capiremo dove andrà a finire.C'è
un'altra riforma mancata nel panorama valdostano di cui si parla da
tempo, si è già cercato di fare qualcosa nel corso della scorsa
consiliatura, poi tutto si è interrotto e così è rimasto. Sto
parlando della riforma degli enti locali che non è cosa di poco
conto e, così come dicevo già nella relazione di minoranza
all'ultimo bilancio, sarà quella che pesa di più sulle nostre
comunità. Ma nei dieci punti presentati, pur trovandola citata, e
devo dire anche nella presentazione del collega Testolin, mi ha
incuriosito la scelta di presentarla per assicurare agli enti
locali finanziamenti certi e di lungo periodo. Non si dice
nient'altro rispetto al tema, nessuna menzione dell'idea da tanti
citata sino a oggi della creazione di un testo unico, che consenta
di riorganizzare e semplificare l'attuale quadro normativo in
materia di enti locali, nulla sul tema dei servizi associati, nulla
sulle forme possibili di efficientamento delle rispettive
organizzazioni interne, nulla sulla crisi delle assunzioni che
tocca agli enti locali, nulla sull'emergenza tariffe, acqua,
rifiuti eccetera, perché è vero che sono di seconda battuta, ma
toccano le tasche dei cittadini, qualcosa di concreto. Di tariffe
non se n'è mai parlato abbastanza, ma il problema resta e resterà
proprio per scelte fatte in passato, non sempre ovviamente da chi è
in quest'aula, ovvero anche non scelte che oggi pesano
significativamente sulle famiglie e sui singoli valdostani.Certo, è
vero, in un punto che dettaglio si può avere su di un tema così
complesso, così come su un passaggio comunque programmatico e
quindi non di dettaglio, un punto ed un tema molto spinoso? Ma
resta il fatto che il principio, così come posto, pare mera
questione di soldi e finanziamenti da garantire. Perché invece non
si ha il coraggio di dire che c'è bisogno di un cambio di passo,
del coraggio di fare proposte coraggiose e innovative per un mondo
che nel resto d'Italia, e non solo, anche dove non c'è l'autonomia,
sta enormemente cambiando. Ma il futuro dei nostri enti locali, del
loro apporto con i cittadini, con le imprese, con le realtà
produttive locali, è soltanto una questione di soldi? Io penso di
no. E poi cosa significa equa distribuzione?  Vediamo una
mancanza di coraggio o, forse, una dimostrazione di debolezza
politica.Fondamentali e, ovviamente, strategici sono i punti
riguardanti i grandi temi
à la une
, quei problemi che non
possono essere affrontati in solitaria dalla nostra piccola
Regione. Sul futuro della percorribilità del Monte Bianco si
rilanciano i principi definiti nell'ordine del giorno già approvato
a larga maggioranza in quest'aula, ma come si pensa concretamente
d'incidere sulle scelte che faranno l'Italia e la Francia, se le
faranno, e quale sarà il livello di rappresentanza che la nostra
Regione avrà su questi tavoli? Quale dialogo e quale forza avremo
come valdostani? Quali rapporti utilizzeremo? Tutte belle domande!
Ma soprattutto, quale sarà la posizione dei colleghi Bertin,
Padovani, ma anche Chatrian sul discorso del Monte Bianco? Colleghi
che hanno già preso una posizione nel tempo su questi temi.Così
allo stesso modo ecco riapparire l'annosa questione delle
concessioni di grandi derivazioni idroelettriche del nostro gestore
regionale, la CVA, la cui riassegnazione è a rischio per due
principi cardine dell'Unione europea: la concorrenza e la libertà
di stabilimento, di cui ci si dimentica, perché una cosa è la
proprietà delle concessioni, una cosa è la gestione delle
concessioni. Quest'Unione europea che piace a tanti così com'è, che
qualcuno sogna di definire "Europa delle Regioni", ma che delle
Regioni non è mai stata, e che invece applica principi e direttive,
in Italia la sua messa a terra porta il nome di Bersani - tanto per
dirne una - più che dirigisti, a sua volta applicati
à son
rôle
dai vari Paesi dell'Unione. La Francia, ne cito solo una,
si fa i comodi suoi sul tema, basta vedere le recenti prese di
posizione del Senato francese.Che ne sarà del ruolo della Valle
d'Aosta nell'ambito della grande discussione sul tema, al di là del
futuro della nostra norma di attuazione? Perché oltre alla
battaglia che dobbiamo condividere, portata avanti da Trento,
dovremo necessariamente insinuarci in quello che si genererà in
materia di evoluzione normativa, e me lo auguro, ma così sembra, in
chiave di sicurezza energetica a partire dalle considerazioni messe
nero su bianco sul tema dal COPASIR, dal cosiddetto Piano Colao di
cui ci si è dimenticati; però almeno apprezzo il fatto che nella
declinazione programmatica si scinde il tema della proroga, che può
essere un obiettivo a breve termine, da quello della
riassegnazione, che è un pochettino più complicato e che può essere
un obiettivo di lungo termine.Ma con chi parlerete? Non è una
questione di rubinetti, ma di rapporti, di momenti e di
rappresentanza politica e istituzionale. Me lo permetteranno i
colleghi di Pour l'Autonomie: avete avuto risposte alle vostre
tante iniziative sul tema che avete presentato, come anche noi e
altri colleghi dai banchi dell'opposizione? Se qualcuno lì vi ha
dato una soluzione alla questione, se ce lo dite, è cosa buona e
giusta.Sulla prosecuzione dell'iter tecnico giuridico
amministrativo finalizzato alla verifica di fattibilità per la
realizzazione del collegamento di Cime Bianche, abbiamo appreso
dalle veline giornalisti che interesserà la prossima Giunta. Una
domanda secca, così come sul tema della società unica degli
impianti a fune, eredità del vecchio programma: sono tutti
d'accordo nella nuova maggioranza? Tutti coesi, sicuri, decisi, ne
avete parlato? Il PD e gli indipendenti di estrema sinistra - così
il collega Padovani è contento, perché sta più a sinistra delle
colleghe di PCP, ma con un gruppo non così di estrema sinistra - è
pronto a dar battaglia sul tema? Me lo perdoni, dico "dare
battaglia", cercando di usare dei termini semplici. Avete preso
appunti nelle audizioni in Commissione? Cosa ne pensate? I vostri
europarlamentari a Bruxelles che cosa faranno? Si muoveranno? Ne
avete parlato in maggioranza? Qualcuno vi ha dato delle certezze?
Magari qualcuno ce lo dice prima di fine giornata, prima di fine
dibattito? Io su questo ho qualche dubbio, e lo dico al prossimo
assessore al turismo: prenda nota delle risposte, potrebbe essere
interessante.C'è un punto però che manca, un aspetto fondamentale
importante tra tanti, tra la Regione e lo Stato centrale, un
problema di cui non si può più sottovalutare la portata. Non si
parla del rinnovo, della revisione degli accordi fiscali con Roma:
dimenticanza, presa di tempo, incertezza, qualcos'altro, ci può
anche stare, per carità, oppure forse una silente presa di
coscienza? Chi ha concepito questo nuovo programma, chi ha scritto
e condiviso questa proposta, avrà la forza di interfacciarsi
proficuamente con Roma e Bruxelles al di là delle visite comandate?
E non parlo di un singolo, parlo di un insieme, perché non è giusto
poi caricare tutto sul primo, ci sono anche gli altri. Non è una
questione di rubinetti, lo ripeto, c'è dell'altro che non si può
sottovalutare, i problemi sono tanti, troppi e lì da molto tempo.
Oggi non si può più perdere tempo, ma forse sembra che così si sta
facendo.Perché ci troviamo qui oggi? Diciannove è il numero giusto
per fare tutto questo? Diciannove è garanzia di stabilità rispetto
a diciotto? Diciannove permetterà di fare le riforme utili e
necessarie non più rimandabili per la nostra regione? Diciannove,
che differenza fa rispetto a diciotto? Diciannove è la sommatoria
di più o meno singoli o espressione di forze coese tra di
loro?Abbiamo trovato diciotto firme, qui però guardo il Presidente
del Consiglio che è terzo, però a questo punto gli chiedo: ma lei
la vota la maggioranza? Perché se è terzo, a questo punto, non
dovrebbe votare né da una parte né dall'altra; io ho trovato molto
strana la sua mancanza di firma, però il tempo e gli eventi lo
diranno.Perché ci troviamo qui oggi? La differenza non sta tanto
nelle idee e nelle singole persone ma nella forza dei programmi,
nelle relazioni consolidate e nella volontà di prendere decisioni
anche difficili senza aspettare che si arrivi all'ultimo
travagliato miglio. Parlo almeno del mio gruppo, la Lega: come ho
già detto all'inizio, questa forza l'ha sempre portata con sé,
accompagnata o anche da sola, però questa forza c'era sempre. La
forza sta anche nell'impedire che i numeri primi abbiano la
qualsivoglia tentazione di perpetrare ricatti, calcoli
personalistici, ovvero anche singole volontà. La forza non sta
nell'esercitare un voto a priori contro qualcuno o qualcosa o per
paura del baratro elettorale, la forza sta nel lavoro di chi vuole
realmente essere costruttore di una visione chiara e nuova per il
futuro della Valle d'Aosta; a volte le eredità sono pericolose.
La soluzione che voi oggi proponete in quest'aula, altro non fa
che riproporre problemi ben conosciuti e insidie stabilmente già
presenti. Storie che ci hanno portato come oggi sin qui.
Presidente -
Consigliere Manfrin ne ha facoltà.
Manfrin (LEGA VDA) -
Oggi assistiamo alla nascita di un
Governo che non esito a definire "minestrone", e non di quelli ben
assemblati, purtroppo, ma uno con ingredienti davvero poveri e per
di più mal amalgamati. Se questo minestrone fosse il pasto di una
famiglia mono reddito, una delle tante che in questo momento
cercano risposte ma non ne ricevono, o quando le ricevono sono
negative, sarebbe già largamente insufficiente. Oggi invece
parliamo di un piatto che dovrebbe bastare per un'intera comunità e
dalla povertà degli ingredienti non possiamo non associare anche
una loro scarsità.Il Governo che dovrebbe prendere vita quest'oggi,
è di tutta evidenza, è il frutto di una fusione a freddo fra forze
politiche che, non soltanto ovviamente in questa legislatura, hanno
mostrato una scarsa coesione, ma soprattutto una differenza di
vedute piuttosto accesa. Ho già ricordato, ad esempio, le pesanti
contraddizioni sorte fra i cosiddetti progressisti, ovvero la
sinistra centralista, statalista, l'estrema sinistra che
giustamente il collega Aggravi ha ricordato, rappresentata da chi
vorrebbe stare a sinistra però poi dopo si è spostato più a destra
perché ha qualcuno più a sinistra di lui e deve far vedere che
esiste, e gli autonomisti, contraddizioni che sono sorte da
referendum costituzionale che ben ricordiamo, fino ad arrivare alla
legge anti dpcm. Ma ne esistono anche delle altre e a seguire ne
evidenzierò.Il prologo in ogni caso non è certo incoraggiante,
abbiamo infatti assistito in questi mesi a un lento consumarsi di
una maggioranza che, sulla carta, aveva numeri ben più importanti
di quelli che oggi assomma, e proprio qui si annida uno dei
problemi. A rileggere la crisi aperta a maggio 2021 e completata ad
aprile 2022, si ha la percezione dello psicodramma che si è
dilungato per tutti questi mesi, a cominciare da maggio 2021, dove
si guardava la perdita di due elementi dell'allora maggioranza come
una grossa limitazione del raggio d'azione del Governo regionale.
Ricordo le ferventi dichiarazioni di pronta sostituzione di
assessore e presidente della V Commissione, il vanto
sull'importante lavoro di scrittura dell'aggiornamento di un
programma, spesso respinto dagli stessi partecipanti al tavolo con
idee discordanti.Oggi, con quegli stessi numeri con i quali appunto
si gridava la limitazione dell'azione di una maggioranza, si
ritiene contrariamente che il nuovo Governo possa affrontare le
molteplici sfide che sono sul tavolo. E che il percorso sia
accidentato, lo conferma la lettura del frettoloso programma
depositato con un laconico comunicato stampa a inizio settimana e
che invece accentua le perplessità sulle cose da fare e sul chi le
farà. Oggi apprendiamo, ad esempio, che il programma su cui si
desidera imperniare la prosecuzione di legislatura, rimane quello
depositato all'inizio, con un paio di aggiustamenti, e l'unico
aggiornamento è quello relativo alle individuate priorità. Priorità
che diventano però una mera esecuzione di stile, frasi a effetto,
non ne dubito, con il mal celato intento di farle diventare dogma,
ma i miei studi di filosofia politica, uniti alle interlocuzioni
con altre realtà regionali nazionali, mi hanno permesso di
sviluppare un metodo per fare una distinzione fra le proposte
d'effetto e quelle reali. È in realtà un metodo assai banale, un
rasoio di Occam, ma assolutamente infallibile: si tratta infatti di
prendere la singola proposta e di metterla al suo posto. Questo
contraddistingue le scelte politiche dalle banali dichiarazioni
fumose fine a sé stesse: se una proposta resiste anche al suo
posto, significa che ha due differenti correnti di pensiero; se una
proposta al suo posto non significa nulla, evidentemente è una
proposta fine a sé stessa.Prendiamo ad esempio quello che avete
scritto, "Il rafforzamento dell'immagine della Valle d'Aosta,
intervento a sostegno del turismo della nostra Regione". Se noi lo
ponessimo al contrario, quindi un indebolimento dell'immagine della
Valle d'Aosta, avrebbe qualche senso? Potrebbe essere oggetto
dell'intervento di qualche Governo che scrive nel suo programma
"Vogliamo indebolire l'immagine della Valle d'Aosta?". Può
rappresentare una scelta politica di Governi con idee differenti?
Io direi, ma penso tutti, assolutamente di no; forse fatta
eccezione per qualcuno che preferisce contrapporsi allo sviluppo
rispetto magari all'implementazione del turismo, ma queste sono
eccezioni. Quindi rimaniamo, con queste affermazioni, nel campo
delle mere dichiarazioni. Questo vale per molti dei punti contenuti
in questo che non è un programma: dal completamento per la piena
operatività dell'aeroporto regionale, alla costruzione del nuovo
ospedale, che non potrebbe essere l'operatività parziale
dell'aeroporto e la distruzione del nuovo ospedale, ma gli esempi
sono molteplici, e possono essere classificati tutti fra le
affermazioni apodittiche.Ci sono poi punti carenti di motivazione
dove non si spiega come si vuole procedere nelle azioni che vengono
elencate. Tralascio, per carità di patria, le interlocuzioni
nazionali e internazionali e, anzi, come è stato detto, sarò
ansioso di assistere ai risultati di questi colloqui. Ma vedo tra
questi, ad esempio parlando di sanità, la riduzione dei tempi delle
liste di attesa e mi chiedo: in quale maniera darete centralità al
personale sanitario? In quale maniera potenzierete l'attrattività
del nostro sistema sanitario? Non lo avete scritto, avete fatto
un'affermazione: potenzieremo, faremo. Sarebbe davvero interessante
saperlo, ma nessuna indicazione ci arriva in questo senso, quindi
come valutare queste azioni? Non è sufficiente annunciare un'azione
affinché questa si realizzi, e lo sapete bene anche voi.E ancora,
vedo che verrà garantito il sostegno alla creazione di impresa e il
mezzo sarà - teniamoci forte! - l'attuazione della recente
normativa regionale. Vi chiedo: c'era anche la possibilità che la
normativa regionale non fosse attuata, quindi rimanesse lettera
morta? Quindi sono due categorie di pensiero: da una parte
applichiamo le leggi e dall'altra parte non le applichiamo? Se è
così, tanto vale che facciamo le leggi. Oppure, all'inizio di ogni
legislatura, bisognerebbe scrivere sul programma che ci si prende
l'impegno di attuarle tutte quante quelle che sono il nostro
ordinamento regionale, altrimenti alcune rimangono inattuate.Leggo
poi che desiderate porre particolare attenzione alle iniziative da
intraprendersi nei confronti delle fasce più deboli e sulla parte
sociale, che è il vero grande assente di questo programma. Il
discorso sarebbe amplissimo. Io da circa una settimana vedo che il
tema è tornato, anzi, non è tornato, non c'è mai stato, è
finalmente stato sollevato, da un'iniziativa che è stata portata
nel Consiglio comunale di Aosta dove si dice che ben venti famiglie
sono state cacciate dalla loro casa di edilizia residenziale
pubblica. Come ricorderà quest'aula, vi ho tediato più volte e mi
spiace che gli organi d'informazione non lo abbiano mai riportato,
ma da quando siamo qui, io da quando ancora ero nel Consiglio
comunale di Aosta, abbiamo sempre evidenziato la necessità di
intervenire sulla morosità incolpevole, per fare in modo che
andasse a sostenere proprio quei casi che, lo dice la parola
stessa, incolpevolmente non potevano pagare un affitto. Lo abbiamo
detto dal 2018 ad oggi, lo abbiamo detto negli anni a seguire e,
come ricorderete, nel 2021 è arrivata la normativa sulla morosità
incolpevole, peccato che questa non si possa applicare ai casi
delle famiglie che sono state buttate fuori oggi. Peraltro, prendo
atto che viene detto che le venti famiglie che sono state buttate
fuori di casa in realtà vanno spalmate nel 2020, 2021 e 2022,
dimenticando che nel 2020 e nel 2021 non si poteva buttare fuori di
casa nessuno, perché c'era il blocco degli sfratti a causa della
pandemia, quindi significa che soltanto nel 2022 sono state buttate
fuori di casa venti famiglie in un anno, più di una famiglia al
mese.Non più tardi di ottobre 2022 vi mettevamo in guardia e vi
abbiamo detto: "Se non intervenite, scoppierà una bomba sociale";
io ho usato esattamente queste parole, a ottobre 2020.In questo
programma non vedo niente di tutto questo: niente, neanche una riga
sull'edilizia residenziale, sul problema della casa, sul problema
degli sfratti; nemmeno una riga! Spero che almeno questo venga
riportato nella giornata di oggi dall'informazione, spero che si
evidenzi che gli interventi che abbiamo fatto, che i problemi che
sono emersi, li avevamo già evidenziati e non sono stati
affrontati. Ma ce ne sono tanti altri: l'emergenza abitativa,
perché le famiglie che vengono buttate fuori di casa poi non
possono essere prese in emergenza; il bando affitti, che è stato
fatto in maniera molto complessa; la povertà; le bollette che sono
esplose. Nessun aiuto per questo: ve lo avevamo detto che non
sarebbero stati sufficienti quell'iniziativa e quegli interventi.Si
scrive nel programma che ci si prenderà cura delle persone anziane.
Pare, e lo abbiamo denunciato in questo Consiglio, che in alcune
strutture ci siano a capo delle persone che non hanno i requisiti
più elementari e non conoscono la materia; avremo modo di parlarne
nelle prossime settimane, ma pare che sia così. É questo il modo in
cui si vuole affrontare il problema delle persone anziane?La
natalità, viene citata anche questa nel programma. Io spero che i
colleghi di Pour l'Autonomie non dimenticheranno che in quest'aula
siamo stati i portatori e i propositori di una misura che abbiamo
elaborato insieme e che si chiamava
Naître Valdôtain
, che
mirava proprio a sostenere la natalità, in cui la maggioranza
uscente bocciò quell'iniziativa. Io spero vi sia un po' di memoria
storica, perché non basta scriverla poi nel programma se si è
voluto bocciarla prima.Disabilità: qui ho apprezzato un passaggio.
Viene scritto: "Costruzione di un sistema di accompagnamento delle
persone giovani in uscita
dei
percorsi scolastici, in
collaborazione con il terzo settore, che tenga conto delle
potenzialità e delle aspirazioni di ognuno". Accompagnamento dove?
A che scopo? Con quali prospettive? E le persone che invece non
sono giovani ma hanno la disabilità, saranno abbandonate a sé
stesse? Leggendo questo programma pare di sì, e leggendo anche
quello che sta accadendo in questi giorni con gli sfratti di
disabili e anziani dalle case popolari.La suddivisione delle
deleghe invece merita un discorso a parte. Risulta evidente che,
guardando la geografia della Giunta, i problemi individuati sono
soltanto negli Assessori uscenti; questo è nei fatti, se uno guarda
quello che è accaduto, tant'è vero che tutti si vedono cambiare le
deleghe e alcuni vengono sostanzialmente espulsi. Vi ricordo il
libro di Primo Levi nel quale si distinguevano i sommersi e i
salvati; non so se avete presente. Fra i sommersi possiamo
annoverare l'ex presidente Lavevaz e l'assessore Barmasse ai quali
non viene riconosciuta nessuna posizione, quasi a indicare che il
fallimento di questa maggioranza e le responsabilità delle cose non
fatte sia esclusivamente loro, e addirittura un Presidente di
Regione uscente non vede assegnarsi nemmeno una delega. I salvati
sono gli assessori Caveri e Guichardaz, che con deleghe grandemente
dimagrite con l'oscena formulazione del dialogo, delle iniziative
intergenerazionali, che non ho capito bene cos'è, a volte
inesistenti, vengono tenuti in Giunta perché, si sa, a volte tirare
a campare è meglio che tirare le cuoia, come sapevano bene i
frequentatori di prima Repubblica. E proprio a proposito della
prima Repubblica, al di fuori della classificazione di Primo Levi,
non possiamo che riconoscere una terza figura, ovvero quella dei
vincitori. Da queste trattative esce un unico vero vincitore,
ovvero lei assessore Marzi, lei è l'unico vero vincitore di queste
trattative, che con un gruppo costituito da una sola persona,
riesce ad avere una delega pesante come quella della sanità e delle
politiche sociali. Se si fossero usati gli stessi criteri per tutti
i gruppi di maggioranza, oggi avremmo una squadra di diciannove
assessori! Quindi, assessore Marzi onore a lei e alla sua capacità
di trattativa, di riuscire a rimanere saldamente in sella e
addirittura prendere delle deleghe di quel peso, quando colleghi,
che hanno un gruppo ben più numeroso del suo, sono stati fortemente
rimaneggiati. Complimenti assessore Marzi. Lei è un caso scuola,
dovrebbe essere esaminato nelle scienze politiche e dovrebbe essere
studiato per la sua ineffabile capacità di solcare le onde. Per
contro, andrebbe fatto un approfondimento sulle valutazioni che
hanno portato ad assegnarle un assessorato di un tale peso e di
tale importanza. Sono certo che ci sarebbero numerose osservazioni
da fare, ma tant'è e ne prenderemo atto.Quello che registro con
grande rammarico è che non c'è una visione d'insieme sul problema
sociale, che riguarda molteplici aspetti, dal sostegno economico al
lavoro, dalla casa alle politiche giovanili, e che risultano essere
disperse in mille rivoli differenti, con il rischio di vedere un
approccio diverso a seconda dell'interlocutore, senza un vero
coordinamento. Queste numerose criticità rivelano che, in realtà,
la conformazione di questa maggioranza si regge su un delicato
equilibrio che purtroppo - bisogna necessariamente dirlo - nasce da
un'anteposizione degli incarichi prima delle cose da fare.Non sarà
sfuggito infatti che ben prima del laconico comunicato stampa con
cui si annunciava il programma elencato per punti, era già uscita
quasi una settimana abbondante prima la composizione della Giunta e
che questo schema conferma ed evidenzia come gli stessi errori
compiuti all'inizio legislatura, quel "troviamo una quadra tra noi
per escludere gli altri, dividiamoci i posti a disposizione e poi
sul programma la quadra la troviamo", quegli stessi errori che
hanno portato a una implosione della maggioranza a ventuno, si
possono trovare anche alla base di quest'accordo che, essendo
numericamente anche più limitato, rischia di durare ancora meno, o
di durare anche fino a fine legislatura, ma con votazioni in
bilico, litigi costanti e una paralisi amministrativa che la nostra
Regione non merita.Da parte nostra rivendichiamo un atteggiamento
costruttivo, imperniato sui temi che abbiamo sempre mantenuto nelle
varie interlocuzioni. Non abbiamo mai rivendicato una posizione ma
abbiamo sempre lavorato per trovare una strada che potesse
garantire benessere, prosperità e sviluppo alla nostra comunità.
Una strada che trovasse un approccio pratico e pragmatico alle
centinaia di sfide che sono sul tappeto, ma la conformazione di
questa traballante maggioranza nascente evidenzia che questo metodo
non era condiviso.L'attuale conformazione, infatti, rispecchia
pienamente uno schema che riassumere calcisticamente in un 17 + 2.
Questo schema si esplica però non nel senso che molti vorrebbero
dargli, ovvero l'ingresso dei colleghi di Pour l'Autonomie nella
compagine governativa, ingresso che ha causato peraltro l'uscita di
una forza politica dalla maggioranza a diciotto, bensì per la
presenza di due colleghi di questa maggioranza che si appresta a
nascere e che più di tutti hanno preso posizione in maniera netta
negli scorsi anni contro il gruppo di Pour l'Autonomie, in
particolare contro il collega Augusto Rollandin, e oggi si
apprestano a votare con entusiasmo un precario accordo di
maggioranza proprio con questo gruppo, contravvenendo a tutto
quello che hanno sostenuto nel tempo.Mi si consenta di ricordare
due posizioni molto chiare espresse da questi due rappresentanti
che si apprestano a votare la fiducia a questa nuova maggioranza.
Iniziamo con lei, presidente Bertin, che in un post del 7 agosto
2020 scriveva: "Abbiamo visto cose: il partito di Augusto Rollandin
& C
- Company
è lei, collega Carrel - è certamente una
sorpresa, si fa per dire, in negativo, della prossima campagna
elettorale". Seguono poi una serie di complimenti non proprio
onorevoli nei suoi confronti, collega Rollandin, sancendo che la
presentazione della sua lista è una di quelle cose che alla Valle
d'Aosta si sarebbe potuta risparmiare. E conclude parafrasando il
celebre monologo del film di fantascienza
Blade Runner
,
sostenendo che anche noi avremmo potuto dire "Abbiamo visto cose
che voi umani...".Bene, finalmente oggi potremmo prendere atto che
le sorprese negative di queste elezioni in questo caso non la
disgustano, presidente Bertin. È di tutta evidenza che nel suo caso
consensum non olet.
In ogni caso, siamo finalmente certi che
la sua proverbiale coerenza sui temi, con cui ha costruito la sua
immagine fino a oggi, si sbriciolerà inesorabilmente con questo
voto di fiducia.
Da oggi le persone che hanno creduto in
lei, letto quello che ha scritto e sostenuto nel tempo, potranno
finalmente avere la certezza che le sue affermazioni di oggi
potranno essere tranquillamente e agevolmente smentite domani, e
noi l'aspettiamo al varco, presidente Bertin.
Già,
Presidente, anche su questo ci sarebbe qualcosa da dire, sulla
carica di Presidente, perché oggi assistiamo all'irrituale
mantenimento della carica di Presidente del Consiglio senza fare un
passaggio per assicurarsi la fiducia di tutto il Consiglio, cosa
che non era mai avvenuta in passato con i suoi predecessori in caso
di cambio di Governo.
Tre consiglieri che l'hanno votata,
oggi dubito che la voterebbero di nuovo.Gli altri due nuovi
acquisti hanno già dimostrato di non gradirla alla presidenza
dell'aula, non votando a inizio legislatura. Quindi mi chiedo:
perché questo mancato passaggio? Forse aveva paura di uscirne
bocciato o forse è il prezzo da pagare per sostenere una
maggioranza che comprenda la sua nemesi? Qualsiasi sia la
motivazione, lei ha dimostrato che le sue prese di posizione negli
anni in quest'aula non sono state altro che chiacchiere e nulla di
più. Oggi verrà smascherato, presidente Bertin.Il secondo elemento
del +2 è un collega di cui ho già avuto modo di parlare, che quando
vi fu il famoso ribaltone che portò alla presidenza Marquis, disse
chiaramente che non votava in suo favore, ma contro il collega
Rollandin. Oggi, ironia della sorte, quell'odio manifestato senza
alcuna remora, urlato ai quattro venti, al punto da produrre
numerose comunicazioni
social
, risulta affievolito, anzi,
tramutato, in un vero e proprio amore. Ovviamente sto parlando del
collega Padovani, del quale ho estratto una conversazione social
del 20 agosto 2020 che, letta con gli occhi di oggi, risulta quasi
surreale. Nel
post
dove annunciava la sua candidatura, una
persona che presumo essere un suo sostenitore le domandava: "Posso
chiederle quali alleanze farete dopo il voto? O almeno con chi non
le farete di certo? Grazie". Lei rispondeva: "Ma, mai e poi mai con
Forza Italia, Fratelli d'Italia e la Lega", giustamente. "Avrei
desiderato - risponde il suo sostenitore - che la lista
comprendesse l'UV e il nuovo movimento di Rollandin", anche qui
seguono insulti, ma ormai abbiamo fatto la bocca. "Grazie per la
risposta, comunque apprezzo la sua linea politica in generale".
Risponde il collega Padovani: "Volevi che facessimo la lista con
Rollandin?", con lo
smile
che ride ovviamente all'assurdità.
E il suo sostenitore risponde: "L'esatto contrario, che fosse nella
lista dei mai e poi mai". Risponde il collega Padovani: "Guarda, io
spero proprio che non entri in Consiglio" e il suo sostenitore
risponde: "Andrea, siamo in due". Per sua fortuna, collega
Padovani, il collega Rollandin, così come il suo movimento, in
Consiglio è entrato e oggi si appresta a diventare una parte
fondamentale della maggioranza che lei si appresta a votare.
Di esempi come questi, poco edificanti e che trasudano odio e
livore contro il collega Rollandin, ce ne sono a decine, peraltro
tutti debitamente salvati, a futura memoria; potrei elencarglieli,
ne ho qua qualcuno nel caso servisse, ma il nostro tempo ovviamente
è contato. Quello che ritengo fondamentale oggi è far vedere a
tutte le persone che l'hanno sostenuta, collega Padovani, che anche
lei, al di là delle banali e generiche dichiarazioni di principio e
rivoluzionarie, altro non è che un bolso politico preoccupato più
per il suo futuro e la sua posizione che della difesa di principi
che aveva dichiarato di voler difendere. Per lei, collega Padovani,
non resta che stabilire quale sarà il prezzo del tradimento dei
suoi valori; e se sarà la presidenza di una Commissione, le
assicuro che non sarà mai pari rispetto al disprezzo che susciterà
nei suoi sostenitori.
Presidente -
Si è prenotato il consigliere Marquis, ne ha
facoltà.
Marquis (FI) -
A ventisette mesi dall'inizio di una
travagliata legislatura, ci troviamo oggi a discutere e a votare la
ricomposizione di una nuova maggioranza e del nuovo Governo. Credo
che in questo momento sia necessario fare una piccola analisi
politica di quello che è avvenuto in questi ventisette mesi.La
legge elettorale valdostana, in esito alle elezioni del 2020, ha
dato luogo alla formazione di un Governo di centrosinistra. Un
Governo che, con un altro sistema elettorale, non sarebbe mai stato
varato, perché in Valle d'Aosta le elezioni le aveva vinte la Lega,
movimento di maggioranza relativa, che è stata messa
all'opposizione. Questo, sotto il profilo politico, direi che è già
una grande anomalia.In quel periodo a Roma c'era in carica il
governo Conte II, il Governo giallo rosso, e credo che questo
aspetto non sia stato del tutto irrilevante per tener conto dei
rapporti nazionali che potevano venire utili ad affrontare le
problematiche che viveva la Valle d'Aosta: si è andati in questa
direzione. Sono bastati pochi mesi per far emergere tutte le
contraddizioni che erano già peraltro emerse nel momento della
trattativa post-elettorale.Nel maggio 2021 la collega Minelli
lascia la responsabilità dell'Assessorato all'ambiente. Da allora
pareva che la Giunta, nell'arco di una quindicina di giorni,
dovesse essere reintegrata; dico quindici giorni, perché questo era
l'impegno che si era preso il Presidente in Consiglio regionale al
momento delle dimissioni. Giacché siamo in un periodo quaresimale,
si può dire che il 14 maggio iniziò la
Via Crucis
dell'allora Presidente, una Via Crucis non di quattordici stazioni
ma di ventuno stazioni, ovvero ventuno mesi. Siamo stati ventuno
mesi con un
interim
di un assessorato importante. Per
carità, riconosciamo tutte le difficoltà che il Presidente ha
incontrato nel cercare di ricomporre il quadro politico, però non
possiamo non rimproverargli la mancanza di piglio decisionista, che
il ruolo impone e che forse avrebbe potuto raddrizzare la
situazione ed evitare questa lunga parabola che, nei fatti, ha
creato tanta incertezza, disagio nella comunità valdostana, nei
cittadini, nelle imprese. Una tensione di cui non c'era bisogno in
un momento storico così difficile per la popolazione valdostana,
per la Regione alle prese con il PNRR, con tante transizioni, con
tante situazioni di carattere straordinario. Però tutta questa
esperienza ha lasciato un insegnamento: i problemi non affrontati,
ahimè, non si risolvono da soli, ma sono destinati a
incancrenirsi.Le difficoltà poc'anzi richiamate, lei le ha
incontrate con il suo stesso gruppo consiliare, che aveva una
visione diversa dalla sua su come governare la Valle d'Aosta.È una
visione che è stata esplicitata anche nelle lettere che abbiamo
avuto modo di leggere, che hanno espresso sostanzialmente in modo
molto chiaro la posizione e la visione di ciascuno in relazione
alla situazione politica che si stava vivendo. Già la scorsa
primavera, prima dell'estate, ci fu un tentativo, non andato a buon
fine, di costituire una maggioranza con la Lega. Se vi ricordate,
si parlava di una maggioranza a ventidue, quella del cosiddetto
"numero magico". Poi sono arrivate le elezioni anticipate, le
elezioni politiche che si sono tenute nel mese di settembre ultimo
scorso; sono state quella l'occasione per presentare anche in Valle
d'Aosta la proposta del centrodestra unito, una proposta nuova,
confezionata in poco tempo. Va detto che qualche errore è stato
fatto, occorre anche sapere far dell'autocritica: forse con una
maggiore convinzione da parte di tutte le forze si poteva ottenere
un successo pieno e non solo parziale. La piena affermazione del
progetto del centrodestra sarebbe stato forse il presupposto per
poter dare alla Valle d'Aosta un Governo a trazione centrodestra;
un vero peccato che non sia stato capito.Comunque il risultato
delle elezioni politiche di settembre 2022 ha rafforzato anche
dentro il gruppo consiliare unionista i dubbi sull'alleanza
precaria allora in essere nella Regione. Questo anche in
considerazione, così come è stato individuato per mezzo delle
dichiarazioni stampa, della necessità di lavorare concretamente e
in modo produttivo su degli importanti temi che affliggono oggi la
Valle d'Aosta. Se ne è parlato anche questa mattina e li ha
elencati il presidente
in pectore
Testolin: il problema dei
due trafori, il problema della concessione delle derivazioni
d'acqua a uso idroelettrico, che richiedono un forte impegno, ma
anche un forte collegamento con il Governo nazionale.Dopodiché si è
arrivati al mese di novembre ed è diventata più che mai urgente la
necessità di cercare di trovare una quadra su una situazione che
assumeva contorni imbarazzanti. Era il 30 novembre quando è stata
chiesta la disponibilità al collega Testolin di guidare un nuovo
Governo. Dopo alcuni giorni c'è stata la rinuncia del collega, a
seguito della freddezza con cui è stata accolta la proposta da
delle forze interne stesse della maggioranza. E allora il
presidente Lavevaz è tornato sui suoi passi per evitare che la
Valle d'Aosta finisse nel caos e ha formalizzato poi le dimissioni
il 25 del mese di gennaio.Dai giornali e dalle lettere che sono
state rese pubbliche, si è avuta contezza del lungo e sfinente
confronto interno all'Union Valdôtaine, al quale occorre dire che
hanno assistito in religioso silenzio sia forze politiche della
maggioranza, sia forze politiche dell'opposizione. Il confronto,
infine, ha dato luogo ed esito al proseguimento dell'esperienza di
centrosinistra, alla quale oggi si propone di dare continuità.Che
finisse così era prevedibile, non era richiesto di essere
particolarmente intelligenti per comprenderlo, anche perché il 21
gennaio l'allora Presidente dichiarava che l'Union non avrebbe mai
fatto un accordo con le forze di centrodestra. Forse se il
centrodestra avesse preso in mano l'iniziativa in modo autorevole e
unito, saremmo a scrivere magari un'altra pagina della storia della
Valle d'Aosta, ma questo non lo possiamo sapere. Io ritengo che
quando si hanno i numeri e si ha una maggioranza relativa, come
quella che aveva il centrodestra in Consiglio regionale, si ha
anche la responsabilità e il dovere di assumere delle posizioni e
avere dello spirito di iniziativa.Adesso siamo di nuovo a
ricominciare da capo: a metà legislatura tutto si ricomincia, una
proposta politica di continuità, al netto dell'ingresso di Pour
l'Autonomie, del gruppo di Rollandin; una novità per modo di dire,
non so fino a che punto è una novità la presenza di Rollandin in
maggioranza. Tutto direi che assume i connotati di una grande
surrealtà. Si è affermata la linea politica dell'ex Presidente che
voleva mantenere l'alleanza progressista, integrandola all'apporto
del gruppo Pour l'Autonomie, ma sono stati chiamati a gestire
l'attuazione del progetto coloro che nutrivano dubbi su questa
linea e non avevano dato la disponibilità a ricoprire un incarico
assessorile nella giunta Lavevaz. Evidentemente, come diceva
l'opposizione, allora anche le forze di maggioranza hanno giudicato
il lavoro della giunta Lavevaz, ed in particolare del Presidente,
insufficiente rispetto a quelle che erano le attese dei valdostani.
Diversamente non si può capire qual è la
ratio
di una
proposta politico-amministrativa come questa, perché non vogliamo
neanche prendere in considerazione che il tutto sia solo stato
fatto per sostituire Lavevaz e Barmasse dai rispettivi incarichi.Al
netto di questo, credo che la Valle d'Aosta oggi viva un momento di
profonda difficoltà e sia chiamata a delle sfide importanti e
impegnative, delle sfide che portano a cambiare un modello, delle
sfide più difficili che nel resto dell'Italia, perché noi siamo una
regione di montagna con dei piccoli numeri, con una logistica
particolare che rende tutto più difficoltoso. C'è una forte
esigenza, a nostro modo di vedere come gruppo di Forza Italia, di
rafforzare l'economia. Il tessuto produttivo presenta delle grandi
fragilità storiche, alle quali bisogna cercare di dare delle
soluzioni, ed è solo rafforzando l'economia che si valorizza
l'autonomia; diversamente l'autonomia si riduce a uno slogan. E
sotto questo profilo forse ci sono altre realtà del Paese che sono
più autonomiste della Valle d'Aosta, in questo senso: parlo della
Lombardia, del Veneto, addirittura dell'Emilia Romagna, dove viene
esercitata l'autonomia e dove viene rafforzata in modo
significativo la propria economia. Ma per fare tutto questo c'è un
gran bisogno di riforme, al di là di soffermarsi a un'elencazione
di quelli che sono i problemi che vive una regione; questo va bene,
perché è il primo passo evidenziare quali sono i problemi. Apprezzo
che le riforme siano state indicate dal collega Testolin al punto
numero uno dei dieci punti che sono stati individuati, perché senza
riforme si possono scrivere delle pagine, dei libri di punti, ma
poi nei fatti nessuno può venire attuato.Mi soffermo su alcuni
punti che ho letto. Riprendo quello che ha detto prima il collega
Manfrin quando ha citato il tema della disabilità. Aggiungo un
verbo: bisogna
proseguire
nella costruzione di un sistema di
accompagnamento per i giovani nella transizione dalla scuola al
divano. Io sono genitore di un figlio disabile, la sua transizione
è sul divano a oggi dalla scuola, quindi se si prosegue come si è
andati fino adesso, non si risolvono i problemi della gente. Questo
ci tengo a evidenziarlo, perché è facile scrivere delle belle
parole, ma bisogna essere capaci poi di dargli attuazione.Faccio
alcuni altri esempi: le scuole. Le scuole hanno il problema del
Piano nazionale di ripresa e resilienza. É notorio a tutti, le
prese di posizione dei sindacati, la situazione in cui versano le
segreterie scolastiche: nessuna razionalizzazione, non è stato
messo personale qualificato a disposizione, né sono stati
centralizzati i servizi per far fronte a queste situazioni. Era
stato preso un impegno, mi sembra nel mese di novembre, di inserire
nella convenzione con INVA il discorso della CUC: a oggi non è
ancora fatto, e le assicuro che non sanno da che parte partire le
segreterie delle scuole in questa gestione.La casa, è stato detto
prima dal collega Manfrin: neanche il nome, neanche citato il
problema casa sul programma. Questo è un problema concreto che
tocca la realtà valdostana, non solo il discorso dell'ARER ma tutta
la questione degli affitti. Mi risulta che ci siano tremila
famiglie in attesa di contributi che abbiano presentato delle
istanze.La sanità: continuare nell'impegno di riduzione delle liste
di attesa. Con questo nuovo passaggio, se quest'impegno porterà a
definire le liste d'attesa come quelle dei mutui, di quando
l'assessore era ai lavori pubblici, credo che potremmo avere delle
grosse preoccupazioni, perché purtroppo il collega non avrà avuto
neanche il piacere, tenuto conto che oggi verrà varato un nuovo
Governo con cambiamento di deleghe, di assistere alla firma del
primo contratto di mutuo delle domande che sono state presentate il
primo luglio dell'anno scorso. Mi auguro che sulle liste d'attesa
dell'ospedale l'operato sia ben diverso da quello che è stato messo
per quanto riguarda la gestione dei mutui.L'agricoltura. Si parla
del lupo ovviamente, ma non si dice nulla (faccio un caso) sulla
pesca, che boccheggia come una trota allamata: le riserve vengono
chiuse, ad esempio il lago di Verney e della Val Ferret, i torrenti
e i laghi non sono stati inseminati, quindi sarà un problema anche
questo.Le imprese. Mi pare di aver letto che si dica di migliorare
la qualità del servizio a favore delle imprese. Ma le imprese hanno
bisogno di semplificazione, hanno bisogno di sburocratizzazione,
non hanno bisogno di aspettare i riscontri dello studio della
Bocconi, perché per semplificare delle procedure, non abbiamo
bisogno che ce lo vengano a dire dei luminari: si prendono in mano,
con un po' di buona volontà, un paio di procedure per assessorato,
sette o otto assessorati, dopo un paio di mesi ci sono quindici o
sedici pratiche e procedure che sono state innovate e rese più a
misura di chi esercita un'attività.Turismo. Affitti turistici:
vedremo e confidiamo nella conoscenza del territorio da parte di
chi sarà chiamato a ricoprire l'incarico; chi proviene da una valle
laterale, conosce bene quali sono le problematiche degli affitti
turistici.Queste sono tutta una serie di considerazioni per
evidenziare non che tutto va male, ma di quanto a livello
programmatico ci si sia limitati a individuare dei problemi che poi
dovranno essere ancora affrontati, perché tutto dipenderà da
quello. Per poter risolvere i problemi, bisogna dare un assetto.
Abbiamo letto stamattina che c'è un piccolo intervento, mi pare in
prima pagina: un minimo cambiamento di organigramma di
strutturazione assessorile. Abbiamo una considerazione diversa di
cosa significa "minimo cambiamento". Secondo me è un totale
cambiamento rispetto alla situazione precedente, ma la cosa
clamorosa è che questo cambiamento totale avviene in una situazione
di continuità amministrativa. Io lo potrei capire se si fosse fatto
un accordo con il centrodestra: cambia tutta l'impostazione e c'è
la necessità di ricoprire degli incarichi. Ma se io devo dare una
continuità amministrativa, cerco di fare il minimo intervento
possibile sulle deleghe, perché diversamente lo faccio solo a una
condizione: che l'assessore abbia lavorato male. Se l'assessore ha
lavorato male, devo spostarlo perché non ha dato dei risultati.Se
voglio dare questa lettura, l'unica figura che è stata valutata
positivamente, da come sono andate le cose, è il mio vicino,
Vicepresidente della Regione, Bertschy, perché potrà dare
continuità al suo lavoro, gli è stato riconosciuto probabilmente
qualità per i risultati che ha portato, gli è stata implementata
ancora la delega; sarà sicuramente, penso, all'altezza di portarlo
avanti. In parte è successo anche con l'assessore Caveri, ma gli
altri mi spieghi come si può passare così agevolmente dalla
gestione del lupo alla programmazione della costruzione di ponti,
di mutui per le case o come si può passare dalla costruzione di
ponti e di strade alle sale operatorie. Allora, o partiamo dal
presupposto che siamo tutti dei fenomeni omniscienti e che siamo
competenti su tutto, o diversamente contiamo che la competenza per
noi non vale nulla. Io non so quale è delle due soluzioni, io credo
più la seconda, perché in Valle d'Aosta statisticamente nascono
pochi fenomeni, siamo svantaggiati sotto il profilo anche delle
statistiche e dei numeri.Per quanto riguarda l'organizzazione delle
deleghe, a nostro avviso è positivo il ritorno sotto la presidenza
delle partecipate, perché corrisponde a un'esigenza di carattere
istituzionale e di buon funzionamento della macchina
amministrativa, così come le deleghe che si è trattenuto il
Presidente. Ma mi consenta di fare una battuta: i detrattori
dell'elezione diretta del Presidente della Regione hanno sostenuto
in questi anni che è pericoloso in Valle d'Aosta l'elezione
diretta, perché si elegge un Presidente Prefetto; un Presidente
Prefetto è una figura forte. Invece, sempre gli stessi, quando non
sono i cittadini a scegliere il Presidente, ma viene scelto nel
petit comité
, nella piccola stanza, va bene eleggere un
Presidente Prefetto e Assessore alle finanze. Complimenti per la
coerenza: a mio avviso non c'è coerenza. A noi non disturba questa
scelta, però delle due l'una, perché diversamente le cose non
funzionano.In definitiva, per quanto ci riguarda, crediamo che la
soluzione dei problemi della Valle d'Aosta non passi per
l'enunciazione puntuale di tutta una serie di situazioni, ma deve
passare per forza attraverso un cambio di paradigma, come dicevo
prima. E questa la riteniamo una proposta politica debole per un
cambio di modello, oltretutto una proposta politica che isola
politicamente la Regione rispetto alle esigenze dell'affrontare le
grandi problematiche nei rapporti con lo Stato. Mai la Valle
d'Aosta aveva fatto scelte di questo genere in passato, c'era
sempre una maggiore attenzione; ma attenzione, anche in tempi in
cui i problemi non erano pesanti come quelli che stiamo vivendo
oggigiorno.Noi riteniamo che la gente vorrebbe una scuola
efficiente, prospettive di lavoro per i suoi figli, poter
intraprendere confrontandosi con un'Amministrazione efficiente,
avere il benessere desiderato, una sanità che funzioni, mutui non
in otto mesi, ma in tempi adeguati. La gente non è interessata alle
discussioni della
réunion
o
non réunion
, di cosa fa
il centrodestra, di cosa fa il centrosinistra. Chi si alza la
mattina e deve alzare la saracinesca della propria attività, ha ben
altre problematiche. Vanno bene tutte le riunioni che si possono
fare, mettere insieme dei pezzi, ma il tutto dipende sempre da qual
è l'obiettivo: perché si mettono insieme quei pezzi, per cosa fare
dopo? Se c'è da cambiare il modello, è urgente fare delle
réunion
, mettere insieme delle proposte di centrodestra o di
centrosinistra, ma per farle rimanere un esercizio di stile, o per
dei ritorni al passato, non credo che poi ci siano dei riflessi
positivi sulla popolazione. È per questa ragione noi, come gruppo
di Forza Italia, eserciteremo con grande dignità e con orgoglio in
questo momento il ruolo di opposizione, perché purtroppo senza un
cambiamento di modello, un'incisiva e coraggiosa azione di riforma,
di cui si legge il titolo ma non si riescono a intravedere i
presupposti, i valdostani non troveranno le risposte ai loro
bisogni. Da parte nostra lavoreremo con impegno nel ruolo di
opposizione, per monitorare l'azione del Governo e per proporre
delle iniziative che siano improntate a far crescere l'economia
della Valle d'Aosta e il benessere dei valdostani. Credo che questo
sia un po' il significato della nostra azione.
Voglio chiudere con un auspicio. Nell'antica Roma in questi
casi, quando si era alla vigilia di convocare delle assemblee
importanti per eleggere i rappresentanti del popolo, i magistrati,
o andare in battaglia, era consuetudine consultare la volontà degli
dei per assicurarsi dei risultati favorevoli. Veniva utilizzata in
particolare una pratica di divinazione: gli auspici, che in latino
erano gli
auspicium
o
avispici
, ovvero l'osservazione
degli uccelli, del loro volo e del loro canto. Io non vorrei che in
Valle d'Aosta venisse interpretata male quest'antica credenza e si
tornasse a interpellare corvi e veggenti.
Presidente -
Consigliera Erika Guichardaz, a lei la
parola.
Guichardaz E. (PCP) -
Permettetemi di iniziare il mio
intervento ricordando che oggi è un anno che c'è una guerra nel
cuore dell'Europa; lo dico perché, alla luce di eventi di questa
drammaticità, a volte mi sento veramente un pesce fuor d'acqua in
quest'aula. Un'aula in cui vedevo un luogo di grande cultura, di
elaborazione, e che spesso non è all'altezza di quello che mi
immaginavo, dove programmi, valori e principi per me dovevano
essere alla base di ogni scelta.Arriviamo ad un mese dalle
dimissioni del presidente Lavevaz e dopo sette giorni dall'incarico
affidato al consigliere Testolin, oggi dovremmo arrivare
all'elezione di un nuovo governo. Testolin, che questa volta ha
accettato l'incarico dopo averlo accettato e rifiutato qualche mese
prima, ha messo a posto in una settimana le varie caselle,
spacchettato e smembrato assessorati, spostato assessori e
consiglieri, imbarcato - permettetemi questo termine - Pour
l'Autonomie, elaborato con le forze politiche dieci punti
programmatici principali, oggi implementati in un programma di
legislatura che, da come ci ha detto, avrebbe dovuto tener conto di
quello del 2020 ma che, secondo me, dista invece in maniera
significativa da quel programma ed evidenzierò in quali punti.
Dietro ognuna di queste azioni ci sono dei retroscena, delle
conseguenze, che cercherò di sintetizzare, ma che vale la pena
ricordare.Partiamo dalla farsa che è sotto gli occhi di tutti. Si
sta cercando di far passare questa nuova Giunta come un atto
normale, dovuto, come la soluzione a una crisi e alla stabilità del
suo futuro Governo che, come qualcuno prima di me ha detto, passerà
ben da diciotto a diciannove componenti. Invece, tutto questo
arriva a seguito delle dimissioni di Erik Lavevaz, che sono state
conseguenza di una sfiducia indicatagli dalla maggioranza dei
consiglieri del suo gruppo e portata avanti in modo sistematico
dall'insediamento di questo Consiglio. Ecco quindi che rassicuro i
colleghi della Lega che la crisi non è nata nel maggio 2021, ma
molto prima, e ricorderò alcuni passaggi.Abbiamo assistito, e loro
in qualche modo sono stati anche protagonisti in alcuni di questi
passaggi, a continui attacchi interni da parte di alcuni
consiglieri in maggioranza, in Commissioni, in aula, fino ad
arrivare anche a forzature, come la presentazione di mozioni o
l'approvazione in Commissione su leggi profondamente criticate dal
presidente Lavevaz e dai suoi Assessori; lo ha ricordato prima il
consigliere Manfrin, un esempio fra tutti è proprio la legge anti
dcpm. Basta guardarsi i resoconti delle Commissioni per ricordare
cosa avevano detto sia Lavevaz che Barmasse rispetto a quella
legge. Basta leggersi anche i resoconti dei Consigli regionali,
perché parte di quegli interventi erano stati ripresi. E non
abbiamo assistito solo a questo, ma anche a continue dichiarazioni
prontamente rimangiate, come quella della centralità dei movimenti
che vengono sentiti a decisione avvenuta, come ieri sera, o della
réunification
, di cui ormai sentiamo parlare a corrente
alternata da oltre dieci anni credo, di maggioranza non stabile a
diciotto ma fortissima a diciannove, di persone che, fino a ieri,
incarnavano il male assoluto e oggi diventano i salvatori della
patria. Ricordiamo poi che, dopo vari tentativi di revisione, tagli
e rimpasto, nel mese di ottobre si era arrivati al cambio del
vertice, ad una staffetta tra Lavevaz e Testolin alla Presidenza
della Valle d'Aosta, frenata dagli stessi alleati che oggi
voteranno e, in qualche modo, hanno abbandonato così il presidente
Lavevaz.In tutta questa vicenda, quello che mi lascia maggiormente
perplessa riguarda proprio le premesse del mio intervento, quello
rispetto ai programmi e ai valori che ognuno di noi porta in
quest'aula, è l'epilogo. Il cambio di rotta di chi ha fatto cadere
il passato Governo, e di cui ho parlato prima, di chi ha sempre
osteggiato il progetto iniziale, che ha osteggiato anche l'ingresso
di Pour l'Autonomie al Governo e di chi guardava con grande
interesse al centrodestra, proprio chi è l'autore di tutto questo,
oggi si troverà a portare avanti la linea politica del presidente
Lavevaz. Quando nella lettera del Presidente c'era scritto che era
semplicemente legato ad ambizioni personali, io ho pensato che
fosse ingeneroso da parte sua dire queste parole nei confronti dei
suoi colleghi, proprio perché io vedevo in quei colleghi una
visione completamente diversa, e quindi avevo in qualche modo
immaginato che quei valori, quei programmi e quei principi di cui
parlavo fossero alla base. Alla luce di quello che sta succedendo,
mi chiedo se devo rivedere il mio pensiero, se forse quanto ha
scritto il presidente Lavevaz qualche fondo di verità ce lo
aveva.Rispetto al progetto messo in chiaro oggi nell'illustrazione
di Testolin, nelle premesse si parla di minimo cambiamento di
organigramma di strutturazione assessorile, ma guardando gli
assessorati, praticamente nessun assessorato rimane con le stesse
deleghe o con gli stessi assessori. Alcuni assessorati vengono
spacchettati, si spostano gli assessori, vengono premiati due
consiglieri - anche se forse, a differenza del consigliere Manfrin,
io non lo vedo molto come un premio prendersi quell'assessorato che
sì, ha grandi risorse ma anche grandissimi problemi - e bocciato
uno dei pochi assessori che, nonostante le nostre visioni molto
diverse su alcuni punti, ha sempre dimostrato grande competenza e
ha sempre dimostrato di svolgere il suo lavoro con passione e
determinazione. Gli riconosco anche diversi risultati, glieli ho
riconosciuti quando ero presidente di Commissione e glieli
riconosco ancora oggi, a partire dal cambio del vertice
dell'azienda affidato a una persona di elevata competenza, che è
sicuramente un punto di riferimento per tutti noi. Dico questo
nonostante abbia portato avanti scelte politiche in aperto
contrasto con quelle del nostro gruppo, fra l'altro scelte che sono
state anche la motivazione della mia dimissione da presidente della
V Commissione, ma credo che chiunque di noi in quest'aula riconosca
la competenza all'assessore Barmasse. L'unica delega, e qui anch'io
vedo un grande premio, che resta
in toto
uguale, anzi, viene
aumentata e avvalorata, è quella dell'assessore Bertschy e mi
chiedo come mai per gli altri non è stato così. È stata una
valutazione, come diceva il collega Marquis, rispetto al loro
operato, è stato un cambio di rotta chiesto direttamente da loro?
Quello che è certo è che questo cambio di rotta - chi di noi è un
dipendente regionale o comunale lo sa benissimo - e
l'interfacciarsi con persone diverse creerà non pochi problemi a
quella macchina amministrativa che è già in sofferenza. Come si può
pensare di riorganizzare così l'Amministrazione e, soprattutto, a
parte l'enunciazione di quei punti prioritari, come la si intende
fare? A oggi non l'abbiamo ancora compreso. La suddivisione delle
deleghe e la composizione della Giunta allontanano in modo
definitivo questo futuro Governo da una qualsiasi visione
progressista. Come può un qualsiasi progressista giustificare una
Giunta senza nemmeno una donna? Unico caso in tutta Italia.
Apprezziamo il fatto che nel programma si dica
aborder aussi la
question de la représentation équitable des genres au sein du
Conseil
. Ecco, visto che questo è uno dei punti, e visto che si
parla di un rinnovato entusiasmo, forse può essere fatta subito o
andava fatta subito, rispettando i principi e gli obblighi
legislativi nazionali ed europei.Leggendo i punti programmatici
principali e il programma, non possiamo non chiederci dove erano le
persone che li hanno scritti fino a ieri, quindi giustifico i
colleghi di Pour l'Autonomie, ma su tutti gli altri mi chiedo: ma
dove erano?Vediamo con piacere che alcune delle nostre osservazioni
fatte in questi giorni siano in qualche modo almeno state riprese,
come le quattro righe sulla questione sociale, completamente
dimenticata nei dieci punti programmatici prioritari, come il pezzo
su istruzione  e università, come la modifica del nome Piano
socio sanitario in Piano della salute e del benessere o
l'inserimento del Piano triennale contro la violenza sulle donne,
evidentemente non ritenuto anch'esso prioritario, ma per lo meno
che viene considerato. Ho detto con piacere, ma sempre che si tenga
conto del programma, visto che sappiamo bene che fra i diciannove
c'è chi pensa che il programma non è un totem, quindi magari da
domani alcune di queste cose spariranno.Partiamo quindi dai
documenti fermi da tempo, mesi, alcuni addirittura da anni, che
stazionano nelle Commissioni: il PRT, il PTA, il Piano della salute
e del benessere, il Piano contro la violenza sulle donne. Nel
programma non ci è chiaro come mai fossero fermi, ma come dicevo,
forse il rinnovato entusiasmo, forse l'arrivo del - mi permetta -
presidente Rollandin, perché per molti di noi rimane essere questo,
forse questo ritrovato entusiasmo farà sì che questi documenti
stazionati lì da anni in Commissione, magari prendano l'avvio.Io
toccherò solo alcuni punti, perché altri verranno evidenziati dalla
collega Minelli. Nei punti prioritari, come nel programma, si parla
di assicurare agli enti locali finanziamenti certi e di lungo
periodo, ma sappiamo bene che la vera emergenza da affrontare è
quella del personale, dei concorsi, ed è la struttura organizzativa
da pensare per far fronte a esigenze e competenze sempre più
articolate. Il testo unico degli enti locali è stato messo nel
cassetto? Di questo non se ne vede traccia.Si parla della
costruzione del nuovo ospedale, e permettetemi di non solo
sorridere ma di dire: ma fatelo vedere alla popolazione questo
nuovo ospedale! Perché basta guardare l'ultima variante per capire
che è un'accozzaglia: si aggiungono dei pezzi per poi toglierli,
adesso scopriamo che addirittura le camere mortuarie verranno rase
al suolo, non sappiamo dove finiranno, ma sarà poi un problema
successivo da porci, e in più non conosciamo neanche i costi
complessivi dell'opera, che sembravano essere la motivazione del
voto dei cinque consiglieri che erano nel nostro gruppo proprio per
andare avanti con la variante.Rispetto all'approvazione del Piano
della salute e del benessere 2022-2025, diventato nei punti
programmatici come dicevo Piano sociosanitario 2023-2025, e oggi
nel programma tornato ad essere Piano della salute e del benessere,
facciamo notare che questo è in Commissione dall'aprile del 2022;
facciamo notare che con il DEFR praticamente tutti i punti sono
stati votati da quella maggioranza. Facciamo notare che alcune
delle enunciazioni che ci sono anche nel programma, rispetto alla
maggiore diffusione sul territorio della domiciliarità piuttosto
che dell'assistenza sociosanitaria, siano già stati ampiamente
presi in considerazione. Quindi quelle enunciazioni cosa vogliono
dire? Un cambio di rotta rispetto a quello che c'è scritto in quel
piano? Non ci resta che rimanere ad ascoltare, a vedere, e poi
immaginiamo anche che quel piano, essendo passato praticamente un
anno, verrà presentato in maniera più corretta e verrà presentato
con le nuove modifiche, visto che nel corso del tempo queste sono
state fatte.Si parla poi della questione delle liste d'attesa, ma
la Giunta poche settimane fa ha approvato un documento che
autorizza la chiusura delle agende fino a giugno! Io mi chiedo: ma
quella Giunta, organo collegiale, ci è sempre stato detto, "Mica
sei un essere da solo! Devi ascoltare gli altri", cosa faceva
quando venivano approvati quei passaggi? Naturalmente lo scopriremo
quando vedremo i punti per risolvere questa problematicità.Sulla
disabilità si parla di revisione delle norme a tutela delle persone
con disabilità e dei loro
caregiver
, ma in gran fretta si
era approvata una legge sul garante delle persone con disabilità e
a oggi stiamo ancora aspettando la figura che sostiene quel
garante. Si parla poi, l'ha detto anche il collega Manfrin, dei
giovani con disabilità in uscita dai percorsi scolastici, ma di
quelli nei percorsi scolastici, quelli che cambiano in
continuazione l'educatore di sostegno, quelli che d'estate si sono
trovati respinti nei centri estivi, quelli non li consideriamo? E
se non sono più giovani, li possiamo mettere su una strada?Rispetto
alla questione Vigili del fuoco e Corpo forestale, secondo me non
si è capito nulla. Nuovamente in questo documento si parla solo e
soltanto degli aspetti previdenziali, quando quello che chiedono i
Vigili del fuoco e il Corpo forestale è ben più articolato di quel
semplice punto. Su quel punto si può dire che è colpa della
Commissione paritetica, che è colpa dello Stato e via dicendo, ma
su molte altre cose le colpe sono tutte della Regione.Accogliamo
poi con grande favore, e chiedo a Bertschy di ascoltarmi con
attenzione, di saper cogliere le nuove sfide derivanti dai
cambiamenti climatici, accompagnate alla valorizzazione degli
alpeggi e al censimento delle fonti idriche. Se noi mettiamo queste
tre cose insieme, forse il ristorante in cima alla Platta di
Grivon, a meno che non si sia trovata una sorgente al Couis, forse
si può rivedere?In aggiunta ai punti prioritari consegnatici,
vediamo che nel programma a lungo termine trova finalmente spazio
l'istruzione, ma anche in questo caso le vere emergenze di questo
settore non vengono minimamente considerate. Si parla di mille
attività aggiuntive, dalla danza, all'arte, allo sport e via
dicendo, ma non si tocca minimamente il problema delle palestre o
dell'edilizia scolastica. Non si trova nulla sulla questione dei
bidelli, sul carico delle segreterie, a cui alle attività ordinarie
molte altre attività dovranno essere aggiunte, e non si affronta
per nulla la questione della stabilizzazione dei precari. Respingo
già subito al mittente l'osservazione rispetto al contratto
nazionale degli insegnanti, perché anche dove abbiamo competenza
primaria, anche rispetto alla formazione o agli educatori di
sostegno, nulla cambia, e le graduatorie sono piene zeppe di
persone.Dalle deleghe poi, magari il collega Testolin interverrà
dopo, non si comprende dove finirà l'università.Veniamo a temi
completamente scomparsi dal programma di legislatura a qui sembrava
ispirarsi questo nuovo programma o comunque a temi di particolare
importanza cui non si fa nessun accenno. La presenza mafiosa nella
nostra regione, ampiamente dimostrata, è completamente scomparsa.
La legge di sobrietà che partiva dalla riduzione degli emolumenti
del Presidente del Consiglio è completamente scomparsa. Il grande
tema dei rifiuti e delle discariche, nonostante ci sia una
richiesta di rinnovo proprio sulla discarica di Pompiod, è
completamente scomparso. Questi solo per accennarne alcuni.Esistono
poi temi particolarmente sentiti e
à la une
, come il grande
edificio che presto comparirà a Cervinia, in perfetto stile
Sestriere, anziché forse ispirarsi alla vicina Zermatt, e anche di
questo la nuova Giunta si vede che non pensa a nulla.Dopo le
sfilate al Pride notiamo che anche sul tema dei diritti ci si
dimentica che da tempo soggiace in Commissione una proposta di
legge proprio rispetto al contrasto all'omobitransfobia.Dove stanno
quindi i contenuti progressisti? Io sinceramente vi ho fatto un
elenco di cose che appartengono al mio mondo e io non ne vedo
mezzo. Se ci fossero poi ancora dubbi, basta leggersi i punti
programmatici usciti tre giorni fa che continuano a essere assenti
di contenuti: continuiamo a leggere una serie di problemi, ma non
leggiamo come si intende affrontarli. Eppure la gente fuori di qui
sta male, eppure ci sono diciannove famiglie che presto saranno
senza casa, eppure ci sono persone che ogni giorno si chiamano
perché non sanno come arrivare alla fine del mese. Ancora una volta
si sceglie di cambiare tutto per non cambiare nulla, e intanto le
emergenze continuano.Rispetto invece alla richiesta di confronto
che si trova nell'ultima parte dell'intervento del consigliere
Testolin, confermo che non ci siamo mai sottratti al confronto
quando siamo stati chiamati, anzi, siamo - come qualcuno ci dice -
portatrici anche di temi sollevati da chi sta fuori da questo
Consiglio regionale e da molti cittadini che fanno riferimento
proprio a chi, in qualche modo, può portare le loro istanze. Credo
che su questi e sui grandi temi anche queste persone debbano essere
considerate, anche le forze politiche che stanno al di fuori di
questo Consiglio regionale, perché soprattutto sulle grandi scelte
non credo che siano solo gli eletti a poter dire la loro.
È del tutto evidente, da quello che ho detto, che ci troviamo in
aperto contrasto con questa nuova composizione della Giunta.
Presidente -
Il consigliere Baccega si è prenotato, ne ha
facoltà.
Baccega (FI) -
Dopo quattro interventi dell'opposizione,
evidentemente molte cose sono state dette e sottolineate rispetto
soprattutto agli effetti programmatici che dapprima erano contenuti
in dieci punti che, come ho detto questa mattina, facevano parte
del comunicato stampa, ma poi ci sono state illustrate nelle
quattordici pagine di programma che il candidato presidente
Testolin ci ha fornito alla fine della mattinata.Quindi c'è il
rischio che alcune cose vengano dette per la seconda, terza volta,
altre vengano soltanto sfiorate, ma sottolineando che forse oggi si
chiude la lunga crisi della politica della nostra Regione e inizia
un nuovo percorso, un percorso con un programma di continuità che,
come è stato detto, dimentica troppi temi e altri non li
approfondisce. Per questo vorrei provare, al di là del programma
che ci è stato presentato in modo più robusto questa mattina, a
fare due riflessioni di carattere politico, perché nella relazione
introduttiva del presidente si parla di temi ma non si parla di
politica, non ne ho sentito parlare.Inizierei quest'intervento
ringraziando anche i
media
della nostra regione per la
determinazione, la tenacia, la perseveranza che è stata fatta di
telefonate, di appostamenti, di interviste, che hanno contribuito a
tenere informati i cittadini su questa crisi e, il più delle volte,
anche i consiglieri regionali, quelli non coinvolti nelle
trattative delle segrete stanze, come il sottoscritto. Certo, hanno
fatto il loro lavoro e hanno fatto un buon lavoro. Un impegno
stressante per i media, un impegno che è partito dalla proposta del
presidente Lavevaz al collega Testolin di assumere il ruolo di
Presidente della Giunta regionale, che è proseguito con quella che
è stata chiamata la
désunion valdôtaine
, per passare alla
robetta che si doveva scrivere su quel foglio bianco; forse era il
programma, ma soprattutto l'individuazione degli attori che
avrebbero composto la Giunta regionale, sulla quale farò qualche
considerazione più avanti. Una vera e straordinaria partita a
scacchi che si è conclusa con l'arrocco. Per chi non gioca a
scacchi, l'arrocco è l'unica mossa che consente di muovere due
pezzi in un'unica mossa: il re e la torre, e dove il re può muovere
due caselle nella stessa mossa. Sembra quasi una metafora, ma
giusto ieri
Il Fatto Quotidiano
parlava della nostra
Regione, della crisi che si stava completando, e individuava nel re
il già presidente Augusto Rollandin. Nel prendere atto che è
rimasta una maggioranza di sinistra, rappresentata dai federalisti
progressisti, da Partito Democratico, dagli autonomisti, Union
Valdôtaine, Alliance Valdôtaine e Stella Alpina, che all'insegna
dell'idea che poi è maturata nel tempo, mai più una maggioranza a
diciotto perché a diciotto non si governa, ecco che strategicamente
compiono il più straordinario arrocco della storia, determinando
l'uscita dalla maggioranza del consigliere Restano che li ha tenuti
in piedi tutti questi mesi e che auspichiamo possa evolvere
ritornando nel perimetro del centrodestra, e l'entrata dei due
consiglieri di Pour l'Autonomie, ai quali ricordo che stanno
entrando a far parte di una maggioranza autonomista progressista di
sinistra.Certo, un'occasione troppo ghiotta per rientrare alla casa
madre, da eroi, dopo essere stati sfanculati - lo dice il Garzanti:
sfanculati - dai rottamatori soltanto trenta mesi fa. Io facevo
parte di quel gruppo, che sia chiaro, e soprattutto, credo che vada
detto, soltanto pochi mesi dopo aver ricevuto le accuse di grande
responsabilità per la mancata elezione del candidato progressista
al Senato, sottraendo consenso al candidato della formazione
autonomista di sinistra, ovvero i voti necessari per la sua
elezione. Ormai è chiaro, nei bar si dice: "Adesso arriva lui, sono
cavoli vostri".Va detto, anche questo per
par condicio
, che
anche la coalizione di centrodestra in quell'occasione ha avuto il
suo disturbatore alla Camera; che fossero tutti d'accordo? Non lo
sapremo mai, ma se ci saranno stati degli incroci strani,
probabilmente più avanti lo sapremo. Comunque le elezioni politiche
del settembre scorso ci hanno consegnato una Valle d'Aosta
politicamente spaccata in due e, continuando con questo
trend
, si apriranno delle voragini con gli elettori,
difficili da comporre, le recenti elezioni in Lombardia e nel Lazio
ne danno ampia rispondenza.Voi colleghi, con diciannove consiglieri
della nuova maggioranza di sinistra, con l'arrocco, pensate di
concludere una lunga crisi politica iniziata nel 2021 con le
dimissioni della assessora all'ambiente mai sostituita, crisi che
passa dal Conseil fédéral unionista del 2 febbraio, quello dei 150
delegati presenti, dove si è deciso in quel contesto che l'alleanza
restava a sinistra con l'allargamento a Pour l'Autonomie, e dove
due opzioni presentate ai delegati che, consentitemi, dopo averle
lette, ho trovato davvero incomprensibili, hanno poi generato un
unico documento che ha portato a una fittizia unanimità,
dimenticando la votazione precedente di 31 a 38, dove l'Union,
seppur con diverse contrapposizioni interne, ha deciso di mantenere
ferma l'alleanza a sinistra e far rientrare dal portone principale
gli ex colleghi unionisti Rollandin e Carrel. Quindi, un numero
ridotto di persone, di valdostani sicuramente autorevoli, ha deciso
per il futuro politico e amministrativo della Valle d'Aosta: pochi
hanno deciso per tutti. Mentre il Paese guarda da un'altra parte,
l'Italia, le più importanti Regioni italiane vanno a premiare la
determinazione delle idee, la chiarezza nella comunicazione,
l'efficacia dei programmi, del lavoro, del fare e delle forze di
centrodestra e dei moderati che, guidati da Giorgia Meloni con la
sinergia di Salvini, di Lupi e di Antonio Tajani, ora governano lo
Stato italiano per scelta e con il voto degli italiani.
Je crois
qu'il puisse être plus facile consolider les interlocutions
politiques surtout au niveau italien, c'est comme ça qu'il faut
faire, monsieur le Président.
Nonostante tutto la Valle d'Aosta
decide di non cambiare, di consegnarsi nuovamente alla sinistra;
non so fino a quando potrà reggere questa scelta. Io ho traguardato
il 2025, perché confido di arrivare alla fine di questa
legislatura; non fateci sorprese. Poi si voterà e poi credo che gli
scenari sicuramente cambieranno, probabilmente nascerà il nuovo
raggruppamento autonomista che, dal mio personale punto di vista,
si concretizzerà con il rientro di tutti alla casa madre, l'Union
Valdôtaine. Ma ve lo immaginate l'Union Valdôtaine che perde il
simbolo, il nome e la sua storia? Neanche per sogno. E ammesso che
si riesca a fare questa
réunion
, le forze prettamente
autonomiste dovranno decidere nel 2025 con chi creare le alleanze
del futuro, a meno che una nuova vera legge elettorale, come quella
presentata da Forza Italia, non dia alla popolazione valdostana la
possibilità di scegliere quale coalizione premiare alle prossime
elezioni, da chi farsi governare e da quale Presidente. In questo
momento, colleghi, mi è più facile immaginare cosa succederà a
sinistra nella nostra Regione nel 2025, per il resto vedremo. In
Valle d'Aosta c'è un gran voglia di politiche liberali, noi siamo
pazienti sicuramente e continueremo la nostra seria e incisiva
azione di opposizione, con l'auspicio che ulteriori scelte
regolamentari non vadano - guardo lei presidente Bertin - a
offuscare la possibilità di lavorare democraticamente in
quest'aula, senza restrizioni.Presidente, voi chiedete nella vostra
relazione programmatica la via di un confronto franco e costruttivo
in merito agli argomenti sui quali è necessario trovare un accordo
e dove è essenziale trovare convergenze. Ebbene, credo che per
quanto ci riguarda noi di Forza Italia, ma credo anche tutte le
forze che hanno fatto opposizione finora, abbiano trovato la giusta
comprensione in momenti strategici e importanti per la nostra
regione e hanno contribuito ad approvare dei provvedimenti
importanti. A volte non abbiamo trovato invece la giusta
comprensione rispetto agli atti ispettivi che noi mettevamo in
campo. Guardate la vicenda del corpo regionale dei Vigili del fuoco
che, con lo sciopero del 31 gennaio, quasi non ci faceva fare
Sant'Orso, ma la mozione era una due mesi prima, bisognava agire e
lavorare in quella direzione.Concedetemi alcune riflessioni sul
programma che avete presentato. Io parlo ancora dei dieci punti,
presidente (fra poco), e consentitemi di dire che leggere il
comunicato del Partito Democratico di ieri, che parla di programma
rinnovato e con una squadra motivata, mi fa abbastanza sorridere,
scusate! La squadra dei consiglieri è motivata? Avete visto gente
motivata? È motivata a sostenere e a votare tutto?  La
questione del collega Padovani è già stata evidenziata e non la
voglio richiamare. Riteniamo che di rinnovato non c'è nulla, non
c'è continuità, c'è poco, ma di motivato possiamo solo vedere il
presidente, il super presidente con la delega delle finanze, con la
delega delle partecipate, con la carica di Prefetto; caspita! C'è
il collega Bertschy che è l'unico che è stato promosso là dove era
e con una delega in più, ma gli altri mi pare che debbano
considerarsi un pochino sfiduciati, oppure non consoni al ruolo che
occupavano prima.L'assessore Barmasse, soltanto qualche giorno fa,
aveva dichiarato che senza delega all'ERP sarebbe stato disponibile
a continuare a fare l'assessore alla sanità. Mi pare che la delega
all'ERP non si capisca dov'è, ce lo direte probabilmente, ma non si
capisce dov'è, perché non c'è traccia di questo, quindi sarà
importante sapere anche questo.Per quanto riguarda il programma di
continuità, mi viene da dire
repetita iuvant
, le cose
ripetute forse aiutano ma non risolvono. Voi parlate al primo punto
di organizzazione, di Amministrazione regionale: già c'era. Voglio
citare un passaggio della relazione programmatica: "Tutto ciò potrà
tradursi in un rinnovato spirito di appartenenza e orgoglio del
personale, laddove la politica sappia trasmettere segnali di
stabilità, di coerenza, di programmazione". Io non lo so se siete
certi e convinti di trasmettere tutta questa motivazione al
personale. Il programma del 2020 prevedeva: "L'Amministrazione
regionale sconta un'impostazione organizzativa datata e fondata su
un approccio parcellizzato e settoriale", eccetera; la stessa cosa
nel programma del 2023: si parte dalla riorganizzazione
dell'Amministrazione regionale innovandola e valorizzandone il
ruolo centrale. È tutto un
repetita iuvant
, colleghi, e
questo non va bene. Gli enti locali: certezza nei finanziamenti;
già c'era. Trafori alpini, concessioni per grandi derivazioni; già
c'era anche questo. La realizzazione del nuovo ospedale, l'ha
appena detto la collega Guichardaz, sta nelle cose e stiamoci
dentro, vediamo questo progetto, portiamolo in Commissione e
cerchiamo di capire. Completamento dell'aeroporto; già cera ed è un
intervento finanziato. Cime Bianche: il percorso va avanti, è
in
itinere
. Riduzione dei tempi di attesa per visite ambulatoriali
e interventi chirurgici, liste di attesa: lì ormai siamo...! Io ero
nel 2019, sono tre anni che lavoriamo su questa cosa, in realtà
abbiamo portato a casa dei soldi, ma non si sa bene come sono stati
spesi. Soltanto lunedì sera al pronto soccorso del Parini sembrava
di essere a Kabul: "Mancano i letti, non riusciamo a ricoverare",
diceva un'infermiera o la capo sala in quel momento alle persone
che erano in attesa.Lo sappiamo Assessore, e abbiamo sostenuto
tutto affinché arrivassero delle risposte, anche se il più delle
volte ci sembravano provvedimenti
spot
che hanno speso tante
risorse, ma ancora senza risultati efficaci. Noi di Forza Italia ci
siamo prodigati a dare suggerimenti e abbiamo anche affermato che,
secondo noi, il problema è soprattutto organizzativo.Un
suggerimento al nuovo Assessore alla sanità: dia una svolta, tutti
i medici, i chirurghi, i professionisti della sanità che sono
impegnati in attività amministrative in assessorato o alla USL, che
tornino a fare il loro lavoro, che tornino a fare i medici, gli
infermieri, gli educatori, in reparto ospedaliero o nelle strutture
degli ambulatori, perché non possiamo più sentirci dire: "Ah ma
mancano, mancano, mancano"! Anche quello sarebbe un segnale
importante.Vi anticipo che si parla di atto aziendale e vi chiedo
di non fare il
blitz
. Non fate il blitz, perché noi abbiamo
recentemente in V Commissione sentito tutte le professioni
sanitarie, tutti i sindacati e tutti chiedono di essere partecipi a
questo percorso di stesura dell'atto aziendale. Non ne sanno
assolutamente nulla. Facciamo delle cose che siano trasparenti,
fatte bene ed evitiamo il caos anche su questo tema.Di disabilità
hanno già parlato i colleghi. La tutela delle risorse idriche nel
Piano di tutela delle acque: è lì dal 2020 che è pronto, ragazzi!
La conclusione delle vicende contrattuali per i Vigili del fuoco e
per il Corpo forestale: dopo tutte le sollecitazioni che Forza
Italia ha fatto negli ultimi mesi, ci mancherebbe che non si
andasse avanti. Sappiamo che c'è una bozza di legge che è quasi
pronta: andiamo a discuterla, approfondiamola e andiamo a
votare.Poi l'ultimo punto che mi fa impazzire è la stabilità di
Governo. Alla buon'ora! Abbiamo fin dal 2021 aperto il dibattito
sulla legge elettorale con un'interpellanza. Ora siamo stati
impegnati, forse anche distratti, sul tema del referendum, ma c'è
una legge depositata, una legge di Forza Italia, e noi chiediamo
fin da subito - guardo lei presidente Bertin - che vada in
discussione il progetto di legge n. 67 da noi presentato a maggio
2022, quanto prima. I partiti si esprimano, la gente poi capirà chi
c'è e chi non c'è su questo punto. Presidente Bertin, lo assegni
alla Commissione.Questo programma omette, io avevo scritto
"omette", ma in realtà omette o sfiora una serie di questioni che
riteniamo fondamentali. Parla poco del sociale, parla poco di
povertà, del piano della povertà, che dovrebbe essere già
consegnato ormai, perché avevamo incalzato all'epoca l'assessore
dicendo di dare corpo il piano della povertà. Ma il piano della
povertà è stato affidato a terza persona: questa terza persona ho
la sensazione che non stia contattando nessuno di quelli che sono i
veri attori nell'ambito di una stesura di un piano della
povertà.Poi, non ha accolto le problematiche più volte sollecitate
dall'opposizione rispetto all'edilizia residenziale pubblica. È di
ieri, e arriverà in Consiglio quanto prima, la richiesta del
Consiglio comunale di Aosta che chiede finalmente di rivedere la
legge n. 3 del 2013 e alcune delibere attuative, tra cui quella
sulla morosità incolpevole, votata all'unanimità dalla giunta Nuti,
dalla Giunta di sinistra e anche dalle forze di opposizione.Non si
parla di azioni concrete mirate allo sviluppo delle attività
produttive, del commercio, dell'industria. Si sfiora il tema della
scuola nella seconda stesura, così come pure l'agricoltura era
dimenticata nella prima stesura, e poi si torna ad accennare a
qualcosa sul casinò di Saint Vincent. Quali prospettive? Non se ne
vuole parlare? Ne parleremo? Questo lo vedremo.Queste sono alcune
tematiche, ma poi qualche perplessità le ha destate anche un po' la
composizione della Giunta, come è stato anche detto dai colleghi
che mi hanno preceduto. Non so se chiamarlo
turnover
o se
avete dato delle pagelle agli uni o agli altri. Nella logica del
mantenimento del numero degli assessorati e del manuale Cencelli,
appare incomprensibile spostare assessori da una delega all'altra a
metà legislatura. Di certo devo rilevare che per la prima volta
nella sua storia, l'Union Valdôtaine lascia l'Assessorato alla
sanità, e gli autonomisti lasciano l'Assessorato alla cultura e
all'istruzione. Questo è davvero un fatto storico.Vado a
concludere, perché sennò diventa un pistolotto troppo lungo. Questa
Regione ha bisogno di un cambiamento di paradigma, e invece si
attorciglia tra le baruffe e la difesa di posizioni talvolta anche
troppo personali, che sono a questo punto inaccettabili e lontane
dalla gente, che diserta le elezioni perché nauseata. Noi diciamo,
come Forza Italia, che saremo vigili, saremo incalzanti
all'occorrenza, ma anche e soprattutto propositivi nell'interesse
della Valle d'Aosta, delle valdostane e dei valdostani.
Per ora io mi fermo qui, probabilmente ci sarà la possibilità di
replicare altri quindici minuti, lo valuterò sulla base degli
interventi che verranno fatti dalla maggioranza.
Presidente -
Consigliera Foudraz ne ha facoltà.
Foudraz (LEGA VDA) -
Questa legislatura, la XVI, ha avuto
inizio ventotto mesi fa: era esattamente il 20 ottobre 2020 quando
furono convalidate le cariche degli eletti. Ventotto mesi di alti e
bassi, direi più bassi che alti. Per il bene dei valdostani, un
gruppo di eletti decise di andare contro a quella che era stata
l'espressione dell'elettorato che, nelle giornate di domenica 20
settembre e lunedì 21 settembre 2020, si espresse in maniera chiara
e inequivocabile. La Lega Vallée d'Aoste fu il primo partito che
ottenne il maggior numero di voti, e precisamente ottenemmo un
risultato di 15.841 voti, che volevano dire il 24 percento delle
preferenze dei valdostani che si recarono alle urne. Ma poiché
ovviamente l'unico obiettivo è sempre stato solo il bene dei
valdostani, ci fu una corsa ad allearsi tra partiti e movimenti che
avevano anime, programmi, ideologie discordanti e dissonanti, e
questo solo perché non si voleva che la Lega governasse,
ricordatelo sempre, per il bene dei valdostani!Con quello spirito
di sacrificio, che contraddistingue alcune forze politiche presenti
in quest'aula, venne siglato un patto di alleanza di Governo che,
ahimè, non ebbe vita lunga, tanto che a maggio 2021, dopo solo otto
mesi dalle elezioni, e dopo sette mesi dalla convalida degli
eletti, iniziò a traballare. Il nostro gruppo evidenziò più volte
in quest'aula consiliare che era evidente che fosse in atto una
crisi di Governo, ma prontamente ci fu sempre detto, in tutta
risposta, che non c'era nessuna crisi e né ci sarebbe mai stata,
perché la maggioranza c'era ed era comunque a diciotto, pertanto
definire questa una crisi di Governo era solo un'illazione; e a
dimostrazione che di crisi non si potesse parlare, erano i numeri
di provvedimenti legislativi adottati e gli atti che parlavano da
soli. Abbiamo sentito più volte frasi del tipo: "Stiamo lavorando
bene, stiamo portando avanti numerosi disegni di legge e questa è
la prova provata che non c'è proprio alcuna crisi". Siccome la
crisi non c'era, siamo arrivati al 25 gennaio 2023. Dopo ventisette
mesi il Consiglio regionale ha preso atto delle dimissioni dalla
carica di Presidente della Regione del consigliere Lavevaz. Ma mi
pare di ricordare che la maggioranza stava lavorando bene, anzi no,
io direi benissimo! Parole poi smentite e riportate anche da
diversi organi di stampa locali, dove alcuni consiglieri di
maggioranza esprimevano quella che per loro era stata la gestione
politica di quei ventisette mesi, e qui cito letteralmente quanto è
emerso dalle fonti di informazione: "Come una gestione
politico-amministrativa che raggiunge con difficoltà la
sufficienza". E questa è solo una delle tante affermazioni
eclatanti apparsa sui quotidiani locali, a partire dallo scorso
mese di gennaio in poi. Il nostro gruppo lo aveva sempre detto, da
subito e sempre avevamo evidenziato in quest'aula consiliare questa
criticità e questo immobilismo politico.Oggi siamo al 24 febbraio,
trentuno giorni di fermo, di blocco di una Regione, per non
cambiare niente o poco. Sì, perché vorrei ricordare a coloro che
magari non sanno, vuoi perché non seguono i lavori consiliari, vuoi
perché stanchi di seguire una politica che tesse una tela a proprio
piacimento, vuoi perché non conoscono nello specifico le dinamiche
amministrative che seguono alle dimissioni dalla massima carica
politica regionale, quello che succede durante i successivi
sessanta giorni dalle dimissioni. Dal momento in cui il Consiglio
regionale prende atto delle dimissioni del Presidente della Giunta,
l'Amministrazione entra in quella che si definisce amministrazione
ordinaria, così come previsto dall'articolo 7 della legge regionale
n. 21 del 2007, vale a dire che in questo lasso di tempo possono
essere adottati solo atti di
routine
, eccezion fatta per
quegli atti indifferibili ed urgenti. Ma traduciamo ancora meglio
quanto ho appena esposto, in maniera tale da essere il più chiari
possibili, perché a volte qua la chiarezza non è di casa. Tutto
questo vuol dire tutto fermo, tutto fermo!Questo stop, vorrei
ricordare che è sempre nell'interesse e per il bene dei valdostani,
ma sarà effettivamente così? Sarà proprio per il bene dei
valdostani questo stop che, a detta dei più, è servito per
permettere un cambiamento di rotta? Oppure sarà perché le cadreghe
piacciono e fanno gola a tanti? Un periodo di stop per permettere
la ricomposizione di un Governo che ha il sapore di una minestra
riscaldata. Più o meno le stesse figure che hanno governato fino a
oggi, eccezion fatta per poche
new entry
, e siccome hanno
governato bene, portando avanti numerosi dossier, vengono
giustamente premiati con un cambio di assessorato. È normale che
questi soggetti che, nella prima parte della loro
governance
, e che per ammissione di parte dei loro
componenti, hanno raggiunto a malapena la sufficienza nel lavoro
che hanno svolto, abbiano nuovi incarichi di governo in altri
assessorati? Mi auguro che non ottengano gli stessi deludenti
risultati. Questo valzer di poltrone, con in scena grossomodo gli
stessi protagonisti, naturalmente avviene non per una mera
spartizione delle poltrone in base ad accordi senza un vero
progetto di crescita, ma solo e sempre, ricordiamocelo, per il bene
dei valdostani.E vogliamo dimenticare la sanità? Uno dei settori
più sofferenti in questo periodo, dove un Assessore, che dovrebbe
avere le giuste competenze e conoscenze del settore, viene messo da
parte, per essere sostituito da un appartenente a una forza
politica a cui si deve dare il giusto risalto per mantenere in
piedi una maggioranza che non ha gli stessi obiettivi e non è poi
così coesa. Ci poniamo allora questo quesito: avrà questi le giuste
conoscenze e competenze nel settore per risanare o migliorare la
nostra malandata sanità? E chiedo nuovamente: è normale che quando
non si lavori bene in un settore, poi ci si sposti in un altro
nella speranza che si possa fare meglio? Queste risposte dovrete
darle ai valdostani. Inoltre, bisognerebbe tenere anche conto che
tutti questi cambiamenti di deleghe assessorili interessano anche
parte del personale che muove la macchina amministrativa regionale,
che ormai da diversi anni girano come trottole da un ufficio
all'altro. Più o meno ogni due anni si spostano da una parte
all'altra, da un settore all'altro e tutti questi spostamenti
richiedono tempistiche che non sono sempre attuabili
nell'immediato, con la conseguenza che il lavoro viene rallentato
per evidenti problemi logistici ma anche informatici. E intanto i
valdostani aspettano. Aspettano provvedimenti che possano dar loro
un po' di respiro in questo difficile momento di crisi sociale ed
economica, ma i valdostani sono persone che hanno molta pazienza,
quindi io voglio pensare che tutta questa più o meno nuova
maggioranza lo stia facendo per il loro bene. Quegli stessi
valdostani che, ricordo, fra due anni - due! - saranno nuovamente
chiamati a esprimere il loro voto.
Domenica che verrà, domenica 26 febbraio, la nostra Regione
festeggerà il 77esimo anniversario della sua autonomia e il 75esimo
anniversario del suo Statuto speciale; e allora che la festa abbia
inizio. Ritengo che questi ventotto mesi, siano stati i peggiori
dello scenario politico valdostano a partire dal 1946. In questi
due anni e mezzo avete saputo scrivere le peggiori pagine della
politica valdostana, ma lo avete fatto sicuramente per il bene dei
valdostani che, mi auguro, ve ne saranno grati e riconoscenti alla
prossima scadenza elettorale.
Presidente -
Consigliera Minelli ne ha facoltà.
Minelli (PCP) -
Sulla proposta che è stata formulata
quest'oggi dal candidato alla Presidenza della Regione, non posso
che ribadire il giudizio negativo che ha già espresso la collega
Guichardaz, anzi, un giudizio particolarmente negativo che
espliciterò qui di seguito, soffermandomi sugli aspetti più critici
di quest'operazione.Parto dalla figura del Presidente della
Regione. La candidatura Testolin era stata avanzata dall'Union
Valdôtaine già nell'ottobre del 2020, ma aveva incontrato
l'opposizione di Progetto Civico Progressista e non solo, anche VDA
Unie si era detta apertamente contraria, e non era solo per il
fatto che Testolin fosse allora coinvolto in un'indagine
sull'attività della 'ndrangheta in Valle d'Aosta, c'erano anche
altre motivazioni. In particolare, stante l'attuale sistema
elettorale che, purtroppo, non prevede l'elezione diretta del
Presidente della Regione, non è accettabile che il criterio sia
quello di affidare l'incarico a chi ha prevalso nella lotteria
delle preferenze individuali. Per noi non è un criterio valido,
tantomeno in votazioni per cui è stato provato, è stato evidenziato
un inquinamento del voto da parte della 'ndrangheta.Sulla
ripartizione delle deleghe. Il cambiamento, per quanto riguarda le
persone degli assessori è minimo: cinque nomi sono stati
confermati, bastava quindi cercare eventualmente una nuova figura
per la sanità e ricoprire l'Assessorato all'ambiente e trasporti
vacante da quasi due anni, cosa che avrebbe permesso sicuramente
una maggiore continuità amministrativa. Invece il presidente
incaricato ha voluto cambiare tutte le deleghe, non si sa bene se
con l'intenzione di esprimere un giudizio di insufficienza sulla
giunta Lavevaz, se per soddisfare delle richieste personali o per
recuperare quel rinnovato entusiasmo che è stato citato e che
verificheremo presto. In ogni caso i risultati sono molto
discutibili. Che senso ha mettere insieme le opere pubbliche e
l'ambiente? Si tratta di ambiti profondamente diversi, per certi
versi quasi antitetici. E anche la scelta di concentrare sul
Presidente dei compiti importanti, come quelli delle finanze e
delle partecipate, non è condivisibile.Ad onor del vero io non ho
letto le deleghe del Presidente nel programma presentato
stamattina, ma immagino che sia così, forse si è dimenticato di
esplicitarlo, collega Testolin, o forse avremo delle sorprese, tra
l'altro non abbiamo capito a chi spetterà la delega
sull'università. La maggioranza precedente, giustamente, aveva
voluto che il Presidente della Regione fosse essenzialmente un
coordinatore, perché dovrebbe essere quella la principale funzione,
insieme alla rappresentanza della Regione e allo svolgimento delle
funzioni prefettizie. Invece qui si decide che l'incaricato
Testolin fa per tre o quattro; un metodo che noi francamente
riteniamo sbagliato.Sulla scelta dei singoli assessori. Il criterio
guida dovrebbe essere la competenza: se c'è fra i consiglieri bene,
altrimenti si cerca anche fuori. Qui invece sembra che sia stato
applicato l'inverso, cioè quello della non competenza, intesa sulla
materia specifica, voglio essere precisa e non essere fraintesa, la
non competenza messa a dirigere dei settori chiave. L'esempio
emblematico è già stato fatto, è quello della sanità, dove un
medico come Roberto Barmasse ci stava, e mi sembra che lui avrebbe
anche voluto rimanerci, a leggere le notizie di stampa, ma nominare
in questo ruolo l'assessore Marzi che aveva un suo ruolo alle
finanze, a nostro avviso è illogico; e non è comunque l'unico
caso.Sulla rappresentanza di genere in Giunta. L'ha detto la
collega Guichardaz: non ci sarà nessuna donna in giunta. È vero,
non c'è neanche nessuna donna in maggioranza, ma lo Statuto
consente di avere degli assessori esterni, come più volte è anche
stato fatto. Quindi mi chiedo: non c'è nessuna donna in Valle
d'Aosta che può far parte della Giunta regionale? Non c'è nessuna
che ha le competenze? Non c'è nei vostri movimenti? Non sarebbe
stata una bella scelta quella di trovare una donna competente e
metterla in Giunta al posto giusto? Ma non vi è neanche passato per
l'anticamera del cervello, perché il principio qui è quello degli
equilibri fra le componenti, delle caselle da coprire con il metodo
Cencelli in versione rosso nera.Sui contenuti programmatici. Le
linee programmatiche lette stamattina sono sicuramente qualcosa in
più rispetto ai punti prioritari annunciati lunedì, ma si tratta
comunque di una elencazione di temi senza dire come si vogliono
affrontare concretamente i problemi; su questo tornerò più avanti
con un maggiore dettaglio. Di certo - lo ha sottolineato la collega
- questo non è il programma del 2020 e non so come si faccia a dire
addirittura che questo sia il programma di PCP.Siamo in un momento
di crisi in cui dopo la pandemia ci sarebbe l'opportunità di un
rilancio economico, e anche di azioni innovative sorrette dai
rilevanti fondi del PNRR, quindi sarebbe quanto mai utile una forte
azione di Governo, con obiettivi chiari e lungimiranti, e invece si
è in affanno e non si riesce a cogliere le opportunità che ci sono.
Si vive e si agisce alla giornata, e la nascita di una nuova
maggioranza senza un programma dettagliato e concrete indicazioni
operative, non consente certo di immaginare un'azione incisiva come
dovrebbe avvenire nella seconda parte di questa legislatura.La
maggiore responsabilità di questa situazione politica è dell'Union
Valdôtaine, movimento che continua a considerarsi al centro della
politica valdostana e che è stato il principale artefice della
lunga crisi che ha portato alle dimissioni del presidente Lavevaz e
all'attuale situazione. Alle elezioni del dicembre 2020, l'Union
Valdôtaine era al termine di un percorso disastroso, che aveva
portato allo scioglimento anticipato del Consiglio, aveva
presentato, lo ricordo, una lista incompleta, ma era comunque
riuscita a reggere, presentandosi agli elettori come una proposta
di cambiamento. Un volto nuovo, come quello dell'allora presidente
del movimento Lavevaz. La proposta di un metodo più legato alla
base unionista che ai giochi e agli interessi del gruppo
consiliare. Un secco no a chi, come Augusto Rollandin,
rappresentava un pesante passato con una gestione personalistica,
spesso con scelte poco ponderate e con una vicenda di disavventure
giudiziarie. Una volontà di cambiamento affermata, anche a rischio
di subire una sconfitta elettorale.Ebbene, il cambiamento promesso
in questi due anni è stato progressivamente disatteso, smantellato,
negato. Oggi si certifica il fallimento di quel tentativo di
rinnovamento, si mette da parte il presidente Lavevaz e quello che
aveva inizialmente rappresentato, si soccombe ai calcoli di potere
degli uomini forti del gruppo consiliare, si stringe un patto con
Rollandin, il nuovo che avanza, colui che nel settembre 2020 ha
presentato una lista alle elezioni regionali per dividere
l'elettorato unionista e che solo pochi mesi fa ha corso per le
politiche sfidando gli autonomisti riuniti intorno a due
candidature, e oggi eccoci qui! Emblematico anche il fatto che il
Conseil fédéral
unionista, che ha puntato i piedi nei mesi
scorsi dicendo "No" a un'alleanza con la Lega, sia stato riunito
solo ieri sera, dopo che era già stata decisa la convocazione del
Consiglio regionale e la composizione del Governo. Un atto che
suona come una mancanza di rispetto nei confronti del ruolo di un
organismo di partito, che dovrebbe essere alla base delle scelte
delle decisioni; altro che cambiamento!Se era discutibile in
passato la presunzione dell'Union Valdôtaine di essere la guida
ineludibile della politica valdostana, lo è ancor più oggi, dopo
che ha dimostrato per l'ennesima volta l'incapacità di ragionare
nell'interesse della comunità, di porre al centro i contenuti, di
fare scelte innovative e coraggiose, come sarebbe stata quella di
costruire una squadra basata sulle competenze, anche con apporti
esterni.Quanto ai cosiddetti colonnelli unionisti, non crediamo che
possano cantare vittoria: il disegno di spostare a destra l'asse
delle alleanze politiche è, almeno per ora, fallito. L'operazione
ha condizionato tutta la prima parte della legislatura, portato al
rinnegamento di parti significative del programma autonomista
progressista, alla rinuncia di collaborazioni che avrebbero potuto
essere importanti. E alla fine che cosa ha prodotto? Nulla di
positivo. Considerare una vittoria l'aver sostituito in Giunta il
presidente Lavevaz con il presidente Testolin e l'assessore
Barmasse con l'assessore Grosjacques, è quanto mai miserando. E
lasciateci dire anche che questa
réunification
o
réunion
autonomiste
che viene sventolata come la bandiera di un nuovo
capitolo indecoroso della politica valdostana, è una cosa del tutto
inconsistente, debole fin dalle prime battute, fatta solo di parole
per coprire operazioni di potere di alcuni personaggi.Un accenno,
ma non molto di più, meritano i cinque consiglieri FP-PD eletti in
Progetto Civico Progressista. PCP alle elezioni del 2020 aveva
ottenuto gli stessi voti e lo stesso numero di eletti dell'Union
Valdôtaine, era l'espressione di una domanda forte, che c'è anche a
sinistra tra i progressisti, di cambiare storiche sudditanze, di
guidare la Valle d'Aosta sulla base di persone e contenuti nuovi.
Io so bene quanto ci siamo impegnate noi per questo nei mesi
precedenti al voto, con l'aiuto di decine e decine di persone che
hanno contribuito disinteressatamente a quel successo! I cinque
consiglieri FP-PD hanno affossato tutto questo, hanno silurato la
speranza, si sono appiattiti e adeguati ai giochi di potere,
pensando solo a piccoli e squallidi tornaconti personali! Un
sistema disgustoso, un tradimento del progetto politico che aveva
generato aspettative nell'elettorato di sinistra che si era allora
in gran parte ricompattato.Quanto alla Lega, siamo curiosi di
sapere quale lezione trarrà dopo questo capitolo, che segnala anche
il suo fallimento. Il fallimento di quasi due anni e mezzo di
malcelata complicità o accondiscendenza con i cosiddetti
colonnelli, per andare dove?! Non pochi elettori e simpatizzanti
leghisti e di centrodestra hanno espresso in questi giorni
comprensibilmente il loro totale sconcerto e la critica per
l'assenza di una reale opposizione.E vengo ora più dettagliatamente
al programma. Rispetto alle priorità diffuse lunedì, ci sono degli
ampliamenti, e ci mancherebbe altro, ma su molti aspetti
essenziali, non ci sono delle indicazioni di prospettiva operativa
chiara. C'è un'enunciazione, ma non si dice come si vuole
affrontare i problemi. Mi soffermo su alcuni di essi, altri li ha
già affrontati la collega Guichardaz.Per il Tunnel del Monte Bianco
si scrive: "Prise en charge de la problématique concernant la
fermeture temporaire du Tunnel du Mont Blanc avec la définition de
solutions alternatives à court terme et d'interventions de longue
durée". Cosa vuole dire? È in corso una campagna di Confindustria e
delle società autostradali perché la Regione Valle d'Aosta chieda
il blocco dei due cantieri
test
programmati per l'autunno
2023 e il 2024, e punti al raddoppio del tunnel. A nostro avviso si
tratta di una richiesta sbagliata, perché solo con i due cantieri
test si possono fare delle previsioni sull'entità e sui tempi di
lavoro di risanamento del tunnel. E parlo di risanamento, perché
uno dei problemi emersi è la presenza di amianto nei manufatti,
quindi le due società dei trafori e il GEIE hanno valutato come
intervenire; è ora che una prima decisione è stata presa ed è
giusto che venga rispettata.Sull'ipotesi del raddoppio del tunnel,
che è riemersa dopo vent'anni, ricordo che il Consiglio regionale
fra il 1999 e il 2012 si è pronunciato ripetutamente sulla
questione, sempre dicendo di no. Aveva chiesto anche all'unanimità,
con alcune risoluzioni, cose importanti come la riduzione del 50
percento del transito dei mezzi pesanti, un'azione che avrebbe
dovuto essere perseguita coerentemente, ma così non è stato. Prima
dell'incidente transitavano 800 mila TIR all'anno, il 50 percento
vorrebbe dire 400 mila e siamo adesso a 600 mila. Su questa
partita, l'ha già detto qualcun altro prima di me, non si capisce
cosa vuole fare la nuova maggioranza: smentire decine di
risoluzioni del Consiglio e pronunciarsi per la seconda canna?
Chiedere la riduzione del transito dei TIR? Sono questioni
programmatiche rilevanti, ma non c'è alcuna chiarezza.Ancora, sui
trasporti scrivete: "Occorrerà approvare il PRT". Messa così è
un'affermazione ridicola! L'approvazione è prevista da una legge
che risale al 1997, sono 26 anni che la Valle d'Aosta aspetta il
PRT, che era pronto per l'approvazione oltre due anni fa. Allora di
quale PRT parlate? Con quali contenuti? Quello che avevo portato in
Giunta a febbraio 2021 e poi trasmesso al Consiglio? Quello che il
presidente Lavevaz, a dicembre 2021, annunciava come in dirittura
di arrivo per il mese di febbraio? Quel testo che oggi farete con
qualche piccola modifica per arrivare infine all'approvazione e
adempiere a un obbligo di legge? O cos'altro? Questo non lo
sappiamo.Si prevede poi la piena operatività dell'aeroporto
regionale. Cosa vuole dire piena operatività dell'aeroporto
regionale? Se avete scritto quella frase, non tenete conto della
situazione dell'aeroporto regionale, dove l'operatività è ormai da
vari anni ridotta al minimo. Il
masterplan
dell'aeroporto,
fortemente voluto nel 2004 dall'allora assessore Caveri, è stato un
fallimento totale. Prevedeva intensi voli commerciali con decine di
migliaia di passeggeri all'anno, un piano che è stato abbandonato,
tant'è vero che nel 2015 con una mozione il Consiglio ha chiesto
l'elaborazione di un nuovo masterplan; sono passati otto anni e
ancora non c'è. E quando nel febbraio 2021 ho insistito per portare
quantomeno in Consiglio una proposta di deliberazione di indirizzo
sull'aeroporto, sono stata bloccata. L'unica opera per cui sono
ripresi i lavori è l'aerostazione, che è già costata 5 milioni di
euro e ne costerà altri 10, ma non per fare un'aerostazione nel
vero senso del termine, perché nel frattempo il traffico
commerciale non c'è più stato, quindi cosa vuol dire piena
operatività?Per concludere, sul tema dei trasporti non può mancare
la ferrovia. Silenzio totale sull'Aosta-Pré-Saint-Didier, non una
sola parola. Ma sappiamo che questo è un argomento tabù, nonostante
le indicazioni che vengono dall'Europa, dal
Recovery Fund
,
siano quelle di implementare il più possibile la mobilità
ferroviaria e condivisa e limitare invece il traffico su strada. Ma
niente, di questo non se ne parla. Per la tratta Aosta-Ivrea che
sarà finalmente elettrificata, c'è solo un accenno ai servizi
sostitutivi nel periodo di chiusura della tratta e all'acquisizione
dei treni elettrici. Io mi sono chiesta se è uno scherzo: si
prospetta un lungo periodo di chiusura della linea, in cui si
possono fare tante e importanti opere di miglioramento degli
incroci, di velocizzazione della tratta, di eliminazione di alcuni
ulteriori passaggi a livello, opere in varie stazioni, a Hône, a
Nus, in particolare ad Aosta dove è opportuno cogliere l'occasione
per ampliare e completare il sottopasso ferroviario, opere in gran
parte già previste dal programma strategico di interventi approvato
nel 2019 e con finanziamenti in parte del contratto di programma
fra Stato e RFI, ma ancora da realizzare. Sono decine di milioni di
investimenti e di tutto questo non intendete occuparvi? È
sconcertante!In campo ambientale si accenna a pochi temi: il PTA,
la crisi idrica, la fattibilità dell'impianto di risalita del
Vallone di Cime Bianche, la promozione di una progressiva
decarbonizzazione attraverso una non meglio definita riduzione
dell'uso delle fonti fossili. Niente sui rifiuti, sulle discariche,
come ha già detto la collega.Per il PTA, scaduto da oltre sei anni,
si propone l'approvazione in tempi rapidi del piano già presentato
e discusso in Commissione. Siamo in enorme ritardo e si riesce ad
affermare che l'iter di approvazione è già concluso?! Sono state
presentate varie osservazioni vagliate dagli uffici, ma non si è
mai arrivati ad alcuna conclusione, non c'è stata manco la
discussione. Vale la pena di rammentare che dobbiamo approvare non
un piano di gestione delle acque, ma un piano di tutela delle
acque, necessario a causa della progressiva aggressione a questo
bene comune per delle finalità speculative private.Poi, a proposito
della crisi idrica, si prevede la definizione di pronte azioni di
contrasto in merito appunto a questa crisi, predisponendo un
accurato censimento delle fonti idriche dei bacini, per realizzare
un piano di interventi. Siamo all'emergenza e non può essere quella
dei bacini l'unica soluzione, occorre ripristinare il più possibile
la naturalità dei corsi d'acqua, con la loro capacità di
trattenimento, evitare ogni spreco e intervenire sulle perdite,
pensare al riutilizzo delle acque reflue. La crisi idrica è poi
strettamente legata al cambiamento climatico, di cui però nulla si
dice, tranne che bisogna cogliere la sfida che ne deriva. Eppure,
sul cambiamento climatico, che nel vostro programma è citato
confusamente insieme a quello demografico e sociale - e questa non
l'ho capita - abbiamo un ordine del giorno approvato all'unanimità
nel 2018, che prevede una Valle d'Aosta
Fossil Fuel Free
nel
2040, che non vuol dire ridurre le fonti fossili, vuol dire
liberarsene, è una cosa diversa, ma anche su questo non si dice
nulla.Su Cime Bianche, leggo, si prevede la prosecuzione dell'iter
tecnico giuridico amministrativo finalizzato alla verifica di
fattibilità per la realizzazione del collegamento intervallivo È
una dicitura inaccettabile: è da due anni che si chiede di
verificare in via preliminare la fattibilità giuridica delle
ipotesi di collegamento, in virtù del divieto stabilito dal decreto
ministeriale del 2007, ed è indecente che i cinque eletti nella
lista di PCP, in virtù anche della chiarezza programmatica sulla
questione di Cime Bianche, non abbiano neppure avuto l'accortezza
in maggioranza di richiedere tale verifica giuridica, che ha un
probabile costo come consulenza giuridica di diecimila euro;
niente! È sconcertante che ci continui a prendere in giro operatori
e popolazioni delle valli interessate, vendendo fumo, vendendo
delle illusioni. Non fate i conti con quello che abbiamo sentito in
audizione: c'è un decreto ministeriale che il Ministero ha
applicato in situazioni simili a queste. Abbiamo appreso mercoledì
dagli organi di informazione che lo studio di realizzabilità
commissionato a ottobre 2020 sarà finalmente inviato dalla
Monterosa Sky all'azionista che, secondo l'amministratore delegato
Munari, deciderà, cito: "cosa comunicare e come comunicare".
Un'espressione che suona come una sorta di censura preventiva.
Staremo comunque a vedere. Intanto, noi stiamo ancora aspettando la
nota dell'Avvocatura che abbiamo chiesto ripetute volte, sia in
aula, sia nelle Commissioni, sia con 116 e stiamo sempre
aspettando. Sarebbe stato meglio su quest'argomento essere chiari,
dire che quell'impianto, a prescindere dall'opposizione
ambientalista, comunque non si può fare e che c'è un'altra proposta
in campo per la valorizzazione naturalistica del vallone, che va
colta e coltivata.Nei vostri punti parlate di rafforzamento
dell'immagine della Valle d'Aosta quale destinazione turistica di
eccellenza, in concorrenza con le altre località dell'arco alpino;
è una banalità che è buona a tutto e a niente. Prima di rafforzare
l'immagine, bisognerebbe capire quali sono le sfide nel settore
portante dell'economia regionale, qual è il posizionamento della
Valle d'Aosta in un mercato in continua e profonda evoluzione, come
preservare le nostre specificità. Ci sono degli interrogativi a cui
non si può sfuggire: che cosa ne sarà del turismo invernale? Come
trovare del personale valido? Quale mobilità individuale e
collettiva? Li conosciamo i turisti di oggi e di domani, le loro
aspirazioni? Sappiamo cosa pensano i visitatori dell'offerta
turistica valdostana? Di tutto questo neanche l'ombra. Poi si fa
riferimento ad altre cose di cui discuteremo in Commissione come
gli AMM, l'imposta di soggiorno, eccetera.Per quanto concerne
l'energia, gli unici due punti a cui si fa accenno sono
l'approvazione del PEAR e la proroga delle concessioni
idroelettriche. Beh, è certo che il PEAR va approvato, siamo in
ritardo già di tre anni! Il piano energetico ha una grande valenza
strategica, ma non si è detto, e non si dice nemmeno oggi in questo
documento, che tipo di PEAR vogliamo, un PEAR che, secondo noi,
dev'essere coerente con la strategia Fossil Fuel Free che è stata
approvata dal Consiglio, declinata nella
Road map
, mai
portata all'approvazione del Consiglio regionale.L'elettrificazione
della ferrovia è un passo avanti, ma i consumi energetici della
società valdostana attualmente ancora per il 66 percento sono
coperti da combustibili fossili e solo al 34 percento da FER.Nel
documento programmatico c'è un breve accenno alle comunità
energetiche rinnovabili ma niente di più, non si dice che cosa si
vuole fare rispetto a questa opportunità, quali sono gli
intendimenti sulle CER? Vengono considerate un'attività marginale
nel campo della produzione dei consumi energetici, oppure una
grande opportunità per incrementare la produzione da FER? Che peso
si vuole dar loro? Dovremmo dirlo in un programma aggiornato di
legislatura.Non si dice praticamente nulla sul ruolo di CVA, una
società che è di totale proprietà della Regione, ma che attualmente
agisce al di fuori del controllo della proprietà. Abbiamo visto che
non è possibile avere un'interlocuzione, non c'è un'interlocuzione
stabile, lo abbiamo visto sul discorso sulle tariffe, un'estrema
difficoltà a interloquire con i vertici e abbiamo avuto adesso
notizia da fonti di stampa dell'acquisizione di Sistemi
rinnovabili, di Bonifiche ferraresi, ma non c'è stata nemmeno
un'informativa alla Commissione consiliare; niente!Ma la perla, in
campo energetico, sta in quelle due righe a pagina 2: "
il est
fondamental de travailler à la prorogation des concessions des
grandes dérivations hydroélectriques gérées par la société CVA,
dans l'attente de s'attaquer à la question plus complexe de leur
réattribution
". In sostanza, ci venite a dire che nella metà
della prossima legislatura vi batterete per la proroga delle
concessioni in scadenza e stop. È stupefacente la totale assenza di
riferimenti alla norma di attuazione per trasferire la competenza
alla Regione in materia di concessione. È stupefacente perché il
tema è sul tavolo da anni, in Consiglio, nella Commissione
paritetica, eccetera. È stupefacente anche perché in questa nuova
maggioranza c'è Pour l'Autonomie, che ha più volte presentato
iniziative sulla norma di attuazione e sui lavori della paritetica,
ma oggi che entra a far parte del Governo il tema viene
dimenticato, derubricato, perché prima c'è la proroga! Nel
programma dell'ottobre 2020, sul ruolo di CVA e su questo tema
cruciale delle concessioni, c'erano scritte delle parole chiare,
potete andarle a rileggere, sono molto diverse da quello che state
dicendo ora. Anche allora si diceva che nelle more della norma di
attuazione bisognava valutare eventuali proroghe, ma la priorità
era la norma stessa e in quello che ne deve seguire, cioè cosa? La
legge regionale per disciplinare la riassegnazione delle
concessioni. Qui le priorità sono capovolte, anzi, l'impegno della
norma di attuazione qui è bellamente dimenticato.Vengo alla legge
elettorale. Nel documento per l'ennesima volta si parla di una
nuova legge elettorale regionale, ma non si dice che legge si vuole
fare. C'è solo un timido accenno alla
représentation équitable
des genres au sein du Conseil
, vedremo cosa intendete con
questo. Anche in questo senso il confronto con il programma del
2020 permette di notare che allora qualcosa in più si diceva. C'era
scritto, in quel programma, che bisognava partire dall'esito dei
lavori della sottocommissione della I Commissione, che aveva
concluso i lavori nel novembre 2019 con una proposta di legge che
prevedeva l'elezione diretta del Presidente e della maggioranza.
Quello c'era scritto negli esiti di quella sottocommissione e a
quello si faceva riferimento nel programma di legislatura del 2020.
Dopo due anni e mezzo, invece di fare un passo avanti, se ne fanno
due indietro.Come ho detto in apertura, diamo un giudizio negativo
sull'operazione politica che oggi ci è stata prospettata. Un
giudizio negativo che riguarda un progetto che è di mera
sopravvivenza di alcune persone e di alcune sigle, che è inadeguato
negli organigrammi proposti e debole per quanto riguarda i
contenuti. Non è di questa operazione di piccolo cabotaggio che ha
bisogno la Valle d'Aosta. Il nostro voto sarà quindi negativo, ma
non rinunceremo certo a fare delle proposte, a tentare di portare
all'attenzione situazioni e contenuti. Ci sono delle nostre
proposte di legge già depositate su temi importanti come la riforma
elettorale; non c'è soltanto la vostra, collega Baccega, ne abbiamo
presentata una prima di voi, ed è stato bloccato l'iter perché
c'era una richiesta di referendum...
Voci fuori microfono.
... ce n'è una sulla discriminazione di genere, nei prossimi giorni
ne presenteremo una organica e innovativa per lo sviluppo delle
comunità energetiche, interverremo con delle mozioni, degli ordini
del giorno e ovviamente delle iniziative ispettive.
Nelle conclusioni del documento programmatico illustrato
stamattina dal candidato Testolin, si legge che ritenete essenziale
l'avvio di un confronto franco e costruttivo con tutte le forze
rappresentate in Consiglio regionale, in merito agli argomenti sui
quali è necessario trovare un accordo, così come su alcuni punti
programmatici, in relazione ai quali è essenziale trovare delle
convergenze che possano dare delle risposte alle concrete
aspettative della nostra comunità. Per due anni noi ci siamo
trovate di fronte ad un muro di no rispetto alle nostre proposte,
vedremo quindi se sarà ancora così o se qualcosa cambierà, oppure,
e credo che sia l'interpretazione più corretta, se questa apertura
è solo nei confronti di qualcuno, verso cui peraltro le aperture
sono già state dimostrate più e più volte. Pensiamo però che non
potrete andare tanto lontano e raccogliere consensi e fare cose
utili senza avere un orizzonte un po' più ampio e una capacità
reale di confronto, che noi non abbiamo mai avuto modo di vedere,
con le esigenze e le proposte di cambiamento che provengono da più
parti.
Presidente -
Il consigliere Lucianaz ne ha facoltà.
Lucianaz (UV) -
Non sarò troppo lungo, la mia non sarà
un'analisi politica, ma mi limiterò a poche considerazioni su
alcuni dei punti definiti prioritari di questo programma di
Governo.Legge elettorale: non si è voluta la consultazione
popolare. Ora, che questa responsabilità ricada sulla maggioranza e
faccia partire al più presto i lavori in I Commissione, per poter
dare una risposta concreta, rapida e credibile ai valdostani che
aspettano una legge per la prossima consultazione regionale.Sui
trasporti ho più volte lamentato l'inadeguatezza della linea
ferroviaria regionale e dei servizi connessi: treni costantemente
in ritardo, che complicano terribilmente la vita a chi opera su
Torino e che rischia costantemente di perdere le coincidenze. Si è
acquistato un altro treno elettrico, caro naturalmente, ma c'erano
in ballo i fondi del PNRR. Quindi, treni nuovissimi, costosissimi,
rigorosamente elettrici: molto bello, ma i treni andranno ancora
sempre, non mi stancherò mai di ripeterlo, alla velocità della
prima locomotiva che arrivò ad Aosta due secoli fa. L'idrogeno
lasciamolo fare in altre regioni, ora c'è un accordo di programma
in corso con magari una bella stazione rifatta non lontano da casa.
E per fortuna che c'è ancora l'endotermico altrimenti, quando
inizieranno i lavori che dureranno anni sulla linea ferroviaria,
non potremo neppure arrivare a Torino.Abbiamo l'aeroporto, bisogna
terminarlo assolutamente, ha sostenuto questa mattina il presidente
incaricato: due mila metri quadrati di terminal, mi pare, oltre a 7
milioni di euro, ma neanche un volo di linea in arrivo. Se non ci
fosse l'elicottero della Protezione civile avremmo per settimane
l'aeroporto deserto, il nulla all'orizzonte; mi ricorda un po' il
deserto dei tartari.Le barre del passaggio a livello di Via
Paravera, qui insisto ancora: solo ieri, giovedì 23 febbraio, le
barre sono state abbassate dalle ore 12:38 alle ore 12:45, quasi
otto minuti interi per veder passare il trenino che saliva da
Torino alle ore 12:41 e riscendeva alle ore 12:44. Mi chiedo: ma si
può?! La strada è intasata, la rotonda bloccata, i pullman fermi!
L'ho detto ripetutamente più volte al povero presidente Lavevaz e
continuerò a dirlo, vi riempite la bocca di
green economy
,
di sviluppo armonico, di innovazione tecnologica, mobilità
sostenibile. Ma è questo il modo di gestire un treno? Otto minuti
le barre abbassate nel centro cittadino con il traffico bloccato.
Se il vostro intento è di rovinare la vita agli automobilisti,
ditelo, siate sinceri, non volete le auto sulle strade, non volete
affrontare i problemi dei parcheggi e neppure discuterlo in aula?
Vi soddisfano le tariffe autostradali? Volete punire gli
automobilisti? A me non piace questo, a noi valdostani non piace,
quindi lo combatteremo.Prima di prendere in carico la problematica
relativa alla prospettata chiusura temporanea del Tunnel del Monte
Bianco e individuare delle soluzioni alternative, provate a
risolvere questioni abbastanza più semplici. Con un passaggio a
livello forse dimostrate che le cose si possono realizzare;
realizzare una seconda canna al Monte Bianco, lo vedo molto più
problematico. Però ci sono sempre in mezzo i fondi del PNRR, e qua
c'è da sguazzarci dentro.Io non posso che esprimermi personalmente
a favore di un nuovo ospedale, posizionato in una zona dove possa
atterrare un elicottero, ad esempio, dove non ci sia il traffico
caotico dell'incrocio di via Roma, dove ci sia qualche albero, un
parco, un prato, un po' di verde insomma, il minimo vitale per chi
è ricoverato in un ospedale. Questa continua accozzaglia di
elementi che si aggiungono a un progetto datato più di vent'anni e
in continuo cambiamento, non mi ha convinto, non mi convince e non
convince tantissimi valdostani, che lo combatteranno.C'è un punto
del programma prioritario che mi suscita apprensione: è la
realizzazione del Centro unico di ricerca, che prevede la
delimitazione di un territorio ben perimetrato, in cui le imprese
insediate accedono poi a incentivi finanziari mediante la
valorizzazione di tutte le realtà già presenti sul territorio, come
leggo nel punto del decalogo diffuso i giorni scorsi. Ma mi chiedo:
"tutte le realtà" sta a indicare che cosa? Vuole dire che sono così
poche le realtà valdostane da starci tutte in quel determinato
territorio circoscritto? Ad esempio, immagino l'ex TECDIS di
Châtillon o le Pépinières. Oppure c'è una ricerca di certe
iniziative solo per l'interesse di un assessore, che magari lo
conosce già bene questo mondo. Io su questi criteri chiederò
sicuramente delle delucidazioni. Tra l'altro, non mi risulta che
sia ancora partita la procedura della legge sull'imprenditoria
giovanile e femminile che abbiamo votato nei mesi scorsi.Come
sappiamo bene, la zona franca di ricerca e sviluppo della Valle
d'Aosta, si può inquadrare nell'alveo delle ZES, zone economiche
speciali, che sono aree geografiche nell'ambito delle quali vengono
offerti incentivi a beneficio delle aziende che vi operano,
attraverso la previsione di strumenti finanziari e la concessione
di agevolazioni che agiscono in regime derogatorio. Riporto a
questo proposito un interessantissimo lavoro a cura di Robert
Louvin, distribuito qualche mese fa a tutti noi consiglieri: il
titolo era "Flessibilità fiscale e zone franche", e ne faccio ben
volentieri pubblicità. C'è un'interessante analisi, condotta dalla
World Bank Group del 2017 sulle ZES, zone economiche speciali, in
cui si rivela che le ZES, dopo un periodo iniziale, rallentano nel
tempo il proprio dinamismo economico, tendendo poi a seguire
l'andamento delle aree circostanti e che, contrariamente alle
aspettative, sono state le aree a bassa tecnologia e alta intensità
di lavoro a essere state economicamente più dinamiche.Sarebbe
invece, a mio avviso, molto più interessante e richiesto dal mondo
economico valdostano, uno sforzo maggiore della Compagnie
Valdôtaine des Eaux. Continuiamo quotidianamente a sentire
difficoltà economiche da parte delle imprese valdostane, mi
riferisco alle micro e mini imprese valdostane, che essendo pur
azionisti, come lo siamo tutti noi della CVA, e ricordiamoci che
voi amministratori siete pagati per amministrare il bene pubblico
che non è vostro, quindi sarebbe richiesto uno sforzo maggiore da
parte della CVA. Come ci è stato anche detto durante l'ultima
riunione della IV Commissione, avevano un'intenzione di modificare
il regime tariffario per le Partite IVA; stiamo ancora aspettando
probabilmente delle risposte. Questi valdostani si aspettano che la
CVA dia delle risposte più concrete e lo fanno soprattutto perché
la sentiamo nostra la CVA, è nostra e sarebbe anche giusto dare
delle risposte più dinamiche. In ogni caso, sulla zona franca
avanzeremo prossimamente delle iniziative.Sul piccolo commercio e
l'attività nelle zone svantaggiate ho sentito solo buone
intenzioni; vedremo presto come questa maggioranza riuscirà a
impedire lo stillicidio delle piccole e medie imprese locali.Quant
à la langue française, collègue Testolin, en français vous avez
avancé des considérations fortes et appréciables sur la question de
l'éducation scolaire. Je suis totalement d'accord avec vous sur les
bonnes intentions, mais je crois que vous avez commis une seule
grosse erreur : vous n'avez pas choisi le bon assesseur. Je ne
connais pas les dynamiques de cette majorité, mais je crois que le
conseiller Guichardaz aurait pu occuper un ministère où il avait
sûrement des compétences plus solides. Qui a participé, comme
quelqu'un d'entre nous, le 15 février passé à la rencontre SOS
Culture, organisée par Patouè eun Mezeucca, il a bien aperçu que la
figure de l'assesseur Guichardaz n'est pas des plus appréciés et
que ses décisions et ses choix ne vont pas dans la direction
souhaitée par les sociétés savantes que vous venez de citer. Donc,
je crains qu'on aura sûrement un grand combat à faire. Surtout,
comme l'a bien dit le collègue Baccega, c'est la première fois que
l'Union Valdôtaine abandonne le ministère de la culture et de
l'instruction, donc on va dans une direction bien établie.L'ultimo
punto con cui vorrei tediarvi, e poi la smetto, è il PNRR. Vedo che
qui a qualcuno piace sguazzare nel milioni, c'è un mucchio di
milioni che arrivano dai fondi europei, quasi una parodia di
Paperon de Paperoni mi verrebbe da dire: programmi di
cofinanziamento, il quadro strategico regionale di sviluppo
sostenibile 2030, utilizzo di fondi europei per le politiche di
coesione 2021-2027, ci si è specializzati a definire gli accordi di
partenariato stipulati tra Italia e Commissione europea, a definire
strategie e priorità per l'utilizzo dei fondi per il settennio,
avete in mente di indirizzarvi verso interventi rivolti al
conseguimento dei traguardi continentali per un'economia
climaticamente neutra, il
Green Deal
, e per una società più
giusta e più inclusiva, sempre appiattiti coerentemente sull'Agenda
2030 delle Nazioni Unite, prevedete l'accordo di partenariato che
continui a sostenere i presidi di comunità nei territori interni,
assieme alla manutenzione attiva del territorio, la salvaguardia
delle risorse naturali e culturali, sostenete la tenuta complessiva
del sistema Paese, la produzione di servizi ecosistemici!Come ci
organizziamo? Vi siete inventati il NUVAD, supporto metodologico
del dipartimento delle politiche di coesione, il NUVEC, agenzia per
la coesione territoriale, ma per selezionare le aree interne vi
siete inventati il NUVAL, dipartimento politiche strutturali e
affari europei che ha richiesto il supporto dei membri appunto
esperti. Per realizzare il Piano di ripresa e resilienza 2021, il
precedente Governo ha istituito la cabina di regia regionale per il
PNRR, che non è composto che dai membri della Giunta regionale.
Questa cabina di regia deve garantire il coordinamento dei tavoli
bilaterali che saranno attivati con la Regione, assicurare il
monitoraggio dell'avanzamento degli interventi, questa cabina di
regia per il PNRR riferisce periodicamente al Consiglio regionale -
io da quando sono qui non ho ancora sentito nulla -, si avvale del
NUVAL, un altro nucleo di valutazione dei programmi con finalità
strutturali della VdA e della NUVOP, nucleo di valutazione e
verifica delle opere pubbliche, queste entrambe sezioni del NUVV,
nucleo di valutazione e verifica degli investimenti pubblici. Ma
non finisce qui,
a latere
della cabina di regia è stata
istituita la
Task Force
per il PNRR, presieduta dal
segretario generale della Regione e composta dai dirigenti delle
strutture, tanto che si chiama Task Force dei dirigenti: attraverso
la costruzione specifica di tavoli tematici nei quali potranno
essere coinvolti altri componenti, un tavolo permanente per il
confronto partenariale sulla politica regionale di sviluppo
2021-2027.Ancora, la Task Force dei Presidente è stata integrata
con il presidente del Consorzio permanente degli enti locali, CPEL,
e il Consorzio degli enti locali della Valle d'Aosta, avendo il
piano territoriale, come si sa, ricadute sul territorio. E ancora,
con un'altra delibera la
governance
regionale del PNRR è
stata integrata dalla struttura temporanea di
project
management
, funzionale anche a fornire supporto alla cabina di
regia e alla Task Force le per attività di indirizzo e
coordinamento. Adesso la smetto, perché ce ne sarebbe ancora per
due pagine. L'ultimo accenno: la Task Force con mille esperti, per
un valore di quasi 5 milioni di euro; un altro progetto bandiera
per altri 5 milioni di euro, sempre due progetti del PNRR a
conduzione regionale. Erano state previste 46 unità, 12 istruttori
amministrativo-contabili, tecnici, ingegneri, informatici,
geometri, ragionieri o comunque amministrativo-contabili. Queste 46
unità erano, a quanto pare, il fabbisogno straordinario di
personale a tempo determinato per poter ovviare a tutti questi
investimenti e progetti. Ad esempio sulla Missione 1, che ne
richiedeva già dieci (tre istruttori amministrativo contabili, tre
ragionieri, due istruttori tecnici e due geometri), veniamo a
sapere a fine gennaio che Agile Arvier richiede, solo lei, sei
figure, con la difficoltà di non andare avanti con le progettazioni
e i bandi.
Non dico di più, l'unica cosa che mi viene da dirvi è: attenti
all'ingordigia, perché a forza di ingozzarvi si stramazza.
Presidente -
A questo punto sospendiamo brevemente i
lavori del Consiglio per arieggiare i locali. Il Consiglio è
sospeso e riprenderà tra circa un quarto d'ora.
La seduta è sospesa dalle ore 17:18 alle ore 17:38.
Bertin (Presidente) -
Riprendiamo la discussione generale
riguardo all'elezione del Presidente della Regione. Altri vogliono
prenotarsi per intervenire? Invito nel caso a iscriversi. Rinnovo
l'invito a prenotarsi a chi fosse interessato e volesse
intervenire. Se non ci sono altri interventi, chiudo la discussione
generale e chiedo al candidato Presidente di replicare. A questo
punto, se non vedo ulteriori richieste, chiudo la discussione
generale... consigliere Distort proprio
in extremis
, a lei
la parola.
Distort (LEGA VDA) -
Ci aspettavamo almeno qualche
intervento da parte della imminente maggioranza proprio per un sano
rapporto di turnazione, allora cercherò di portare il mio
contributo. Io vi confido che, leggendo le quattordici pagine del
programma che è stato esposto questa mattina dal presidente
in
pectore
Testolin, stavo cominciando a fare tutta una serie di
riflessioni, di analisi e approfondimenti per poter dare una
risposta, poi alla fine cosa succede? Succede che la filosofia ha
segnato nella mia indole una sorta di
modus operandi
, quindi
mi sono chiesto: ma a che cosa serve che io vada ad analizzare
punto per punto? Anche perché fondamentalmente o il programma è
diverso rispetto al programma portato avanti dalla maggioranza fino
adesso - e allora se fosse diverso, i diciassette rimasti si
smentirebbero -, o il programma è uguale - e allora se è uguale,
l'ingresso di Pour l'Autonomie è un ingresso che è minato da un
imbroglio, quindi fate attenzione... un imbroglio ai vostri danni
-, oppure il programma è volutamente fluido per adattarsi ai
diversi equilibri nei vari appuntamenti ed effettivamente
sinceramente lo si percepisce, perché, com'è già emerso da altri
interventi, il programma dice e non dice, il programma rimane
generico, è giusto che un programma non entri nel dettaglio, perché
altrimenti, anziché quattordici pagine, probabilmente ce ne
sarebbero volute settanta, ottanta, cento, però anche
strategicamente fluido per poter far sì che ci sia la giusta dose
di continuità ma nello stesso tempo l'apertura al cambiamento.
Allora a questo punto, con queste condizioni, il programma
personalmente non mi interessa e vi do l'appuntamento nelle varie
fasi di attuazione di questo programma con gli interventi di
commento, saranno i fatti che racconteranno quello che sarete
capaci a fare.La riflessione quindi si sposta sul piano
fondamentalmente politico, politico strategico, pertanto voglio
prestare la mia voce per esprimere quello che pensa ogni Valdostano
che usa buon senso e si aspetta buon senso. In merito al buon senso
in questo periodo così delicato, voi, reduci da una passata
maggioranza traballante, frutto non tanto per problemi di
programma, perché il programma mi pare sia stato condiviso a inizio
legislatura e più volte ripreso nelle varie edizioni del documento
di economia e finanza, nelle varie edizioni di bilancio, ma
fondamentalmente per un problema legato a un'assenza di un minimo
comune multiplo dal punto di vista della struttura ideologica, e
ribadisco che, quando parlo di ideologia, io parlo di qualcosa di
alto, perché, quando si parla di idee e di dimensione
intellettuale, si parla di qualcosa che rappresenta la grandezza
dell'uomo e della capacità di dialogare in ambito di una società.
Il problema quindi era quello, il problema era un'eterogeneità di
visioni e infatti è emerso dopo qualche mese con l'uscita della
collega Minelli e della collega Guichardaz, e poi in seguito da
ulteriori uscite. Allora anziché affrontare coraggiosamente la
riprogettazione di una maggioranza, perché questo portava la
logica, non un interesse politico - e riprogettare non vuol dire
rimescolare e stabilire un altro ordine, ma vuol dire riprendere,
ricostruire e ridelineare, dare un assetto nuovo -, vi siete
limitati a un esercizio di
maquillage
, con nuovi esperimenti
di spartizione dei ruoli aggiungendo ai diciassette rimasti, perché
nel frattempo poi il numero si è ridotto a diciassette, una forza
politica che viene in soccorso a stampellare, mi permetta Pour
l'Autonomie di utilizzare questo termine che esprimo dal punto di
vista tecnico non certo di giudizio, può rafforzare o a puntellare
una maggioranza debole e orientata a Sinistra, è un dato di fatto e
questa riflessione non è frutto della mia visione personale, né
della visione del mio gruppo politico, ma è una riflessione che
fanno in tanti e, attenzione, anche tante persone all'interno delle
vostre rispettive forze politiche. Qua arriviamo al nocciolo del
ragionamento: la maggioranza che si configura ora è ancora più
vulnerabile, non perché sto gufando, perché i rapporti di forza si
sono spostati dalla precedente debole maggioranza a diciotto a una
nuova maggioranza a diciassette più due, anzi, una maggioranza a
quindici più due, più due, perché ci sono due componenti dell'area
PD, che sono gli avversari storici e naturali del partito di
Rollandin e sono gli altri due. È indubbio quindi, questo l'aveva
già citato e messo in evidenza il collega Manfrin, ma non è una
dissertazione di tipo politico finalizzata a dimostrare... no,
vuole evidenziare effettivamente gli elementi, perché comunque sarà
una maggioranza abitata da due elementi, due fazioni, due più due,
che in qualche modo sono conflittuali tra di loro e questo è il
progetto di stabilità che è stato costruito in questo mese.
Indubbiamente, io sto facendo una lettura, non vi sto dicendo:
"siete cattivi, siete degli incapaci", questo dico. Queste due
coppie antagoniste diventano non solo l'ago della bilancia, ma la
permanente condizione di scacco matto di questa nascente
maggioranza. Vi sembra quindi di aver risolto la debolezza della
maggioranza Lavevaz? Questa frase finisce giustamente con un punto
interrogativo, ma grande punto interrogativo.C'è poi un'altra
riflessione, si sa che ogni scelta comporta una rinuncia, così come
comporta effetti collaterali, delle vittime sacrificali. Questa
diversa maggioranza, non dico nuova perché non è nuova, è solo una
riedizione. Questa maggioranza genera effetti collaterali, come si
usa nel mondo militare: nel mondo militare l'effetto collaterale
normalmente è indicato con i morti, ma un primo effetto - senza
scendere nel dramma - riguarda la macchina amministrativa che ora
dovrà perdere tempo - l'ha detto anche la collega Foudraz -per
riorganizzarsi nuovamente adeguandosi alle geometrie variabili
derivate dal
maquillage
di rimescolamento delle deleghe. Un
altro effetto collaterale, e non secondo in ordine di importanza,
lo registra la comunità valdostana, in particolare quella parte
produttiva che ha assistito al fluire di altro tempo in assenza di
attività legislativa e amministrativa in un periodo invece in cui è
assolutamente urgente procedere al passo con le sfide quotidiane,
ma questi effetti collaterali sono anche fisiologici, non è che ho
scoperto l'acqua calda, potrebbero essere anche giustificati - non
sto ammorbidendo il tono, voglio veramente portare avanti una
riflessione intellettuale, razionale, sostenuta da ragione,
sostenuta da logica, sostenuta dai fatti. Questi effetti
fisiologici quindi potrebbero essere giustificati se l'attività di
questa maggioranza si preannunciasse essere all'altezza delle
aspettative, ma potrà esserlo? Esistono degli indicatori che ne
preannunciano la natura. Probabilmente qualcuno di voi sta già
elaborando una replica e mi dirà: "Luca, l'albero si riconosce dai
frutti, proprio a te lo diciamo, tu particolare e fervente
testimone del Vangelo". È vero, verissimo, l'albero si riconosce
dai frutti e quindi sarebbe lecito spostare il giudizio a
posteriori, ma è altrettanto vero che, sempre rimanendo nelle
citazioni bibliche, ognuno raccoglie quel che ha seminato. Questa
frase addirittura ricorre in più punti: Galati, prima Corinzi,
seconda Corinzi, a sua volta richiama i proverbi, e finisco qui la
mia dissertazione biblica. Ognuno raccoglie quel che ha seminato,
la semina è l'attività propedeutica all'azione, cioè la fase di
costruzione di questa maggioranza è avvenuta sulla base solida
della compatibilità dei programmi perché voi lo sapete meglio di
noi: si tratta di partire da questo punto di vista, com'è stata
costruita, com'è avvenuta la semina, perché per raccogliere i
frutti è importante questa fase di semina e la semina se è solida,
parte dalla costruzione di programmi, condividere i punti,
condividere gli elementi, condividere dove si vuole andare, come si
vuole andare, o invece è partita da preconcetti ideologici? Tipo mi
viene a mente uno, non a caso: "non con la Lega", ma non lo dico da
amante respinto, assolutamente: lo dico semplicemente come analisi,
oppure un'altra possibilità: sulla base di equilibri di nomine,
prima ancora di parlare di programmi. Questo lo sapete voi, sono
domande cruciali e ognuno di voi darà risposta, perché ognuno di
voi ha una coscienza. Questa risposta in coscienza non è soltanto
un richiamo morale, non è un moralismo, ma è il fatto che la nostra
credibilità passa attraverso la coerenza, con una coscienza
personale e una coscienza collettiva, che può essere la coscienza
dei gruppi, dei singoli gruppi, coscienza. Il buongiorno si vede
dal mattino e in questo mattino davvero mi auguro che possiate
essere artefici di una realtà che perlomeno non deluda, perché il
campo di battaglia di questi equilibrismi di potere non è l'arena
politica ma è la comunità valdostana. Dicevo il buongiorno si vede
dal mattino, questo mattino permettetemi di dire, alla luce di
queste riflessioni, non ha grandi presupposti per considerarsi un
buongiorno e mi auguro comunque non abbiate in futuro sulla
coscienza - torno a usare questa parola - troppi danni, perché la
comunità valdostana merita un governo all'altezza delle proprie
aspettative. Questo meritano i Valdostani, nulla di meno.
Stranamente sono già alla conclusione. Concludo ricordando che a
volte esiste un delicato confine tra la soluzione temporanea e
l'errore permanente. Questa è una situazione di dilemma che
potrebbe definirsi dilemma cornuto. Mi immagino che sappiate che
non sto dando del cornuto al dilemma, ma il dilemma cornuto è un
tipo di dilemma dove i due corni del dilemma e le due soluzioni del
dilemma in ogni caso sono soluzioni critiche, quindi ritorno a
leggere. "un delicato confine tra la soluzione temporanea
(soluzione 1) e l'errore permanente (ipotesi 2), i due termini del
dilemma. Il fatto è che voi, volenti o nolenti, vi trovate su
questa linea di confine, senza altra soluzione. Da parte mia, del
mio gruppo e per la Valle d'Aosta, e anche un po' per un legame
umano nei vostri confronti, quindi veramente io formulo tanti
auguri.
Presidente -
Ha chiesto la parola il consigliere Restano,
ne ha facoltà.
Restano (GM) -
Enfin, après presque un an de crise politique
d'abord annoncée, puis déclarée, le Conseil est convoqué pour
trancher la question. Pendant la première moitié de législature
nous avons été des alliés fiables, correctes et loyaux, nous avons
assumé les différents problèmes au prix même de sacrifier notre
identité démocratique libérale. Je voudrais aussi vous rappeler ce
que j'avais dit dans ce Conseil lors de la discussion de la
démission du président Lavevaz: nous voulons signifier aujourd'hui
notre volonté d'entretenir des relations constructives avec les
forces politiques qui entendent trouver une réponse efficace à la
crise actuelle et non des réponses visant uniquement à des
ajustements personnels. La crise que nous avons traversée était une
crise anormale, pas la crise de toute une majorité, mais plutôt la
crise d'une partie de celle-ci, pour être précis, la crise interne
d'un des mouvements de la majorité. Ce sont des choses qui peuvent
passer.Mi sia consentito, colleghi, di compiere una sommaria
analisi a nome e per conto di Evolvendo sullo stato della crisi in
atto, premettendo che le dimissioni del presidente Lavevaz e la
presentazione odierna della Giunta Testolin non hanno finora
sortito quel chiarimento politico atteso da chi le aveva auspicate
e hanno per contro drammatizzato e ulteriormente complicato i
rapporti tra le forze politiche regionali, tema sul quale potrei
spendere qualche parola più avanti.In realtà, le dimissioni di
Lavevaz sono state precedute e accompagnate dalla contestuale
riapparsa di un tema sempre evocato e mai praticato: quello
comunemente definito della
réunion
, che, a quanto pare, è
risultato sufficiente ad oggi per consentire ai sedicenti
autonomisti di portare a casa la massima concentrazione di potere e
il massimo utile politico per sé stessi, a fronte della marginalità
delle forze alleate.Permettetemi una battuta, colleghi del PD:
questa sera, quando tornate a casa, controllate la cintura dei
pantaloni, potreste aver perso anche quelli.Anche se Evolvendo non
vuole essere un partito politico, ma piuttosto un sodalizio
culturale, intende comunque giocare nel complesso quadro politico
regionale un ruolo propositivo, vogliamo sostanziare il nostro
impegno civico in forme innovative ed efficaci, fondate su di un
approccio creativo e razionale ai problemi posti dalla politica. In
altre parole vogliamo continuare la politica con mezzi e metodi
diversi dalle forme fin qui sperimentate e meno soggette ai
personalismi - personalismi di corto respiro, dettati unicamente da
legittime ma non sempre lodevoli aspirazioni a ricoprire cariche
elettive -, certamente veicolando idee, progetti e propositi che ci
appartengono per intero, ma soprattutto cercando di trovare utili
convergenze con quei soggetti che, presentando con noi apprezzabili
affinità elettive, potrebbero avere il comune obiettivo di dare
vita a quelle stesse riforme, riforme quasi da tutti ritenute
ineludibili e tuttavia parcheggiate malinconicamente sul binario
delle buone intenzioni.E ora vi chiederete: ma che cavolo ci
azzecca tutto questo con la
réunion
? Conveniamo intanto che
su questo lungo tormentone che va sotto le insegne della sedicente
réunion
, occorre perlomeno fare un po' di chiarezza
lessicale e interpretativa. Chiediamoci, sempre inizialmente, cosa
potrebbe rivelarsi questa vagheggiata
réunion
per la cui
esistenza fino ad ora ben poco è stato fatto e molto invece si è
favoleggiato. Non posso a questo punto esimermi dal far osservare
che il recente annuncio fatto dall'Union Valdôtaine di voler
ripristinare con effetto immediato un tavolo di confronto politico
ideologico sull'argomento, ma riservato esclusivamente alla
famiglia degli autonomisti titolati storici, se a qualcuno è parsa
una concessione al
vintage
imperante, ad altri - noi
compresi - è sembrata un'improvvida caduta di stile e in termini di
rappresentanza politico-amministrativa oggi coinvolgerebbe poco più
del 30 percento degli eletti in Consiglio regionale. Mi risulta
infatti che gli amici di Pour l'Autonomie di Rollandin non abbiano
aderito a quest'iniziativa e potrebbe apparire molto strano che
l'uomo che in passato ha fatto crescere l'Union, l'ha fatta
risorgere non aderisce alla
réunion
. L'autonomista per
eccellenza ne resta volontariamente escluso, staremo a vedere se
questo corrisponde alla verità. Risulta invece, e mi complimento
con lei, collega Rollandin, che è uno tra i vincitori di
quest'operazione politica, mi devo complimentare, la sua entrata in
maggioranza porta il diciannovesimo Consigliere, voi siete in due,
il diciottesimo e diciannovesimo. Come ha detto il collega Baccega,
vi tiene per gli zebedei, cosa che naturalmente io non sono stato
in grado di fare nei due anni e mezzo di competenza.Tanto più,
riprendendo il discorso che ho fatto prima dell'improvvida caduta
di stile in termini di rappresentanza politica amministrativa,
tanto più è improvvida quanto la questione regionalista in Valle
d'Aosta è ormai generalmente avvertita come un traguardo ampiamente
conseguito unitamente - questo dobbiamo dirlo - alla buona qualità
della sua democrazia. Riaprirla, facendo ricorso a degli
antistorici
privés
per affrontare in una sorta di petit
comité
, e rubo le parole di altri colleghi, qualunque tipo
di suo approfondimento suonerebbe come un'inutile provocazione che
non gioverebbe alla causa del nostro particolarismo, che non può
oggi non fondarsi su di una cittadinanza a tutti gli effetti
autonomista, tanto più quando il comune sentire dei Valdostani di
origine e di adozione sui temi che un tempo furono dirimenti, i
temi degli anni Cinquanta  e Sessanta, che andavano sotto la
voce della questione valdostana, oggi è riconosciuto come un
traguardo ampiamente e pacificamente conseguito, di cui tutti noi
possiamo andar fieri. Se da un lato quindi possiamo affermare che
soprattutto la fase ideologica della nostra vicenda statutaria e
quella successiva dell'avvio gestionale della sua amministrazione
sono pacificamente avvenute all'insegna di una sorta di vera e
propria egemonia culturale del ceppo storico dell'Union, e questo
va riconosciuto, dall'altro si deve ammettere come l'identità di
questo patrimonio politico-culturale, affermandosi abbia subito nel
corso del tempo contaminazioni liberaldemocratiche, che, peraltro,
l'hanno arricchito e irrobustito.Da quanto ho appena detto, a
nostro modo di vedere, si possono trarre due conclusioni: una buona
e una un po' meno buona. La buona è che l'azione politica
dell'Union Valdôtaine, sia pure nell'alternanza tra vittorie,
sconfitte, cessioni ed eventuali
réunions
con cui ha dovuto
misurarsi in questi settanta anni di vita si è rivelata positiva e
funzionale alla crescita democratica complessiva della nostra
comunità, quindi
chapeau
. Quella un po' meno buona, o se
vogliamo cattiva è che i risultati fin qui conseguiti hanno
provocato una sorta di logorìo e ha fortemente compromesso la
compattezza e la progettualità della sua classe dirigente, che,
smarrita quella iniziale spinta propulsiva, si sta rivelando un
pochino fragile per affrontare la sfida di quella che noi chiamiamo
la seconda autonomia. Ci dobbiamo allora domandare cosa fare per
uscire da questa i
mpasse
politica in cui ci troviamo e che
vede disinvoltamente nella
réunion
un antidoto salvifico che
ha quasi del miracoloso. Su questa vicenda e sui suoi possibili
sviluppi Evolvendo si rende disponibile a dire la sua, auspicando
che il confronto tra gli Unionisti di
vieille famille
, i
rientranti e quelli di più recente obbedienza, non si impantanino
nella ricerca di nuove egemonie da esercitare o di nuovi principati
da inventare, ma punti direttamente all'individuazione di quei
nuovi orizzonti del possibile, atti a superare quella
impasse
tra volere e potere che sta fiaccando la nostra
intera comunità e ci impedisce di praticare quella cultura dei
risultati alla quale noi da liberal democratici riformisti ci
ispiriamo.L'abbiamo già detto in più occasioni, ma qui oggi lo
ribadiamo: poiché non riteniamo Evolvendo il centro del mondo, né
possiamo vantare crediti nella vicenda storica della conquista
dell'autonomia, consci di tutti i nostri limiti, dichiariamo con
serenità fin d'ora la nostra disponibilità a dialogare utilmente e
con pari dignità con tutte quelle forze politiche interessate a
praticare la cultura dei risultati, al posto di quella delle
chiacchiere, quelle forze politiche che improntano la propria
azione ai principi liberal democratici riformisti. Ritornando alla
questione dell'autonomia, come si può procedere per fare tutto ciò?
Esplorando e se si è in grado, indicando gli orizzonti del
possibile, aprendo una nuova fase ricostituente, che, per
semplicità lessicale, abbiamo battezzato "fase della seconda
autonomia". Ci è veramente dispiaciuto riscontrare nel decalogo che
avete presentato - dopo vi siete corretti, colleghi, ma quanto
scritto e divulgato noi l'abbiamo letto - la mancanza al primo
punto del tema dell'autonomia, e non solo, mancava pure il tema
della zona franca, era stato ripreso in uno degli ultimi punti come
zona franca di impresa. Probabilmente in quel momento non era al
vertice dei vostri interessi, solo successivamente questo punto è
stato ripreso e indicato nel programma di governo laddove deve
essere collocato, però vedere relegata la zona franca al decimo
posto ha provocato un certo dolore a chi tiene tanto a questi
temi.Comunque in sintesi, colleghi, ci auguriamo e vi auguriamo che
la
réunion
trovi soddisfazione, ma, cari colleghi, dovete
prendere atto che l'Union Valdôtaine e, come dice ADU, i suoi
satelliti, che mirano alla
réunion
, non sono i depositari
dell'unica concessionaria di patente da autonomista o perlomeno non
lo sono più. Io mi chiedo: ma chi è che deve dichiarare se una
persona è autonomista o non lo è? Se è un vero autonomista, se è
degno di certificazione, siamo noi stessi che lo dobbiamo dire, non
dobbiamo essere soggetti al giudizio di terzi, di chi si sente in
qualche modo sopra gli altri, lo dobbiamo fare noi, è un comune
sentire, ci deve fare solletico al cuore, perché siamo stati
educati sfruttando l'autonomia, sfruttando le prerogative della
nostra Regione, quindi non accettiamo, a qualunque forza si possa
appartenere, che terzi possano dire: "sì, tu sei un autonomista".
In questo riconosco l'azione forte del collega Rollandin fino ad
oggi. Sul tema delle autonomie la Valle d'Aosta rischia di essere
sorpassata per così dire a destra da altre Regioni, con la
partecipazione, colleghi, molto attiva, anzi, direi da
protagonista, del Governo Meloni, che ha presentato un DDL sulle
autonomie differenziate, che notoriamente si riferisce alle
funzioni citate dall'articolo 117 della Costituzione, che sono
notevoli. Così, permettetemi due battute, mentre in Valle d'Aosta,
da un lato, si accende la
réunion
e, dall'altro, all'interno
dell'Union si vive la
révolution des colonels
, in Italia si
discute di autonomie differenziate, ma non preoccupiamoci, tanto
c'era il carnevale e tutti eravamo alla festa di Sant'Orso. Da
autonomista, colleghi, auspico che se la
réunion
deve
avvenire, non si tratti di una fusione a freddo, non sia il frutto
della somma tra il numero di Consiglieri unionisti, sette, e il
numero dei Consiglieri di Alliance, quattro, e, guarda guarda, la
somma fa undici, tanti quanti i Consiglieri leghisti per eventuali
future operazioni. Questa potrebbe essere un'operazione non
compresa, sarebbe un'operazione definita di palazzo.Così, colleghi,
piano piano sono scivolato sulla questione della crisi di Governo,
ma non intendo trattarla, intendo utilizzare il mio tempo per fare
altre considerazioni. Dobbiamo chiederci però cos'è opportuno fare,
ce lo dobbiamo chiedere tutti, a volte, rileggendo la storia,
qualcosa si impara.Vengo invece rapidamente al programma di
governo. Il titolo: "I punti programmatici per il rilancio della
Valle d'Aosta" lascia qualche dubbio interpretativo, perché
l'approccio è quello del rilancio, potrebbe lasciare intendere che
prima vi è stato un po' di lassismo nell'esercitare quest'attività
di governo. Quasi quasi si nega quanto affermato durante i Consigli
che ci hanno preceduto sull'attività del Governo precedente e, come
vedremo, se ci arriverò più avanti, sull'operato dei singoli. Si
individuano nel rafforzamento dell'autonomia e delle prerogative
del proprio Statuto speciale gli elementi portanti dell'azione
politica, questo è quanto ho detto prima, è vero, ci ritornerò
dopo. Si cita un seppur minimo cambiamento, credo che i colleghi
abbiano già ampiamente discusso di questo, alcuni colleghi di
Giunta sono stati sostituiti, ben lungi da me dare un giudizio sul
loro operato, parecchi si dovranno occupare di argomenti che non
avevano trattato in precedenza. Qualche interrogativo uno se lo
pone, perché se mi spostano di Assessorato, allora significa che
non ho operato nella maniera corretta laddove mi sono tanto
impegnato. Io non intendo dare giudizi sull'operato dei colleghi.
On s'occupe de la fermeture du Tunnel du Mont Blanc, de la
prorogation des concessions des grandes dérivations
hydroélectriques et on parle du dialogue avec l'État. Si dice che è
necessario lavorare di concerto con le collettività locali della
Valle d'Aosta al fine di assicurare loro dei finanziamenti certi e
a lungo tempo, in ragione anche di una distribuzione equilibrata
dalle risorse finanziarie. A tale proposito, colleghi, vi ricordo
che nel 2021 è stata depositata e distribuita a tutti i gruppi
consiliari una bozza di riforma della legge definiamola 54, poi 6,
che è stata cambiata parecchie volte nel tempo. Siamo sempre in
attesa delle considerazioni delle parti politiche e in
quell'occasione si era parlato anche della riforma della 48, per
addivenire ai finanziamenti agli Enti locali. Sarebbe stato
interessante un cenno sulle intenzioni circa la modifica della 48
perché è un argomento di primaria importanza. Rilevo però,
colleghi, che manca un qualsiasi rapporto con Roma, non sono stati
fatti cenni ai rapporti con Roma ma soprattutto con i nostri
Parlamentari, che, ritengo, in maniera diversa dal Governo
regionale, possono essere molto utili per i rapporti con le
Istituzioni romane e possono essere anche utili per i progetti
quali la zona franca, che sembrerebbe non interessare molto, perché
ci si limita, come ho detto prima, alla zona franca di impresa, io
credo che i nostri Parlamentari abbiano un ruolo importantissimo.
Si cita la legge elettorale, e su questo tema ci spendiamo tutti,
sarebbe stato interessante capire qual è l'indirizzo che si vuole
dare a questa norma per poi confrontarsi a livello di gruppi di
appartenenza. Si parla, come ho detto prima, del tema
dell'autonomia, della cooperazione con le altre autonomie speciali
e si dice che è fondamentale elaborare iniziative da sottomettere
alla Commissione paritetica riguardo all'applicazione del nostro
Statuto speciale. Non c'è molto di nuovo rispetto a quello che
viene di solito detto. Come vi abbiamo accennato, per quanto ci
riguarda, il tema dell'autonomia è il tema principale sul quale si
deve lavorare e non bisogna limitarsi, a nostro modo di vedere, ad
affermare che si devono elaborare delle iniziative da sottoporre
alla Commissione paritetica. Mi viene così un'immagine di vedere il
Presidente intento a scrivere da solo nella sua stanza le modifiche
da fare, mi perdoni la battuta, collega Testolin. Non deve essere
così, deve essere tutt'altro da parte nostra, deve essere intesa
come una ricchezza di idee il lavoro sull'autonomia, deve essere
una ricchezza di confronto, ma soprattutto ci deve essere molta
chiarezza. Questa per noi è la battaglia principale, dalla quale
poi discenderanno tante altre modifiche ma è una battaglia che i
Valdostani devono portare avanti nei confronti del Governo romano,
devono confrontarsi ma è anche necessaria per mantenere il nostro
livello rispetto alle altre Regioni. Ho paura delle autonomie
differenziate, ho paura del confronto, è lì che ci va
l'approfondimento, che ci vanno le idee, tutti insieme dobbiamo
mettere le risorse per addivenire a quest'obiettivo, perché
l'autonomia, come ho detto, non è il patrimonio della
réunion
, e anche di Evolvendo o della Lega, ma è il
patrimonio di ogni singolo Valdostano.Si è parlato poi di sanità e
permettetemi, colleghi, di fare un piccolo inciso, qui si vede un
po' di confusione, si vede un po' di confusione definiamola
politico-amministrativa, perché io vi chiedo: lo
Staphylococcus
aureus
, il Coronavirus, collega Testolin, che si è occupato di
Coronavirus, da dove arriva? Sono dei virus, dei batteri che
vengono dall'ambiente. Il collegamento tra l'ambiente e la sanità
oggi è fondamentale, è scritto a caratteri cubitali ovunque.
Pensate che l'Arpa ha isolato il Coronavirus dalle fogne molti
giorni prima che questo si diffondesse in una collettività; altri
uffici hanno isolato il Coronavirus sui banchi dei bar prima che
avvenisse la diffusione. Allora per noi è importante... e ci sta
con i lavori pubblici, guardo il collega incaricato dei lavori
pubblici e ambiente, perché ha un significato, ma oggi è molto più
importante sanità e ambiente, è importante indirizzare l'Arpa e
questi sono indirizzi politici che dobbiamo dare ai nostro
dirigenti rispetto a un lavoro di questo tipo. La collaborazione
con la sanità, con la prevenzione, di questo, colleghi, mi dispiace
ma non c'è scritto niente, e questo è il tema principale, perché a
questo si collega la salute pubblica, il lavoro, il turismo. È su
questi temi che ci giochiamo la partita, dopo naturalmente la sfida
dell'autonomia. L'atto aziendale lo approveremo, è un atto molto
importante, il piano socio-sanitario, come oggi si chiamerà, pure,
abbiamo fretta di farlo, vi ricordo solo tutte le audizioni che
abbiamo fatto, non buttiamole via e apportiamoci i dovuti
correttivi. La cosa più importante sono le giuste deleghe, le
vedremo nelle macro-strutture, ormai sono annunciate, è una
suggestione che do all'Assessore che si occuperà di ambiente per
quanto riguarda la collaborazione con il collega che si occuperà di
sanità.Riguardo al turismo e all'immagine della Valle d'Aosta,
collega Marguerettaz, la chiamo in causa ma bonariamente, abbiamo
tanto avuto l'occasione di ascoltarla in un intervento sul piano di
marketing
, vi siete dimenticati di indicarlo, c'è scritto il
potenziamento, lo avete richiamato, mi sarebbe piaciuto capire
quali sono le modifiche che il nuovo Assessore intenderà apportare
al piano di
marketing
o se magari deve ancora approfondire,
ce lo dirà in altra occasione. Ci siamo dimenticati di indicare i
percorsi ciclabili, un argomento che abbiamo trattato, siamo
impegnati a portare una norma, quello è il futuro del turismo,
colleghi, non riguarda solamente l'ambiente e quindi i tracciati,
ma riguarda la sicurezza, i turisti e quant'altro, ma soprattutto
un'attività turistica che ha uno sviluppo tremendo, nel piano di
marketing potrà esserci un cenno.Passiamo ai trasporti, collega,
glielo ho già anticipato, non c'è un cenno alla motorizzazione
civile, siamo in carenza di dipendenti, una volta ce n'erano venti,
oggi ce ne abbiamo undici, è vero che le pratiche non si accumulano
ma le do un suggerimento: a volte non si accumulano se non si
accettano, quindi evitiamo di fare le lunghe liste d'attesa. Avrei
gradito da un collega della sua esperienza, che è già stato seduto
lì, un piccolo cenno su quest'argomento, che, è vero, è più
amministrativo che politico e prima parlavo che è importante fare
politica, ma io faccio un piccolo
rappel
sperando nel suo
impegno, so che è un uomo d'azione e lo farà.Colleghi, non abbiamo
parlato di sport, lo sport è salute. Sembra - e faccio un'altra
piccola battuta - che ci troviamo davanti a un bancario che eroga
un mutuo, un finanziamento, tante piccole regole: "ti do questo, ti
do quello, ti do quell'altro". Bisogna far sognare. Non c'è un
cenno allo sport di cittadinanza, che è la base per la crescita
futura dei nostri ragazzi, perché qua tanto si fa, ma non ci si
rende conto che è dato dall'impegno dei singoli, è una somma di
tante cose, dobbiamo mettere quattro idee, lo sport di cittadinanza
e lo sport per i disabili. La riforma della legge 3, collega
Grosjacques, è necessaria e urgente e lo sport soprattutto per le
persone della terza età, perché lo sport non è solo risultati, si
fa un cenno alle grandi manifestazioni e ai risultati, quelle sì
che hanno bisogno di soldi, naturalmente bisogna cambiare la norma
ma avrà poi modo di vederlo, però lo sport per gli anziani, insieme
a una legge sugli anziani, una legge specifica che non avete
dichiarato, è una pietra miliare per il vivere sereno e in salute
dell'anziano, i campioni nascono lo stesso. Avete fatto nella parte
dell'istruzione un cenno sulle attività motorie, per me il problema
è il binomio sport-istruzione e non istruzione-sport, c'è una
sottile differenza ma è importante.Certe attività fatte a scuola
hanno un significato, fatte in altre sedi, dove abbiamo i veri
professionisti... ma i professionisti non nascono perché noi glielo
imponiamo con una legge: "fai il professionista della montagna", è
come l'autonomia, devono viverla la montagna e la vivono grazie
alle società, grazie ai professionisti della montagna che
attraggono le simpatie dei nostri ragazzi e poi permettono loro di
sacrificarsi, di studiare, di andare avanti e diventare dei veri
professionisti della montagna.
Mi fermo qui, riprenderò più avanti.
Presidente -
Ha chiesto la parola il consigliere Lavy, ne
ha facoltà.
Lavy (LEGA VDA) -
Ormai sono già diverse ore che siamo qui a
parlare e a commentare la nascita di un ipotetico nuovo Governo, un
atto sicuramente fondamentale per la Valle d'Aosta, che però era
del tutto evitabile se si fossero fatte certe scelte in passato. Mi
è però venuta in mente una frase qualche giorno fa di Bernardo di
Chartres: "siamo come i nani sulle spalle dei giganti". Ebbene, qui
di nani ne vediamo un sacco, ve ne sono tantissimi, nani politici
ovviamente e fino a poco tempo fa c'era il capo dei nani ed era
seduto esattamente lì e come tutti, bene o male, questi nani
cercava un pochino di governare. Aveva un po' delle fattezze strane
perché non sembrava un nano in carne e ossa, sembrava un pochino di
quei nani da giardino, in terracotta, quelli con il sorriso che
hanno sempre la stessa posa, che non patiscono niente. Infatti
l'Amministrazione di chi era lì prima, se ne sono visti i
risultati, è stata immobile. Ebbene, come capita spesso quando ci
sono questi nani da giardino, ci sono anche magari dei mascalzoni,
dei bambini un po' birichini che se ne prendono un po' gioco, che
li buttano per terra ed ecco che il nano politico che era lì ha
perso entrambe le braccia, il collega di PCP, e ha perso una gamba,
il collega Marquis, ed è un po' rimasto in equilibrio lì per
diversi mesi fino a che questi bambini cattivi sono tornati e dalle
frazioni alte di Verrayes l'hanno buttato giù per una scarpata,
tanto da arrivare giù a Champagne sulla statale totalmente
distrutto e questo nano politico ha dovuto fare un passo
indietro.Stamani mattina ci è stato consegnato questo programma con
il discorso del presidente Testolin, per carità, è un programma e,
come tutti i programmi, è difficile su alcune cose non trovarsi
d'accordo, è difficile trovare quello che veramente è divisivo,
perché, finché è mettere giù delle idee, siamo tutti capaci, il
problema poi è realizzarle. È stato detto più volte anche dal
collega Testolin, futuro incaricato Presidente, che questo
programma riprende molto dal programma del 2020, ha solamente
piccole modifiche. Allora in questi due anni e mezzo cos'è stato
fatto se il programma è quello? Non so, il presidente Lavevaz ci ha
dipinto la sua squadra di governo come una squadra molto attiva,
che portava avanti diversi
dossiers
, che hanno portato
avanti
tot
disegni di legge e avanti così, ma se il
programma bene o male è lo stesso, cosa significa? Che non si è
fatto niente. Purtroppo è un dato di fatto, uno si chiede: ma il
Governo precedente quali sono i risultati che ha portato? Ebbene,
ce li ho i risultati, sono qui, è un foglio bianco. Per cosa verrà
ricordato il Governo Lavevaz? Per nulla. Per cosa verrà ricordato
il Governo Testolin? Per nulla. Io non è che prevedo il futuro, se
le persone sono le stesse, non si può immaginare di avere un
cambiamento nella linea politica, eh no, poi uno guarda un pochino
le deleghe e dice: "ma effettivamente gli Assessori sono stati
bravi" e potevano essere confermati nei loro posti per avere un
minimo di prosecuzione nel lavoro, perché altrimenti se cambiamo
tutto di nuovo in tale legislatura e si riparte praticamente da
zero per diverse strutture, è un problema. Sappiamo tutti le
difficoltà di rimettersi in marcia: l'amministrazione,
coordinamenti, dirigenze; ci vuole del tempo, e perché si è dovuto
stoppare a metà dell'opera? Non ha assolutamente senso.Poi appunto
si vedono un pochino gli Assessori che in gran parte sono stati
confermati rispetto a quelli della Giunta Lavevaz, con deleghe
diverse appunto, ma ci sono diverse sfumature che fanno anche
capire un pochino forse chi ha lavorato un pochino meglio, chi un
pochino meno e ci sono degli esempi, cioè l'assessore Caveri,
purtroppo è stato letteralmente spennato e mi ha fatto venire in
mente un cartone animato che lei magari - parlerà dopo
eventualmente - guardava magari anche con i suoi bambini di Beep
Beep e Willy il Coyote, in cui Willy il Coyote è lì che cerca di
rincorrere questo volatile per prenderlo e ne combina di ogni
colore ed ecco che a lei, che verrà ricordato essenzialmente per le
sue gaffe in questi due anni e mezzo, è stato chiesto magari o
imposto di fare un passo indietro, di avere qualche delega in meno,
soprattutto un pochino forse meno delicata, perché la scuola
sappiamo benissimo che è un contesto molto delicato. L'assessore
Bertschy, anche lì, io me lo ricordo alla premiazione della Fiera
di Sant'Orso, era gasatissimo, sembrava Damiano dei Maneskin, di
Hône, pronto a lanciarsi sulla folla, purtroppo però questa folla
non solo non l'ha tenuto su, ma ha piantato uno di quei voli per
terra che se lo ricorderà per tutta la vita, perché purtroppo le
sue aspirazioni giuste, legittime di diventare Presidente sono
naufragate bellamente a causa di scelte politiche.
Per quanto riguarda il consigliere Grosjacques che prenderà
l'Assessorato del turismo, l'altro giorno ci eravamo un po' chiesti
i motivi per cui alla base si era guadagnato quest'Assessorato e la
cosa che era venuta fuori era una sorta di premio per aver
sopportato per due anni le colleghe di PCP lì vicino a lui.
L'Assessorato del turismo credo sia un premio ma dico anche che è
un po' riduttivo, cioè non basta credo, dovrebbe essere dato
addirittura qualcosina in più al collega Grosjacques perché per
stare due anni e mezzo vicino alle colleghe di PCP è molto dura. Io
la butto lì, io gli intitolerei anche una piazza al collega
Grosjacques, tanto c'è una piazza quassù in mezzo alla città che
ormai ha perso di qualsiasi significato, intitoliamola "Piazza
Giulio Grosjacques martyr des Valdôtains" perché tanto ormai Piazza
Chanoux che senso ha? Cosa rappresenta più? Emile Chanoux chi era?
Boh? In questo Governo, passato, futuro, presente dov'è Chanoux?
Dove sono gli ideali dell'Union Valdôtaine che dovrebbero esserci?
Non ci sono! Si parla da anni di
réunion
, avanti così, ma è
mai possibile che non sia fatta sui temi una
réunion
? E chi
se ne frega, basta! Tanto i Valdostani hanno capito che è una cosa
che è fantascienza ad oggi, non c'è la volontà! Eh no, questi
ideali... ma sì, li citiamo qualche volta... Lì c'è una frase: "la
causerie sur la Suisse". Io farei una proposta: togliamo questa
frase. Noi non siamo degni di questa frase, perché invece di
puntare a essere come la Svizzera, stiamo diventando come certe
Regioni del sud Italia. Togliamo questa frase, almeno non abbiamo
questo imbarazzo lì davanti, questa frase che in qualche maniera
dovrebbe vincolarci a lavorare bene e invece no, si è sempre qui a
parlare di poltrone, a parlare di idee, di programmi e poi nella
concretezza cosa si fa? L'attitudine che ha avuto questo Governo
passato e che avrà questo Governo futuro su certe tematiche si è
vista, non basta scriverlo nei fogli, non basta parlare di
questione linguistica, di difesa della montagna, poi si vede nei
fatti come certe cose vengono bocciate, evidentemente è così, e non
mi auspico di sicuro nessun tipo di cambiamento, non lo vedrò,
perché tanto appunto le persone sono le stesse, la mentalità è la
stessa, la voglia di lavorare su certi temi è la stessa, però poi
noi che siamo qui spesso ci mettiamo a parlare, commentando certe
elezioni, anche dell'astensionismo. Ci sono state le elezioni in
Lombardia e sono andati a votare in quattro gatti. Tutti ci siamo
detti: ma c'è effettivamente un problema alla base. Ma voi credete
che questo genere di giochi giovi alla partecipazione dei
Valdostani alle urne o li allontani? Evidentemente allontanerà i
Valdostani dalle urne, non stupiamoci se si tornasse a elezione fra
chissà quando e una buona parte dei Valdostani non vada a votare,
perché è ovvio che i Valdostani sono stufi di questo genere di
situazione, poi ci sono anche Valdostani di un tipo e Valdostani di
un altro. Io mi chiedo dove sia finito un minimo di orgoglio, anche
per gli stessi Assessori della Giunta Lavevaz. Allora se io credo
di aver lavorato bene, "perché mi dovete spostare?", quando le
deleghe sono state decise così nel suo ufficio appunto dal collega
Testolin. Ma la dignità dov'è? Un minimo di orgoglio dov'è nel
difendere ciò che si è fatto. Troppo facile dire: "mannaggia, mi ha
spostato, stavo portando avanti questi
dossiers
ora, se
vanno male, è colpa di chi prende il mio posto, se vanno bene,
avevo fatto io un attimo lavoro". Non lo so veramente dove andremo
a finire, però appunto in quest'esperienza vi capiterà di
incontrare tante persone, è ovvio, la Valle d'Aosta è una Regione
piccola e troverete una categoria di persone che vi stupirà, una
categoria di persone che vedrete un pochino strane, perché saranno
quelle persone che cammineranno a testa alta, non ce ne sono
tantissime. Un giorno magari quando usciremo da qui, troverete
qualche dipendente pubblico che fa il suo lavoro in maniera giusta,
corretta, al servizio dei cittadini, magari combattendo contro
alcuni dirigenti e alcuni coordinatori che gli mettono i bastoni
fra le ruote o contro alcuni colleghi che non li lasciano lavorare,
alcuni dirigenti che diranno: "ho bisogno di personale, non ho
gente nei miei uffici, non ho direttive", o se vi muoverete un po'
di più, troverete gente che porta avanti aziende di famiglia,
imprenditori tartassati ad oggi dal caro energia a cui, bene o
male, tutti assieme abbiamo cercato di dare un minimo di risposta
nei mesi scorsi e su cui sicuramente bisognerà intervenire,
troverete allevatori che si alzano alle ore 04:00 di mattina e che
adesso hanno paura della prossima stagione estiva e anche
primaverile perché la siccità quest'anno rischia di essere peggiore
dell'anno scorso; troverete giovani che hanno voglia di lavorare e
investire nella propria Valle, ma spesso se ne devono andare perché
qui non si danno risposte; troverete poi qualcuno che decide di
tornare una volta che se n'è andato, perché magari dentro di sé ha
coraggio; troverete qualcuno che invece decide di restare appunto
perché ha un grande cuore e ci crede nella propria terra, nei
propri valori dei vecchi e delle prossime generazioni. Ecco, una
cosa è certa: queste persone non saranno rappresentate da questo
Governo perché appunto camminano a testa alta e certi giochi e
certe questioni loro non le accettano e questa maggioranza di
Valdostani, che è molto spesso silenziosa, si muove magari un
pochino nel sottobosco, e che dovrebbe alzare di più la voce ebbene
un giorno o l'altro uscirà fuori molto potente e individuerà chi li
ha difesi e chi no e prenderà le sue scelte alle elezioni. È
normale. Questo Governo ancora una volta è il risultato di una
restauration
, ancora una volta si ritorna di nuovo a un
punto di partenza, ma questo ritorno non sarà infinito, perché i
Valdostani fuori stanno capendo com'è la solfa, come si direbbe.
Appunto queste persone che camminano a testa alta le vedrete tutte,
chi sosterrà questo Governo le vedrà in faccia e ne sentirà quasi
il timore perché in queste persone batte ancora qualcosa: la
fierezza di sentirsi valdostani, fierezza che purtroppo, troppo
spesso, è stata rovinata da certe scelte e da certi personaggi,
Valdotèn, su la tita
[traduzione dal patois: Valdostani,
alzate la testa].
Presidente -
Consigliere Perron, a lei la parola.
Perron (LEGA VDA) -
Mi atterrò, come al solito, a
considerazioni un po' di ordine più generale. Il Consiglio attuale
è frutto delle elezioni del 2020, è chiaro, è stato già detto da
molti altri ma ogni tanto ripetere giova, che hanno sancito come
vincitore un partito in maniera inequivocabile, cioè la Lega, con
quasi il 24 percento del risultato, che è praticamente quasi un
Valdostano votante su quattro. Le restanti forze di Centro-Destra
non sono entrate in Consiglio per un soffio, con il recupero
successivo di Forza Italia come tutti sappiamo, ma la mancanza di
altri interlocutori della nostra area ci ha sicuramente penalizzati
all'indomani del risultato elettorale di qualche anno fa.
Dall'altra parte invece il mondo autonomista si è presentato
frazionato, figlio di innumerevoli diaspore e divisioni. Si è
presentato disunito ma ha poi colto perfettamente l'occasione per
unirsi in seguito, lasciando il nostro partito, che, ripeto, è
stato scelto in maniera inequivocabile dagli elettori, in
minoranza, con un numero consiliare di undici, che chiaramente è un
numero grande e che da solo, almeno teoricamente, rappresenta una
garanzia in termini di stabilità. Dovranno quindi certamente
cambiare le regole del gioco, perché noi possiamo non piacere a
qualcuno, certamente non piacciamo a qualcuno, ma in democrazia
sono gli elettori che scelgono e, quando scelgono, vogliono essere
rappresentati. Non ho sentito - ma forse non ho sentito bene io,
forse non ho seguito completamente il dibattito anche sui giornali
delle settimane scorse - uno solo dei grandi democratici né della
Sinistra, né dell'autonomismo ricordare per la composizione del
nuovo Governo il risultato delle elezioni che hanno portato a
questo Consiglio, non l'ho sentito praticamente da nessuno.Proprio
il mondo della Sinistra, invece, estendo l'analisi, nel 2020 aveva
trovato una certa unità, effimera, perché dopo pochi mesi dallo
stare in maggioranza quel mondo si è trovato in conflitto con la
parte che rappresenta un po' tutti gli estremismi dei
radical
chic
, radical chic per differenziarli dagli estremismi, quelli
della Sinistra, quelli da centro sociale, qua in Valle non credo ce
ne sia nemmeno uno, forse una volta c'era il Centro Anita, io ci
andavo pure a suonare, ma centri sociali qua sono ambienti, non
so... "Piloto io" di tantissimi anni fa, vi era il mondo anarchico,
ma diciamo che quel mondo lì in Valle non c'è. Abbiamo però il
mondo di radical chic, quindi parliamo di comitati, di
associazioni, della politica fatta con altri mezzi eccetera, quel
mondo lì. In questo caso nella Sinistra c'è stato un conflitto con
la maggioranza che c'era prima di tutti tranne di uno, in questo
caso il collega Padovani, che, per quanto pensi che la gente scappi
dagli USA per andare a Cuba piuttosto che il contrario, quanto meno
ha il coraggio di definirsi Comunista e, mi creda, io sono un
idealista puro e quindi in questo la rispetto, a mille miglia da me
ma almeno lei è Comunista, dice: "sono in una maggioranza e io sono
Comunista", poi probabilmente vota un po' qualsiasi cosa, come
immagino farà più tardi, ma questo è un altro discorso, perché
d'altra parte, pur di far stare all'opposizione il vero nemico,
sovranista, populista, neofascista, giustamente qualche compromesso
bisogna farlo e si arriva al risultato, queste sono tattiche e
giustamente ognuno fa le sue. E così nasceva il primo Governo
autonomista progressista e ricordo le parole riportate dai
giornali, anche ultimamente, correggetemi se sbaglio, si disse: "la
Lega potrà anche vincere le elezioni ma non governerà", così è
stato e bisogna dare atto a chi ha voluto quella linea di essere
riuscito nel proprio intento, al di là del "Signore degli anelli"
con gli elfi, i nani, i guerrieri, eccetera, a me piacciono i
fantasy
, io però, per onestà intellettuale, quando i
risultati non li vedo, faccio autocritica e riconosco a chi ha
avuto linee diverse dalle mie e che ha avuto i risultati - mi
auguro ancora parziali e temporanei chiaramente - di essere
riuscito nel suo intento, quindi lo riconosco.Intanto però le cose
a livello italiano cambiavano, perché stava per cadere il Governo
Draghi e arrivavano così le elezioni politiche. Il 26 settembre il
Paese, con un risultato straordinario e ampiamente pronosticato,
svolta a Destra. La coalizione di Centro-Destra, che rappresenta la
famiglia politica dei liberali, con eccezione del terzo polo, che
sono i liberali di Sinistra, e dei conservatori, con l'appoggio di
una parte del mondo cattolico di Centro, trova una sintesi nel
Governo nazionale più a Destra del dopoguerra; Governo, che,
ovviamente ai nostri occhi, sta facendo bene, con battaglie
storiche per noi, come l'affermazione dei valori tradizionali della
società, la lotta alle droghe, la lotta all'immigrazione
clandestina, l'affermazione del garantismo e la riforma della
Magistratura, l'obiettivo di ridurre la burocrazia e la tassazione
alle piccole e medie imprese, vedi la
flat tax
, il traguardo
di raggiungere autonomie regionali forti, mentre PD e 5 Stelle
abbiamo visto, specie durante il periodo pandemico, il primo, il
peggior centralismo che ci potesse essere... e l'obiettivo poi di
avere una Nazione forte a livello europeo per evitare che le
competenze nazionali, cioè la nostra sacrosanta, ripeto, sacrosanta
sovranità non finisca in mano all'euroburocrazia di Bruxelles, dove
ci sono tecnocrati che responsabilità dirette ne hanno pochissime,
che i territori non sanno nemmeno cosa siano e che diventano
facilmente preda delle peggiori ideologie egualitarie, delle
lobby
finanziarie, addirittura di Stati stranieri, come gli
scandali recenti hanno dimostrato. Tranne quindi che per poche
altre eccezioni regionali, quattro mi pare, cinque, che hanno
radici storiche nel mondo della Sinistra: Toscana, Emilia Romagna,
Puglia, Campania, eccetera, ancora una volta la Valle ritorna oggi
con un Governo risicatissimo, chiaramente è risicato, di stampo
autonomista progressista, quindi di Centro-Sinistra, che prova a
contare soltanto su un rappresentante a Roma che sta
all'opposizione e basta. Badate, colleghi, e di nuovo per il
discorso di onestà intellettuale, io le vostre scelte le comprendo
anche, sono sbagliate ovviamente dal mio punto di vista, però
comprendo la
ratio
, perché c'è anche chi da questa parte al
canto delle sirene non ha mai dato molto retta, e senza neanche
farsi legare all'albero della nave, come il divino Ulisse, però
semplicemente io i discorsi in Consiglio li ascolto, li ho sempre
ascoltati e leggevo anche le cose che venivano scritte.Allora al di
là dei punti programmatici, che sono di tipo amministrativo, io
oggi li ho guardati pochissimo, ma tanto sono i temi che trattiamo,
tratteremo ancora e i colleghi di tutte le aree hanno già
ampiamente sviscerato, non ci ritorno su, so già più o meno cosa
aspettarmi dalla parte prevalente dal punto di vista politico. In
generale l'adesione alle agenzie sovranazionali, a tutti i mantra
dell'integrazione europea, che adesso ci impone leggi sulle case,
che equiparano il Nord Europa ai borghi italiani; alla faccia delle
visioni differenziate, con costi enormi per molti cittadini,
andando a colpire la ricchezza distribuita e legata alle abitazioni
private del nostro Paese, che sono una delle nostre forze insieme
al risparmio privato, sudate dai nostri nonni e bisnonni, ognuno di
noi può ancora vedere... anche i nostri Valdostani hanno tante
case, si sono sudati le case risparmiando e adesso si ritroveranno
grossi problemi. Sempre con quella visione, ci si impone folli
leggi sulle auto a benzina, degne del peggior ambientalismo, più
volte stigmatizzato anche qui, quello che ha coniato il termine
"giustizia climatica", bisogna avere una giustizia climatica, è una
roba assurda. Nel 700 o nel 600, nella piccola era glaciale
morivano come mosche dal freddo, altro che giustizia climatica! Fa
più caldo? Sì. Avremo un sacco di problemi? Sì. Ma giustizia
climatica è una roba che non si può sentire. Quel mondo lì che si
genuflette, tra l'altro, davanti a una ragazzina di 13 anni che
insegna a tutti i
leader
mondiali come vivere. Anche questa
è una cosa che probabilmente 50 anni fa se l'avessero vista, ci
avrebbero preso tutti per dei pazzi e invece no, però quelle
posizioni estreme che qua stigmatizziamo e che spesse volte vediamo
rappresentate dalle colleghe di PCP, che qua sono in minoranza, ad
altri livelli sono la maggioranza e dagli alti livelli ci vengono
imposte qui a catena.Mi aspetto poi totale adesione alle leggi
ideologiche legate al genere e all'orientamento sessuale di cui non
comprendete nemmeno un decimo degli aspetti e delle implicazioni,
specie sui nostri giovani, ma che voterete probabilmente per far
contenti tutti. Mi auguro quanto meno che un po' di sano
scetticismo e buon senso su queste cose arrivi dagli ex colleghi di
opposizione, ancora qui vicini a me per adesso, quanto meno di Pour
l'Autonomie, con i quali varie volte abbiamo ironizzato su certe
follie che ci arrivavano addosso. Auguro a loro in particolare buon
lavoro visto che qui sulla linea di confine, come spesso si
scherzava, abbiamo sempre intrattenuto ottimi rapporti di vicinato.
Perché se la linea che prevale invece è quella che ho letto qualche
mese fa, e già l'ho accennato al collega Chatrian, dalla sua
analisi estiva sul voto nazionale, penso che avrò poche sorprese.
Infatti sono andato a riprendermi il suo articolo, un po' anche per
deformazione professionale, mi piace leggere, mi piace analizzarlo,
ho preso un po' il suo articolo e vedo che il collega parla, al
riguardo della questione nazionale del nuovo Governo, di promesse
pericolose, che faranno aumentare la disparità, che peseranno sul
futuro dei giovani, dice: "si perderanno i diritti civili sotto il
cappello sovranista autarchico della Destra al Governo, che ricorda
momenti storici molto particolari. Sembra di ritornare al Medioevo,
bisogna stanare le idiozie becere che vanno per la maggiore".
Allora, collega, visto che ci tiene, io direi cominci proprio dal
cliché
del Medioevo come periodo oscuro e regressivo, perché
non è affatto così, ascolti qualche video e
podcast
di
Alessandro Barbero, che, tra l'altro, era pure venuto e vedrà la
convincerà molto meglio di me che il Medioevo non è affatto quel
mostro di cui lei parla, ammesso che arrivi adesso, non credo, ma
comunque sia... si riattivizzi un po' in questa memoria storica.
Poi dice che bisogna difendere la diversità, la libertà di parola,
di espressione, di genere, di sesso e di cultura, che bisogna
riportare al centro l'individuo. Sull'individuo guardi, collega,
che il progressismo oggi è sinonimo di globalizzazione, di cultura
della cancellazione, politicamente corretto, di omologazione. Nel
nostro continente è il gruppo Identità e Democrazia guidato dalla
Lega, insieme ai gruppi conservatori europei, a remare contro a un
processo di integrazione europea che scavalcherà non solo i
Parlamenti nazionali, come sta già succedendo per grandissime
scelte che ci arrivano, ma anche a catena i Parlamenti, perché
questo è un Parlamento. Se sono bypassati i Parlamenti nazionali,
immaginatevi quelli come il nostro. L'Europa delle Regioni, già
citate stamattina dal collega Aggravi e di cui si è fatto uno
studio, lo ricordo, l'avevo dato l'altro giorno al collega
Lucianaz, tra l'altro, non l'ho più ripreso in mano... ma prendeva
atto dal fallimento del bel sogno che molta parte del mondo
autonomista progressista ha accarezzato di un'Europa delle Regioni,
ma che è fallito o probabilmente non è mai esistito e di cui voi
stessi avete preso atto. Poi, certo, arrivano i soldi del PNRR, le
milionate che citava il collega Lucianaz, nel settennato 2021-2027,
che sono in gran parte debito, spesso per cose che non ci servono a
nulla, come far iscrivere, ad esempio, alle materie scientifiche le
ragazze nelle materie STEM, tanto per fare un esempio. Noi faremo
del debito, spenderemo dei soldi, ci sono persone che lavorano per
queste cose qua, mentre noi siamo senza infermieri, siamo senza
medici di base, siamo senza OSS, oppure sotto organico sempre più
grave in mille aspetti della Pubblica Amministrazione: ad esempio,
nelle scuole che hanno poi da gestire anche dei progetti sul PNRR,
quindi hanno altro lavoro in più e quindi non ci stanno dietro.
Abbiamo bisogno di altra burocrazia per intercettare questi fondi,
fondi presi per tematiche delicate, che a volte meriterebbero
qualche analisi in più, come, ad esempio, il discorso della
digitalizzazione a tappe forzate di ogni aspetto della vita, scuola
compresa, quando abbiamo le nuove generazioni che sono
lobotomizzate dal cellulare e dagli strumenti tecnologici. Andate a
chiedere, io sto facendo un po' di colleghi ai licei e mi
raccontano di cose assurde. Abbiamo dei ragazzi con una marea di
problemi, sicuramente la digitalizzazione e queste cose, come
abbiamo visto durante il periodo della pandemia, li possono
aumentare. Attenzione, andiamo tutti dritti facendo finta che
queste cose non esistono, invece esistono, è un tema importante e
andrà affrontato prima o poi.Poi, sempre riferito al collega
Chatrian, sono i liberali e non i progressisti quelli che difendono
l'individuo dallo Stato, non i progressisti che fanno una legge
dopo l'altra e che vedono lo Stato sempre più grande a limitare le
libertà di espressione e di parola. Siamo noi che proteggiamo in
tutti i modi in Europa il
made in Italy
e il potenziale
agricolo nazionale, altro che autarchia, di cui lei parla in
maniera dispregiativa, "made in Italy" di cui i prodotti valdostani
in senso generico fanno parte e che sono minacciati oggi e domani
da carni sintetiche, da insetti, poi magari "coltiveremo" insetti
anche in Valle d'Aosta, non lo so, magari funzionerebbe, nuova
imprenditoria: gli insetti in Valle d'Aosta. Non so con la fontina
come sarebbero, però si potrebbe provare, che vi devo dire? Siamo
noi, tra l'altro, che tentiamo di proteggere le comunità
tradizionali dalle follie del mondo ideologico, LGBTQ, che qua sono
minoritarie ma che punta al mondo della scuola e alle menti dei
nostri ragazzi, già oggi fragilissimi, come dicevo prima, per la
scomparsa di ogni punto fermo nella società.Proponga magari,
collega, di portare il
Gay Pride
in qualche piccolo
villaggio della Valle e vedrà le reazioni delle persone che ci
abitano, vedrà qual è la differenza tra le comunità che si sono
costruite nei secoli e le comunità costruite a tavolino
dall'ingegneria sociale, quella
post
moderna. Chieda alla
gente che cosa ne pensa dell'ultimo Sanremo, ad esempio, e vedrà
dove sta il buon senso e dove stanno invece le minacce.
In conclusione quello che noi rappresentiamo con il nostro
movimento, come visione del mondo è molto chiaro, siamo stati
votati per attuarlo, esattamente com'è avvenuto poi a livello
nazionale. Che piaccia o meno questa è la democrazia con la sua
legittima alternanza, per la seconda volta da inizio legislatura
invece pare, perché in effetti la discussione non è finita, si
voterà dopo, il diritto dei Valdostani di essere rappresentati da
chi hanno scelto, in questo caso il 25 percento parla chiaro, è
stato in qualche modo calpestato. Tutto legittimo, ci mancherebbe,
non siamo mica qui a fare le vittime, il gioco è questo, le regole
attuali sono queste e dovranno essere cambiate, il gioco delle
parti è questo, ma resta profondamente sbagliato - ripeto - questo
gioco, tanto più perché è attuato da chi usa il termine
"democrazia", guarda caso, per definire sempre sé stesso e poi come
una clava, guarda caso, per accusare gli avversari di non essere
democratici mai o mai abbastanza.
Presidente -
Ha chiesto la parola il consigliere
Marguerettaz, ne ha facoltà.
Marguerettaz (UV) -
Dopo tutti questi interventi,
sostanzialmente dalle forze di opposizione, vorrei dare il mio
contributo alla discussione. Ci sono questi interventi che hanno
affrontato sia aspetti specifici del programma e altri che hanno
affrontato temi politici, hanno scomodato la coerenza, hanno
scomodato gli ideali. In un momento come questo credo che tutti gli
interventi vadano ascoltati e vadano presi in considerazione.
Qualcuno, secondo me, è andato un po' oltre, si è un po' lasciato
prendere, però, come qualcuno dice: "sono ragazzi" e quindi si
lanciano su argomenti: nani, ballerine. Io sarei un po' più
prudente perché, vedete, noi siamo qua in virtù di una scelta
elettorale e se noi guardiamo, questi risultati elettorali non è
che sono scritti su tavole di pietra. Qualcuno ha preso un po' i
risultati che abbiamo avuto poco tempo fa in Lombardia, nel Lazio,
ma avete visto gli svarioni? Avete visto il risultato della Lega
nella sua roccaforte? Allora, quando abbiamo iniziato questa
legislatura, non ebbi a gradire particolarmente le dichiarazioni in
allora della vostra
leader
, che aveva in qualche modo un po'
esagerato anche lei nel dire che la Valle d'Aosta era marcia e,
proprio nel contestare, le posi una domanda: "quanti degli undici
Consiglieri della Lega che sono entrati in Consiglio regionale sono
stati eletti per le loro qualità? E quanti per il
brand
che
in allora andava per la maggiore?". Signori, le risposte stanno
anche nei numeri, abbiamo dei Consiglieri regionali che hanno poco
più di 200 voti, quindi il salire in cattedra e il dare dei "nani"
personalmente non l'ho gradito, perché le parole devono essere
pesate. L'autorevolezza di chi parla deve essere poi rappresentata
e dire: "ma nella vita che cosa hai fatto? Cosa hai dimostrato?".
Ecco che credo un po' di prudenza... io personalmente ascolto con
attenzione tutte le suggestioni e molte di queste io potrei anche
sottoscriverle, ma immaginate questo dibattito con uno scenario
diverso: immaginiamo un'alleanza autonomisti e Centro-Destra.
Guardate che il copione non sarebbe diverso, cambierebbero gli
attori, ma le cose che verrebbero dette più o meno sarebbero le
stesse. La coerenza, il
remember
, "cosa hai detto", poi
magari qualche piccolo aneddoto mi toccherà farlo.Anni fa, quando
ero Assessore ai trasporti, collaboravo con un Assessore, secondo
me, molto bravo della Regione Piemonte: l'assessore Balocco, che mi
diceva: "io sono in difficoltà perché una parte dei miei colleghi -
parlava del PD - quando erano in minoranza e c'era la Giunta Cota,
facevano i fenomeni. Oggi siamo noi ad amministrare e le critiche
che facevano me le devo rimangiare", perché, quando si governa,
bisogna cercare di mettere insieme le risorse, i mezzi, per dare
delle risposte". In questi giorni probabilmente organi di stampa e
televisioni non particolarmente allineate con il Governo Meloni
ripassano tutta una serie di dichiarazioni che aveva fatto in
allora il capo della minoranza. Vi ricordate le accise? "Bisogna
togliere le accise, è una vergogna!". Le accise non sono mica state
tolte. Ho seguito particolarmente le accise perché anche lì le
critiche che sono state fatte a livello regionale... c'era con me
Caveri quando, in virtù di norme europee, i buoni benzina che non
erano nient'altro che un'esenzione dall'accise di certi
contingenti, erano state dichiarate non più sostenibili, cioè
l'accisa zero non poteva esserci, e anche allora dicevano: "avete
venduto la nostra autonomia", ma cosa abbiamo venduto? Purtroppo
quella situazione non era gestibile, è chiaro che quando sei in
minoranza e quando non hai i compiti, è facile dare delle
rappresentazioni di inettitudine e di non salvaguardia. Abbiamo
parlato di zona franca, abbiamo fatto un convegno molto
interessante, c'era il professor Louvin e c'erano una serie di
professori provenienti anche da Regioni a statuto speciale, che
hanno definito esattamente le potenzialità della zona franca: ecco
perché anche nei programmi, bisogna cercare di scrivere delle cose
che siano sostenibili e non bisogna prendere in giro le persone,
perché se noi abbiamo in mente ancora la zona franca dove possiamo
immaginare un commercio senza avere nessun tipo di imposizione,
probabilmente prendiamo in giro le persone. Questo non vuol dire
che noi non dobbiamo portare avanti la nostra battaglia cercando di
ottimizzare quelli che sono oggi gli strumenti. Quando mi dite:
"pensate di aver presentato la soluzione migliore?", io non mi
nascondo mai dietro un dito, non posso e l'ho detto in più
occasioni: io avrei gradito una soluzione diversa, "una soluzione
diversa" cosa vuol dire? Vuol dire un'adesione trasversale a un
progetto, in modo da non avere degli steccati ideologici. Qua
dobbiamo mettere la Valle d'Aosta davanti a tutto e questo blocco
di Destra, di Sinistra probabilmente non è più attuale. C'è stata
un'indagine particolare, una statistica, dove hanno chiesto agli
elettori della Meloni se si consideravano di Centro-Destra. Una
parte importante ha detto: "no, non mi considero di Centro-Destra,
ma considero che la Meloni in questo momento è più credibile
rispetto ad altri" e se voi vedete l'alternanza di questi
risultati, è chiara. Qualche anno fa Renzi aveva il 41 percento,
dopodiché Renzi è diventato un reietto della politica, ma in quel
momento Renzi interpretava il sentimento popolare che dava delle
garanzie. Allora io non avrei trovato assolutamente anomalo il
fatto di avere un Governo fino al 2025 che raccoglieva una serie di
istanze, laddove c'erano delle divisioni ognuno si sarebbe tenuto
la propria idea ma su alcuni argomenti e io questi argomenti li
vedo... andate a vedere quanti provvedimenti sono stati approvati
con trentatré voti - ho fatto una promessa di non parlare dei due
trentacinquesimi - ma trentatré voti, questo cosa vuol dire? Che su
tutta una serie di argomenti c'è un comune sentire. Ora, vedete,
anche chi è appassionato di politica e chi ci ascolta probabilmente
ha assistito a un dibattito che era ampiamente prevedibile, perché
qualcuno ha cercato di gestire la pesca sportiva; per "pesca
sportiva" cosa intendo? Andare a prendere eventualmente qualcuno
deluso nell'attribuzione delle cariche per dire: "ti hanno trattato
male, cerca di prendere le distanze, vendicati". Qualcun altro ha
fatto sfoggio di coerenza, e questo va bene, ma la cosa che mi ha
un po' infastidito è mettere sul tavolo degli imputati l'Union
Valdôtaine, come se tutti i mali di questo mondo fossero imputabili
a delle presunte diatribe interne all'Union Valdôtaine. Io
sommessamente mi attengo ai dati, noi sette eravamo e sette siamo
rimasti. Il fatto che ci siano discussioni all'interno del
movimento non mi pare, anzi, credo sia proprio il motivo per il
quale uno è eletto e per il quale uno fa politica e coloro che oggi
ci accusano... diciamo che, attingendo termini dall'amico Sapinet
che si gestiva l'agricoltura, sono affetti da nomadismo, nel senso
che hanno cambiato diverse casacche. Quando vi ho detto prima che
io avrei auspicato una soluzione diversa, vuol dire che io faccio
parte di un movimento, all'interno del movimento le decisioni
assunte sono state diverse ma faccio ancora parte del movimento e
rispetto le sue decisioni, non faccio come qualcuno che, in virtù
di una presunta coerenza, saluta e se ne va, noi rimaniamo perché
riteniamo che la coerenza non vada dichiarata ma vada praticata,
che è una cosa diversa.Qualcuno ha detto: "il foglio è bianco, non
avete fatto nulla", si metta d'accordo anche con il collega
Aggravi, per esempio, che ha detto - e io sono d'accordo con lui -
che la Lega e la minoranza hanno contribuito a provvedimenti
importantissimi, dando il suo contributo e questi sono risultati
veri. Quando eravamo in piena pandemia, quando c'erano i problemi
del Covid, abbiamo cercato di mettere insieme le nostre esperienze,
le nostre intelligenze, quello che era il sapere in nostro possesso
per cercare di dare delle risposte e credo che queste risposte
abbiano avuto un gradimento.Vedete che, tornando al discorso delle
elezioni, dobbiamo cercare di dare una rappresentazione corretta
della nostra autonomia di questa nostra realtà ed evitare di
vantarci di risultati che molte volte non sono dei risultati da
imputare al nostro lavoro ma al lavoro di qualcun altro. È come
avere un negozio
in franchising
, ma se in quel momento il
prodotto del franchising scende... ora qualcuno ha accusato: "ma
avete parlato poco di povertà, avete parlato poco di crisi". In
realtà, non è vero, ma, dal punto vista filosofico, noi vorremmo
agire per impedire la povertà, per cercare di dare delle risposte,
per cercare di dare lavoro, solo così tu eviti di avere il problema
della povertà, perché, a forza di dare solo elemosina, o sostegni o
aiuti... non dico che non bisogna darli, attenzione, non mi mettete
in bocca cose che non dico, bisogna aiutare chi è indigente, ma
dobbiamo creare le condizioni per far lavorare. In questi mesi, non
voglio dire che è merito del Governo della nostra maggioranza, è
una situazione particolare, ma il prodotto neve è quello che dà
mangiare a migliaia di persone, le persone vengono a occupare i
nostri alberghi per andare a sciare. Abbiamo la clientela
internazionale che viene per questo e spende e dà lavoro, ecco che
le scelte che facciamo, non sono delle scelte per cementificare e
per distruggere l'ambiente, ma per permettere a una comunità di
sopravvivere, così facendo noi diamo delle opportunità di lavoro ai
nostri ragazzi. Ecco perché credo che sia giusto intervenire e
aiutare chi ha problemi, ma è giusto fare delle azioni politiche
che diano delle risposte, l'occupazione, ed eviterei a questo punto
sempre dei ragionamenti che, torno a dire, non mi appartengono,
anche perché se qualcuno ha ascoltato e ha registrato, abbiamo
sentito le due colleghe al mio fianco dire: "in questo programma
argomenti progressisti di Sinistra non ce n'è", dall'altra parte
noi abbiamo gli amici della Lega che dicono: "un programma tutto di
Sinistra". Capite che alla fine siamo poco credibili.
Io cercherei di concludere e non demonizzerei il fatto che vi
siano dei cambiamenti anche a metà legislatura. Il collega Baccega
ha detto: "io trovo un po' singolare che ci sia un cambio così
importante di Assessorati alle stesse persone a metà della
legislatura". Forse non si ricorda quando è passato dalle Finanze
ai Lavori pubblici nella XIV legislatura, ha fatto la stessa cosa,
collega, nel senso che lei era Assessore al bilancio, c'è stata una
crisi e lei è andato a fare l'Assessore ai lavori pubblici. Ebbi a
dire anche qui che la memoria non è esattamente la qualità più
importante da parte dei politici. Al collega Marquis quando dice:
"siamo partiti con un risultato elettorale e abbiamo votato,
ancorché la Lega abbia avuto un grande risultato, un Governo di
Centro-Sinistra", io dico: vero ma l'hai votato anche tu. Questo lo
dico perché se noi continuiamo a dire: "quello che ha detto
Bertin", "quello che ha detto Padovani" non finiamo più| Se noi
riavvolgiamo il nastro, salvo coloro che non hanno mai avuto un
ruolo di governo e quelli che sono stati catapultati per la prima
volta in Consiglio regionale, di contraddizioni ne troveremo
migliaia, io dico che probabilmente più che questo esercizio, che
serve a denigrare l'avversario, dovremmo lavorare per mettere
insieme - lo dissi già ma lo ridico - le cose che ci accomunano. Da
questo punto di vista, io prendo per buone le dichiarazioni che ha
fatto i colleghi Manfrin e Restano quando hanno detto: "saremo
disponibili a lavorare sugli argomenti"; questo mi porta a dire che
da parte nostra... l'ha detto anche Baccega, ma adesso mi ero
concentrato sul tuo salto di Assessorato... ma queste
dichiarazioni, poi magari qualcun altro le ha fatte, le prendiamo
per buone e cerchiamo di dare il meglio di noi stessi per dare
delle risposte alla comunità.
Presidente -
Consigliere Carrel, a lei la parola.
Carrel (PA) -
È stata una discussione lunga, sicuramente
interessante, in cui abbiamo preso appunti e da cui sicuramente
possiamo prendere spunto. Credo che sia necessario innanzitutto
tranquillizzare il collega Distort, non stiamo andando a fare la
stampella di nessuno e non stiamo andando in soccorso a nessuno, ma
continuiamo, come esattamente da due anni e mezzo a questa parte, a
dialogare per cercare di risolvere i problemi. Questo lo dico
citando il collega Restano, credo che Pour l'Autonomie, con il suo
atteggiamento in aula, con le sue posizioni come movimento e con i
voti dei propri Consiglieri, abbia dato più volte atto della
propria cultura dei risultati, perché crediamo che questo sia il
vero motivo che ci spinge ad approvare o non approvare una nuova
maggioranza. Crediamo che il percorso che ci ha visti partecipi in
questo mese di trattative, dalle dimissioni del presidente Lavevaz
sino ad oggi, sia un percorso che ha visto il Presidente incaricato
accogliere e ascoltare le nostre prerogative, le nostre esigenze e,
secondo noi, i punti cardine su cui dobbiamo assolutamente agire e
agire con un passo diverso rispetto a quanto accaduto in passato,
perché noi l'abbiamo detto più e più volte, l'abbiamo detto anche
in riunione della maggioranza: vogliamo assolutamente dare e
ottenere dei risultati diversi, questo ce lo siamo detti e lo
abbiamo condiviso. A partire da cosa per essere concreti? A partire
dalla Commissione paritetica che ha citato il collega Aggravi, una
Commissione paritetica che non ha dato ad oggi i risultati che noi
più volte abbiamo chiesto, non ha dato quelle leggi, quelle norme
di attuazione su cui noi, con tutti i colleghi di opposizione, ci
siamo concentrati in questi due anni e mezzo. Per questo motivo
abbiamo condiviso proprio nella riunione di maggioranza la
necessità anche di cambiare un attimo l'impostazione e di vedere la
Commissione paritetica più a contatto con il Consiglio regionale,
di vedere la Commissione paritetica più vicina al Consiglio
regionale e alla Giunta regionale per poter tradurre le nostre
esigenze e i nostri
desiderata
in norme di attuazione per
rendere vivo il nostro Statuto, che credo sia l'obiettivo di tutti,
quindi è un tema su cui, collega Aggravi, ci siamo confrontati. Non
posso dirle oggi se otterremo dei risultati, quei risultati che
spereremmo, ma sicuramente abbiamo portato sul tavolo delle
trattative anche al Presidente incaricato questo tema e ci siamo
confrontati su questo.Il Tunnel del Monte Bianco è un tema che
abbiamo trattato da due anni e mezzo, su cui abbiamo posto
l'attenzione e sappiamo benissimo che le problematiche due anni e
mezzo fa erano tante, oggi sono tantissime, ma ci preme
sottolineare soprattutto la proroga delle concessioni del Tunnel
del Gran San Bernardo, un tema che con il collega Rollandin abbiamo
sottolineato anche con un ordine del giorno al DEFR, approvato poi
da tutta l'Aula. Un altro tema quindi su cui Pour l'Autonomie si è
impegnata in questi due anni e mezzo che è stato accolto dal
Presidente incaricato e inserito nel programma.Potremmo continuare
e dire tanti altri temi su cui ci siamo confrontati e abbiamo
trovato degli accordi, delle intese di massima per come lavorare in
futuro e per come affrontarli, mi preme però innanzitutto
soffermarmi sui temi riguardanti l'agricoltura, tema che abbiamo
discusso sia con l'assessore Sapinet, sia con il Presidente, temi
che abbiamo sempre trattato in quest'aula, il collega Planaz, il
collega Ganis, insieme al collega Rollandin... abbiamo portato
numerose iniziative su queste deleghe e affrontato diverse
problematiche. Il tema "lupo"
in primis
, un tema su cui il
collega Rollandin è stato il primo firmatario di una proposta di
legge, poi firmata anche dai colleghi della Lega e, se non erro,
c'era solo la Lega perché non si erano creati altri gruppi
all'opposizione, poi è stata ripresa dal Governo regionale, abbiamo
trovato una mediazione e abbiamo di fatto legiferato una legge
molto importante, su cui vi è il nostro impegno e la nostra volontà
di attuarla, perché c'è la legge, l'assessore ci ha detto più volte
di aver avviato un percorso, è nostra intenzione continuare in
questo percorso e portare dei risultati all'attenzione di questo
Consiglio. Altro tema sicuramente fondamentale è il Corpo
forestale, un Corpo fondamentale per la nostra Regione, un Corpo
che, di fatto, rappresenta in questo momento anche un po' la nostra
autonomia, perché, di fatto, il Corpo forestale c'è in tutta Italia
ed è  entrato all'interno dell'Arma dei Carabinieri, ma in
Valle d'Aosta è rimasto distinto e ha un ruolo fondamentale per la
sicurezza, per la tutela, per la valorizzazione, anche per le
nostre comunità, le nostre Vallate, di supporto alla sicurezza
nelle nostre Vallate e credo che questo sia un aspetto importante
su cui abbiamo già iniziato a lavorare anche dall'opposizione,
perché, non nascondiamoci, siamo tutti amministratori e abbiamo
cercato, ognuno con le proprie responsabilità, ognuno con le
proprie possibilità, di portare avanti i problemi. Sul Corpo
forestale abbiamo più volte ribadito, oltre alle pratiche
contrattuali, la necessità di andare a coprire tutti i posti
vacanti e con l'assessore Sapinet avevamo anche approvato un ordine
del giorno durante la discussione del DEFR che andava proprio in
questa direzione per utilizzare al meglio le graduatorie esistenti
e andare a verificare, se è necessario effettuarne e crearne altre,
perché crediamo che dare delle risposte dal punto di vista
organizzativo e personale al Corpo forestale sia una delle
questioni più importanti da affrontare e che il nuovo Governo dovrà
sicuramente portare avanti. Abbiamo poi portato il nostro
contributo attraverso i colloqui con il Presidente, andando a
sottolineare l'importanza del patrimonio boschivo della nostra
regione, valorizzazione e gestione dello stesso. Un'iniziativa che
abbiamo portato in aula circa un anno fa e su cui vogliamo
confrontarci e vogliamo provare a interagire, a provare a fare e a
realizzare un piano, perché la crisi energetica è una crisi che
tutti noi conosciamo, ma come la affrontiamo? Noi dall'opposizione
avevamo fatto delle proposte, ovviamente ci siamo confrontati con
l'assessore, oggi ci tocca, se ovviamente questa maggioranza verrà
approvata insieme a tutto il Governo, provare a trovare delle
soluzioni, anche perché dietro al patrimonio boschivo vi possono
essere posti di lavoro, vi possono essere sviluppi di imprese,
quindi lavoro e occupazione, dunque non solamente crisi energetica
ma anche occupazione. Questo è un altro dei piccoli tasselli su cui
ci siamo confrontati con il Presidente incaricato, proprio per
cercare di portare il nostro contributo. Potremmo poi sicuramente
parlare della valorizzazione dell'enogastronomia, io credo - e qui
lo dico per metterlo a fattor comune ma avremo sicuramente
possibilità in futuro di confrontarci maggiormente su questo tema -
che abbiamo delle eccellenze dal punto di vista enogastronomico,
dobbiamo però essere capaci, oltre a valorizzare il prodotto
finale, a capire che questo è il risultato di un'azione di diverse
imprese, di diverse persone che lavorano per arrivare a questo
risultato. Faccio l'esempio della fontina per tutti e tranquillizzo
sicuramente il collega Perron che non è nostra intenzione creare
allevamenti di grilli, vogliamo continuare a valorizzare il nostro
patrimonio enogastronomico ma per questo è necessario andare a
valorizzare tutti i singoli passaggi, perché crediamo sia
fondamentale che anche l'allevatore che si alza alle ore 04:00 di
mattina debba giovare del beneficio del prodotto della fontina,
quindi questa è sicuramente l'ottica entro la quale cercheremo di
lavorare. Infine il tema più importante, un tema che abbiamo
trattato forse poco, il tema più importante, secondo me, dei
prossimi due anni: il tema della siccità, una crisi che ci sta
colpendo, ci colpirà quest'estate, questa primavera e molto
probabilmente ci colpirà anche nei prossimi anni. Dobbiamo trovare
delle soluzioni e le soluzioni richiedono investimenti e gli
investimenti, è inutile negarselo, richiedono anche tempo. Ecco che
con il collega Rollandin, quando ci siamo recati a discutere del
programma, a discutere dei temi che volevamo portare avanti...
perché, ripeto, noi siamo per i risultati, quindi il gruppo, che
era di tre e oggi è di due, ha dialogato in questo senso, non
Centro-Sinistra, Centro-Destra, autonomisti,
réunion
, non è
questo l'input e l'idea che ci ha guidati fino ad oggi. Siamo stati
guidati dal mettere sul tavolo determinati problemi e verificare se
vi era la disponibilità e la possibilità di affrontarli nel modo in
cui abbiamo chiesto in questi due anni e mezzo dall'opposizione per
cercare tutti assieme di risolverli. Non so dirle se oggi
riusciremo a risolverli, non sicuramente immediatamente ma i bacini
di accumulo che vengono citati nel programma crediamo che siano un
punto fondamentale su cui è necessario lavorare, perché il piano
siccità è fondamentale, lo abbiamo chiesto più volte, la Valle
d'Aosta è una, diverse sono le vallate, sin dai
ru
, dalle
antiche storie dei
ru
, vi sono le guerre per l'acqua, oggi
siamo in una situazione simile, sappiamo che vi sono delle zone
svantaggiate, delle zone che invece hanno e patiscono meno questo
problema, dobbiamo lavorare su questo tema e dobbiamo investire. Ci
vorrà del tempo ma è necessario iniziare a lavorarci.
Questi sono i temi su cui abbiamo discusso con il Presidente
incaricato e su cui ci siamo confrontati e abbiamo trovato, da
parte del Presidente, un clima collaborativo e la possibilità di
affrontare questi temi in un modo che, dal nostro punto di vista,
ad oggi è fattivo, è produttivo ed è utile per la Valle d'Aosta ed
è per questo motivo che Pour l'Autonomie ha deciso di aderire a
questa compagine ed è per questo motivo che siamo convinti che
lavorando e confrontandoci, come abbiamo fatto sino ad oggi,
possiamo ottenere alcuni risultati che sono fondamentali, perché il
nostro gruppo, il nostro movimento ha quest'unico grande obiettivo:
portare dei risultati ed è una delle critiche che non neghiamo
abbiamo rivolto al Governo quando eravamo all'opposizione, bene,
l'ha detto prima il collega Marguerettaz, un conto è stare
all'opposizione, un conto è stare al Governo, abbiamo provato a
portare alcuni temi, questi sono alcuni dei temi che ho presentato
al Presidente, sono stati accolti, e per questo motivo il nostro
gruppo lavorerà in questa direzione per cercare di dare delle
risposte che tutti noi dobbiamo dare alla popolazione.
Presidente -
Consigliere Ganis, a lei la parola.
Ganis (LEGA VDA) -
Ancora una volta i cittadini valdostani
sono costretti ad assistere all'ennesimo cambio ai vertici del
Governo regionale. Da una maggioranza debole e risicata, che non
poteva governare a lungo la nostra Regione, vediamo oggi nascere
l'ennesima maggioranza che non avrà certo vita facile; perché dico
questo? Perché la vecchia maggioranza, che ha governato la Valle
d'Aosta dal 2020 ad oggi, con l'ingresso di Pour l'Autonomie
cercherà di portare avanti un nuovo o vecchio progetto di governo,
cambiando le deleghe e gli incarichi? Basterà? In tutto questo
quello che più rattrista, e voglio sottolinearlo, è vedere come la
volontà popolare scaturita dal risultato elettorale del settembre
2020 venga nuovamente messa in disparte. Il nostro gruppo, il più
votato e il più rappresentato rimarrà coerentemente
all'opposizione. Il responso delle urne era stato chiaro: i
Valdostani volevano un Governo regionale con la Lega protagonista.
Il cambio ai vertici di questi giorni rende chiaro ed evidente che,
per dare una stabilità politica al Governo regionale, sia
necessaria una nuova legge elettorale, così come già ampiamente
discusso in Consiglio regionale, e l'ha anche ricordato il collega
Testolin, una legge non partorita in fretta e furia per farne una
questione di bandiera o come alcuni comitati avrebbero voluto fare,
ma una legge elaborata congiuntamente da tutte le forze politiche
valdostane al fine di trovare un punto di incontro e una soluzione
al problema. In questa situazione, che vede oggi la nascita di un
nuovo Governo, il nostro gruppo continuerà a lavorare in maniera
costruttiva e propositiva, cercando di portare all'attenzione di
questo Consiglio temi importanti e attuali, ricordo gli aiuti a
famiglie e imprese, tutte le iniziative ispettive e le varie
interpellanze, sono circa 617, finalizzate a portare sostegno ai
cittadini valdostani. Dalle parole ai fatti, questo è da sempre il
nostro modo di far politica, il Governo regionale attuale, fondato
sempre e comunque su una maggioranza alquanto debole e instabile,
troverà sicuramente, a nostro avviso, molte difficoltà, d'altronde
sono i numeri che contano. La nostra Regione ha bisogno di essere
rappresentata da una solida forza politica fondata su dei saldi
valori e sui principi comuni, con una maggioranza forte e coesa.
Tutto questo perché? Perché i Valdostani hanno bisogno di risposte,
soprattutto in un momento difficile come questo, dove "caro
energia", inflazione, siccità - l'ha ricordato bene il collega
Carrel -
post
pandemia e guerra la stanno facendo da
padroni, mettendo in ginocchio intere famiglie
valdostane.Permettetemi due considerazioni costruttive a mio
avviso: per quello che concerne il programma di legislatura
2023-2025, viene soltanto abbozzata un'ipotesi di revisione della
normativa sul commercio, che, in realtà, necessita di un importante
lavoro di riscrittura della legge regionale che disciplina il
commercio, la n. 20/1999 modificata in data 25 febbraio del 2013,
una legge obsoleta che non tiene conto delle problematiche odierne
e della situazione economica attuale, una situazione già
evidenziata in Consiglio regionale dal nostro gruppo.Per quanto
riguarda il marchio ombrello della Valle d'Aosta e la creazione di
un ente unico di promozione turistica, non è una cosa nuova. Faceva
già parte dell'inizio di programma di legislatura 2020-2025 e mai
portato a termine, forse perché in questi due anni qualcuno se n'è
dimenticato.Concludo facendo una considerazione sulla legge
regionale n. 11 del 18 maggio 2021, che prevede misure di
prevenzione e di intervento concernenti la specie del lupo. Molte
sono state iniziative, come ha ben ricordato il collega Carrel,
portate in Consiglio regionale dal nostro gruppo di opposizione, ma
ad oggi nulla è cambiato. Gli agricoltori sono senza dubbio quelli
maggiormente colpiti, ma non solo, anche la fauna selvatica sta
subendo la presenza costante del lupo. La legge è in vigore ma non
è mai stata approvata. Devo ammettere che il discorso sempre del
collega Carrel mi fa ben sperare. Avremo modo, lo spero, di portare
all'attenzione di questo Consiglio regionale altre iniziative da
parte del nostro gruppo di opposizione, volte a dare delle risposte
ai vari problemi che attanagliano i cittadini valdostani, in
particolar modo quelli che riguardano la sanità, il mondo del
lavoro, il problema della povertà, lo ha ben evidenziato il collega
Manfrin. Questi sono i temi di assoluta priorità, a cui la politica
deve dare delle risposte, ma non solo, deve recuperare credibilità
agli occhi dei cittadini valdostani.
Al di là delle considerazioni personali, vorrei fare gli auguri
di buon lavoro al nuovo presidente della Regione Testolin e ai
nuovi assessori Carrel e Grosjacques. Gli altri componenti della
Giunta non me ne vogliano, li conosciamo già tutti.
Presidente -
Ha chiesto la parola il consigliere
Chatrian, ne ha facoltà.
Chatrian (AV-VdA Unie) -
Quelques considérations de nature
politique. J'ai écouté les interventions de nature administrative
de beaucoup de collègues, j'ai pu noter une échelle des criticités
générales : sur cette chose on peut faire mieux, sur une autre on
doit faire d'une façon différente, mais je vous avoue que je n'ai
pas entendu beaucoup quelles sont les solutions qu'on essaie de
trouver dans les prochaines années à l'intérieur du Conseil
régional. Je pense que le président Testolin a bien élaboré le
programme 2023-2025, donc je ne voudrais pas aborder des thèmes
mais, comme j'ai dit, je voulais faire quelques considérations de
nature plus politique. Il y a exactement à peu près un mois, le 24
de janvier, le président Lavevaz présentait sa lettre de démission,
nous croyons un passage très délicat, certainement souffert, mais
significatif du sens de responsabilité, de la maturité politique de
Lavevaz qui a renoncé à des positions personnelles à bénéfice de la
solution de la crise, donc de la Communauté. Nous croyons cela très
important et pour ce motif nous tenons à le remercier, à remercier
le Gouvernement et toute la majorité. Tout comme nous sommes
reconnaissants à tous ceux qui, à différents titres, ont travaillé
pour définir le plus rapidement possible une formation de
Gouvernement et une majorité qui soient à même de conduire la
Vallée d'Aoste dans cette deuxième partie de législature. Je
voudrais adresser vraiment un grand merci à ceux qui ont fait des
pas en arrière pour faire des pas en avant au projet, pas facile,
très délicat. J'aimerais remercier ceux qui nous ont rejoint en
adhérant au projet, pas facile, mais le même, le deuxième, et même
ceux qui se sont toujours conduits correctement en tant qu'alliés
mais ont décidé en ce moment, en toute liberté, de ne pas être de
la partie pour le moment. Nous souhaitons donc toutefois qu'avec
ces derniers les rapports de collaboration sur les thèmes
d'envergure pourront poursuivre dans les intérêts de la Région.
Dans sa lettre de démission le président Lavevaz souhaitait que la
décision puisse rendre plus facile le dialogue entre "l'intérieur"
et entre les mouvements et il faut reconnaître que les mouvements
et les partis en ces dernières semaines ont joué un rôle important
dans la recomposition de la crise. Pour nous cela est extrêmement
important. La confrontation politique qui semblait être devenue
l'apanage seulement des élus s'est déplacée à l'intérieur des
organes des mouvements, ce que pour nous est positif, c'est le
débat politique qui doit être à la base de l'action administrative
pour rendre celle-ci plus solide mais surtout plus partagée, même
ce petit morceau pas tout à fait facile. Nous, qui sommes à
l'intérieur des institutions, nous avons parfois la tentation de
suffire à nous-mêmes et bien c'est une tentation que nous devons
combattre puisque nous devons admettre que l'échange et les
rapports entre les mouvements et les élus sont nécessaires et
doivent être constamment alimentés. C'est ce qui s'est vérifié pour
ce passage de réorganisation de la majorité et c'est ce qu'il
faudra continuer à faire car le débat, le partage, la collégialité
sont plus difficiles à gérer. Oui, c'est vrai, mais ont l'avantage
de rendre les décisions plus fortes et les actions même plus
efficaces.
Le candidat président Testolin a parlé beaucoup dans son
intervention de la partie de l'administration publique, d'essayer
d'être plus efficaces et plus performants, il n'est pas facile, on
ne peut pas le faire dans deux jours ou deux semaines, mais c'est
très important, indispensable nous croyons. La décision de ne pas
changer de champ politique et d'ouvrir à une autre force
autonomiste est le fruit du débat politique, qui s'est développé à
l'intérieur des mouvements et a mis en évidence, sans rien enlever
aux alliés de majorité, la centralité des autonomistes et la
volonté de ne pas s'aplatir sur les logiques centralistes. C'est
pour nous un passage important et le défi sera encore plus
important. Sur ces prémices et sur la base du document qui a été
approuvé hier soir par l'exécutif d'Alliance Valdôtaine et VdA Unie
et le Comité fédéral de l'Union Valdôtaine, je disais, dès les
semaines prochaines s'ouvrira pour les mouvements autonomistes une
partie importante, l'après-midi on a entendu beaucoup aborder et
parler de la recomposition de l'aire autonomiste, donc la
centralité des autonomistes, le fait d'essayer donc de donner
jambes au projet de nature politique censé à réunir les différentes
composantes, les groupes, les personnes qui se reconnaissent dans
les valeurs de l'autonomie et du fédéralisme. Dans le document
qu'on a approuvé dans les Exécutifs de hier soir et du Comité de
hier soir on a même fixé déjà une première date pour une première
assemblée, donc on a mis noir sur blanc qu'on doit partir. On doit
partir vite et surtout on doit essayer de bien aborder le parcours.
En même temps sur le plan plus administratif la nouvelle Junte
régionale guidée par le président Testolin à laquelle nous
souhaitons un bon travail s'engagera dans la réalisation des points
programmatiques illustrés par le Président chargé. Permettez-moi de
porter l'attention en particulier sur deux thèmes qui nous sont à
cœur, qui paraissent dans l'agenda et sont de
stricte actualité, même beaucoup de collègues les ont déjà abordés
cet après-midi: je me réfère au problème de la gestion de l'eau
sous toutes ses formes, du manque d'eau en particulier sur
l'attention qu'il faudra avoir, ainsi que sur les actions concrètes
qu'il faudra adopter, l'eau est notre richesse principale et il
faudra éviter de la gaspiller, de la stocker, l'utiliser
correctement et ceci dès maintenant et nous croyons d'être dans le
bon sillon. Pour faire cela, mais non seulement, il sera capital de
garantir de bonnes conditions opérationnelles aux autonomies
locales, aux Communes qui doivent pouvoir compter sur des
ressources certaines, on l'a fait il y a quelques mois, dans le
mois de décembre, quand on a approuvé un bon bilan pour les
Communes, pour les administrateurs, mais surtout pour la
Communauté, leur permettant une programmation correcte parce que
c'est des autonomies locales que dépendent les services de base,
les services qui font la différence dans la qualité de la vie des
Valdôtains dans la vallée centrale où on a beaucoup de services,
mais faisons toujours attention même aux habitants qui restent dans
les villages situés plus en haut dans la montagne. Il y a du
travail à faire dans tous les secteurs. Il y a la possibilité de
faire de la bonne administration en partant de ce qu'on vient de
réaliser dans ces dernières semaines sur le plan politique. Sans le
plan politique nous croyons très difficile essayer de bien faire de
la bonne administration. Je veux conclure en souhaitant bon travail
à tous, chacun dans son rôle de majorité ou de minorité, avec la
certitude qu'il y aura toujours un espace pour le dialogue et la
confrontation entre les différentes forces, à condition, bien
entendu, qu'au centre il y a avant tout l'attention aux citoyens et
à la Communauté valdôtaine toute.
Presidente -
Ha chiesto la parola il consigliere
Sammaritani, ne ha facoltà.
Sammaritani (LEGA VDA) -
Vorrei innanzitutto, prima di fare
l'intervento che avevo previsto, fare una brevissima premessa in
ordine ad alcune cose che sono state dette dall'altra parte della
sala, in particolare dal consigliere Marguerettaz, dal capogruppo
di Union Valdôtaine, che ha giustamente rivendicato l'unità, la
solidità del proprio gruppo. Allora io volevo appunto replicare,
giustamente per orgoglio, con l'osservazione che se è vero quello
che diceva chi era molto più esperto di me, molto più saggio di me
e molto più politico di me nel passato, se è vero che il potere
logora chi non ce l'ha, figuratevi quanto siamo solidi noi che
siamo undici e siamo sempre gli stessi undici.Per quanto riguarda
invece questa sorta di amnistia che sarebbe stata proposta sempre
dal consigliere Marguerettaz in ordine alle dichiarazioni che i
politici fanno, quindi sul fatto che molto spesso non sono affatto
coerenti, non sono perfettamente d'accordo, nel senso che è vero
che a volte si dicono certe cose, è vero che qualche volta magari
si esagera o si fanno delle affermazioni che poi non trovano
riscontro nei comportamenti successivi, ma è anche vero che, per
carità, senza arrivare al livello dei Cinque Stelle che dicevano:
"sono cambiate delle cose quindi da ieri a oggi è tutta un'altra
roba", anche chi dice: "mai con"... "è stato detto da una parte, è
stato detto dall'altra", anche qui mi piacerebbe richiamare una
cosa che ho letto un po' di tempo addietro credo dell'ex presidente
Cossiga, che diceva a un altro esponente politico della Sinistra:
"va beh, d'altronde se hai detto una cavolata, non è detto che tu
debba anche farla", quindi questo è un altro tema abbastanza
importante e credo che sia abbastanza sagace questo tipo di
osservazione.Dei soliti discorsi fatti dal politico di turno che
parla agli altri politici e ormai pochi ascoltano invece mi sono
immaginato cosa potrebbe pensare l'elettore medio come si dice,
cioè l'elettore mediamente informato che sa della politica per
quello che legge sui giornali, che ascolta dal TG3, che sente
parlando con gli amici e i colleghi di lavoro. Questo ipotetico
lettore medio, quindi dotato anche di una quantità media di buon
senso e di buone capacità intellettive, avendo ben compreso che in
Valle d'Aosta con una maggioranza a 18/19 non si può governare
efficacemente e soprattutto sicuramente non si fanno grandi
riforme, leggi elettorali e quant'altro, si chiederebbe
innanzitutto perché il Governo regionale, oltre a essere andato
avanti per quasi due anni con un Assessorato vacante, si è
trascinato per sedici mesi con una maggioranza a diciannove e quasi
per un anno a diciotto. Soprattutto si chiederebbe oggi perché dopo
tutto questo attendismo, degno del miglior Quinto Fabio Massimo,
famoso temporeggiatore, si fa una nuova maggioranza a diciannove.
Subito dopo il nostro elettore medio, ignaro ma dotato di buon
senso pratico, si chiederebbe come mai il presidente
in
pectore
Testolin, in favore del quale il presidente effettivo
Lavevaz aveva fatto un passo indietro nello scorso autunno, oggi va
bene come nuovo Presidente, mentre solo quattro mesi fa non andava
bene per malumore negli alleati, che sono gli stessi di oggi, con
ritiro della disponibilità da parte dell'investito, all'epoca
Testolin. In proposito il nostro stimabile ipotetico elettore
porrebbe mente ad alcune dichiarazioni sugli organi di stampa fatte
dal consigliere della Sinistra Padovani, che nell'ottobre scorso
diceva: "io ho dato fiducia al Governo Lavevaz e a un progetto
progressista autonomista, se Renzo Testolin assumerà la carica di
presidente della Regione, farò le mie valutazioni, ma per ora non
c'è niente". Ora c'è eccome Testolin, l'elettore andrebbe a cercare
le dichiarazioni del consigliere Padovani sulle sue valutazioni ma
non ne troverebbe, ma, poiché però il nostro elettore è sì solo
mediamente informato ma sufficientemente dotato di cervello,
attenderebbe di vedere quali saranno gli incarichi del nuovo
Governo, anche quelli di sottogoverno, magari di Presidenza di
Commissioni, per cercare di comprendere quali siano state le nobili
valutazioni politiche e ideologiche di principio a cui il
consigliere si riferiva. Messo da parte quest'argomento, al nostro
elettore valdostano balenerebbe un altro dubbio, all'elettore
verrebbe in mente che su "Le Peuple Valdôtain" del 23 febbraio del
2022, organo ufficiale dell'UV, si leggeva testualmente: "le
"présidentialisme" qui se propage aujourd'hui est peut-être
l'espoir de ceux qui ne supportent pas la séparation des pouvoirs
et les garanties statutaires. Les difficultés rencontrées par le
Conseil régional ont laissé place à la solution la plus simpliste,
si la stabilité fait défaut, alors il suffit de placer une seule
personne au pouvoir en lui donnant une large autonomie vis-à-vis du
pouvoir législatif. Le risque, non négligeable, c'est d'aller vers
une gestion hégémonique du pouvoir par le Président de la Région,
conséquence de la concentration excessive des pouvoirs en sa
personne".  "Concentrazione eccessiva quindi dei poteri della
persona del Presidente" dice l'elettore e pensa: "ma allora - dice
sempre l'elettore medio che, grazie ad un buon sistema scolastico
valdostano, capisce bene anche il francese - come mai il signor
Testolin, oltre a fare il Presidente della Regione, vuol fare anche
l'assessore alle finanze e alle società partecipate?". Deleghe
molto pesanti che prima erano distribuite addirittura a due diversi
Assessorati. Non è forse un ruolo analogo a quello del presidente
Lavevaz, che per quasi due anni ha gestito, oltre alla Presidenza,
anche un intero e ulteriore Assessorato e non di poco conto:
ambiente e trasporti, e abbiamo visto com'è andata. Non è una
concentrazione di poteri inopportuna in evidente contrasto con i
principi e le dichiarazioni del suo partito? L'elettore comincia
qui a essere un po' confuso, anche perché gli sorge un'altra
perplessità: se era vero, come il presidente Lavevaz ha sempre
dichiarato nelle interviste in Consiglio regionale, e ancora nelle
ultime sedute consiliari, che il Governo in carica andava benone,
le cose si facevano regolarmente, addirittura approvando una
quantità di leggi superiore alla media degli ultimi anni, perché si
è dimesso? Ma soprattutto perché il Presidente si è dimesso se poi
chi gli subentra fa un Governo dove i quattro quinti dei partiti
sono gli stessi e dove entrano due nuovi Consiglieri e ne esce uno?
Ma poi perché non hanno dato l'Assessorato a una forza politica
perché di fatto era dotata di un solo Consigliere e poi danno
Assessorati importantissimi e pesanti a un'altra forza politica che
è dotata anch'essa di un solo Consigliere? Valutazioni queste un
po' ingenue, fondate più sul buon senso che sulle raffinate
alchimie politiche, però chi vota vorrebbe avere spiegazioni
semplici e soprattutto di buon senso, credibili. In 19 come prima,
come all'inizio dell'inesorabile discesa, solo un pelo in più della
maggioranza minima e risicata dei 18 che ha fatto arenare il
presidente Lavevaz. Ci chiederebbe il nostro elettore: se in 19 si
riescono a fare riforme della legge elettorale, degli Enti locali,
della pubblica Amministrazione, se si può avere la forza di
affrontare temi altrettanto importanti e numerosi nei due anni e
mezzo che restano ormai a fine legislatura.Il nostro ormai sempre
più confuso elettore poi farebbe una riflessione: questo mancato
cambio, meglio sarebbe dire questo minimo rimpasto di maggioranza,
con praticamente gli stessi protagonisti, si è cercato di
nobilitarlo politicamente con l'ormai famigerata
réunion
o
réunification
, un intento politico che ormai è diventata
come l'araba fenice, come si diceva nel Metastasio: "che vi sia
ciascun lo dice, dove sia nessun lo sa", che invece che un fine
sembra essere diventato un mezzo, sembra infatti più che altro il
mezzo per giustificare la sopravvivenza di alcuni, una chiusura a
riccio verso il cambiamento, lo strumento di chi ormai, perso lo
slancio innovativo, propositivo e quindi il consenso elettorale,
per giustificare l'immobilismo amministrativo e politico, lo
nobilita con un fine superiore, che si realizzerà quando? Prima o
poi. Eppure l'elettore pensa: ma la nostra Regione ha bisogno oggi
di Governi stabili e forti, mica quando ci sarà la
réunion
e
si voterà di nuovo finalmente con gli autonomisti tutti di nuovo
felicemente riuniti nella stessa casa. In buona sostanza le
legittime perplessità del nostro elettore medio, di medio buon
senso sono ancora molte, ma la vera unica domanda che alla fine
legittimamente si pone è: ma cos'è cambiato? Perché si dovrebbe
credere che il progetto e l'azione che non hanno funzionato e che
hanno portato alle dimissioni del presidente Lavevaz dovrebbero
funzionare con qualche rimescolamento di deleghe assessorili di
poltrone? Se fosse bastato questo, perché non farlo due anni fa? Se
invece non ce n'era bisogno, perché parlo adesso? Infine, sentendo
leggere in Consiglio un programma di governo la cui genericità è
disarmante, com'è già stato sottolineato dai miei colleghi, che
persino lui da profano avrebbe potuto scriverlo, l'elettore che
stiamo immaginando non ha avuto la minima risposta alle sue
numerose perplessità e nessuna rassicurazione su un cambio di passo
del Governo.
Lasciamo in chiusura il nostro povero e confuso elettore e
passiamo alla triste realtà. Se è così che la politica spera di
riavvicinarsi agli elettori, se è così che si pensa di dare
credibilità a un nuovo Governo regionale, non illudiamoci di far
tornare le persone a votare; l'elettore ipotetico di cui ho parlato
stasera avrà gli stessi identici dubbi che aveva ieri, questa sera
che è venerdì, mentre noi saremo ancora qui con le nostre
schermaglie, e lo siamo adesso, andrà a farsi un aperitivo con gli
amici e sicuramente commenterà con ironia o piuttosto, purtroppo,
con amaro sarcasmo, che tanto sono tutti uguali e pensano solo alla
poltrona, ma non sono altrettanto sicuro che questo nostro elettore
valdostano, quando sarà chiamato alle urne la prossima volta, andrà
di nuovo a votare. A questo avrebbe dovuto pensare chi sta varando
il Governo che nascerà oggi, invece che mettere una pezza e
perseverare su una strada che non ha portato e non porterà a nulla
di buono.
Presidente -
Ha chiesto la parola il consigliere
Rollandin, ne ha facoltà.
Rollandin (PA) -
Si je savais qu'il y avait cette requête
de la part du collègue, peut-être j'aurais renoncé à parler. Je
crois qu'il y a une justification valable pour ce qui est en train
d'imaginer cette possible personne qui est étonnée de ce qui est en
train de se passer aujourd'hui. Je crois que le système, qui est en
train de trouver des solutions positives... car si on va lire même
le programme de législature - qui est à lire et à prendre en
considération -, on met en évidence ce qu'on veut faire pour
maintenir celle qui est l'exigence de la part des intéressés et
surtout de maintenir le tout dans le temps, ce qui évidemment n'a
pas été ainsi... étant donné qu'on est aujourd'hui à travailler à
une autre solution. Mais je voudrais rappeler qu'en effet la
position nécessaire était justement celle de faire une évaluation
de ce qui s'est passé pendant ce temps, ce qu'on imagine de pouvoir
faire en sachant qu'il y a une considération générale de prévoir
ensemble de dépasser les difficultés qu'on a eues pendant cette
dernière période. Voilà, peut-être que cette personne ne sera pas
contente, mais quand même l'aspect important c'est qu'on ne va pas
essayer de trouver d'autres solutions, il s'agit seulement de
mettre à côté certains passages et d'utiliser au mieux ce qu'on
peut faire et ce que, en tant que responsables, on peut porter de
l'avant. En effet, même dans le programme on a eu justement la
possibilité de mettre en évidence cette possibilité. S'il y a
quelqu'un qui doute, qui imagine qu'il faudrait changer certaines
choses, il s'agit de discuter pour trouver la solution, de ne pas
avoir quelqu'un qui dit : "non, on ne peut pas le faire et c'est
fini", c'est une des aptitudes plus difficiles à dépasser. Si
quelqu'un vient justement à demander de prévoir qu'il y ait un
changement, il faut qu'il y ait une possibilité, après si elle est
suffisante, mieux, autrement peut-être même que pour l'intéressé
elle ne soit pas si satisfaisante, mais quand même qu'il y ait la
possibilité de dire : "bon, il y a quand même une possibilité de le
faire" et c'est ce qu'on voudrait reprendre, on essaie de porter de
l'avant ensemble. On n'est pas contre. Cette requête qu'on est en
train de faire ce n'est pas contre, c'est pour, justement c'est
plus facile de dire : "contre", c'est plus difficile d'être à même
de soutenir une disponibilité, comme on est en train de faire, pour
le futur, cette situation va être gagnante d'ici quelque temps. Il
faut avoir avant tout la disponibilité pour travailler dans ce sens
et surtout être à même d'écouter ceux qui ne sont pas certainement
sensibles à ce qui s'est passé dans cette période. Voilà, alors
sans doute je ne suis pas à même "d'être" dans la réponse
immédiate, quand même c'est important qu'il y ait aujourd'hui la
possibilité de travailler en sachant qu'il y aura des changements
dans le temps, même dans ce secteur, ce n'est pas un secteur qui
est figé avec une solution et on ne change pas. C'est à examiner
avec le marché qui se dépasse de l'avant et, par conséquent,
essayer de maintenir pour la personne intéressée ce qui veut
justement trouver dans un secteur si difficile comme celui de
l'agriculture.
Presidente -
Ha chiesto la parola il
consigliere
Marzi, ne ha facoltà.
Marzi (SA) -
La prima cosa che ci tengo a dire è che parlerò
brevissimamente, in maniera quasi ecumenica ecco, mettiamola così,
vista la giornata sicuramente complessa, in un momento nel quale si
sta procedendo a compiere una delle massime prerogative di questo
Consiglio, quindi dare un Governo alla Valle d'Aosta, è, secondo
me, assolutamente corretto da un punto di vista politico parlare
brevemente di politica. Sposo assolutamente i commenti che ci sono
stati in aula da parte di tantissimi colleghi rispetto al fatto
che, se si è voluto incentrare il proprio intervento in termini di
dibattito politico, e quindi di richiamo a tutta una serie di
aspetti e di
declarata
del presente e del passato quanto più
lontano possibile o vicino, in realtà questo attiene a una normale
prerogativa del Consiglio stesso che è quello di dividersi in
parti: maggioranza e minoranza.A mio modesto avviso, invece
dobbiamo brevissimamente... almeno voglio, come Stella Alpina,
brevissimamente dire una cosa. Comincio con il ringraziare i
colleghi Lavevaz e Barmasse per il lavoro che hanno compiuto nella
precedente parte di questa consiliatura, portando a casa un
risultato politico in un momento molto particolare per la storia
umana e anche per la storia della Valle d'Aosta, con delle
connotazioni politiche che non sono assolutamente sminuite da
quanto è avvenuto nelle ultime settimane, anzi, è stata
assolutamente centrata politicamente l'azione che si è portata
avanti, perché, ahimè, nonostante quanto è stato richiamato da più
parti, soprattutto della maggioranza, rispetto all'azione politica
che il precedente Governo ha posto in essere... sicuramente, la
lettura che la mancanza di alcune parti del Governo, senza entrare
nel merito del perché e del per come, è stata data all'esterno di
quest'Assise, purtroppo in una prima parte è stata assolutamente
positiva, quindi il fatto che in una qualche maniera ci fosse
qualcosa... come dire? da chiudere politicamente era superato dalla
quantità di azioni amministrative politiche poste in essere...
invece mano mano che i giorni passavano, ci siamo trovati nella
condizione di dover, per forza di cose, chiudere politicamente un
passaggio per dare la possibilità di ridare un Governo alla
Regione. Naturalmente, da questo punto di vista, bisogna
assolutamente fare i complimenti al presidente incaricato, e mi
auguro a brevissimo presidente della Regione autonoma Valle d'Aosta
Renzo Testolin, per la capacità di sintesi e di responsabilità di
prendere in un momento come questo in mano un progetto politico e
di chiuderlo, perché se da oggi questo progetto politico, buono o
cattivo che sia, si chiuderà, sicuramente da domani saremo nelle
condizioni, sia politicamente che amministrativamente di dimostrare
che in realtà esiste una maggioranza e una maggioranza che funziona
e sicuramente senza alcuni tipi di falle saremo anche in grado
all'esterno di rappresentare il fatto che tutti quanti noi
cercheremo di fare il meglio possibile. Non entro assolutamente nel
merito di tutti quanti i colleghi che giustamente dalla parte della
minoranza cercano con attrito, con un senso di rotolamento, di
rappresentare il fatto che sicuramente non sono d'accordo con
quanto sta avvenendo.Dico invece una cosa a un collega che conosco
molto bene, che andrà a fare l'assessore per la Stella Alpina,
rispetto al fatto che con tutti quanti i colleghi che
rappresenteranno e faranno parte del futuro Governo, in realtà
dovrà essere estremamente umile. Ricordo a quel simpatico
cicciottello signore che, nel momento in cui venne nominato per la
prima volta il 21 di ottobre del 2020 da Assessore, la narrazione
che si faceva era: "il povero cristo come mai potrà in una qualche
maniera sopportare un Assessorato così ampio sicuramente, viste
anche le dimensioni e il senso di gonfiore, nel giro di breve tempo
scoppierà". Ora, da un punto di vista operativo, l'allora pargolo
cicciottello già un po' se la faceva nelle mutande, quindi con
estrema umiltà ha provato a sopravvivere.
Auspica che, da questo punto di vista, anche per il prossimo
futuro ciò riguarderà con umiltà l'azione che il Governo regionale
porrà in essere. Credo quindi che tutti quanti i colleghi che
entreranno a far parte del Governo Testolin avranno assolutamente
l'umiltà e la capacità di cercare di fare il meglio possibile;
penso che nessuno di loro si sentirà una sorta di genio che pensa
di salvare la Valle d'Aosta, ma avrà semplicemente un pragmatismo
che vuole assolutamente fare in modo che in un momento molto
delicato come quello attuale si trovino le migliori soluzioni
possibili.
Presidente -
Ha chiesto la parola il consigliere Cretier,
ne ha facoltà.
Cretier (FP-PD) -
È mia abitudine scrivere gli interventi
proprio per sintetizzare e non uscire dal solco e la mia
soddisfazione è che molti passaggi sono stati fatti già
precedentemente da colleghi sia di maggioranza che di minoranza.Non
è passato nemmeno un mese e, di fronte alla crisi emergenziale,
siamo qui a sostenere il nuovo Governo regionale per uscire
dall'ordinarietà e rendere operativa e competitiva la macchina
amministrativa sia in continuità con la precedente e ora in
condivisione con il gruppo Pour l'Autonomie, un percorso iniziato a
ottobre 2020.La proposta che facemmo come attuale gruppo
Federalisti Progressisti e Partito Democratico, di cui faccio parte
- e ricordo che domenica ci saranno anche le primarie -, a cui tre
di noi fanno riferimento... e anche a giugno 2022 abbiamo sostenuto
la coalizione autonomista progressista, un progetto che ha ancora
la sua validità in una Regione a statuto speciale che dovrà
difendere le sue peculiarità e non in una Regione che da alcuni è
definita con troppi privilegi, fuori dai nostri confini, anche in
funzione delle novità legate all'autonomia differenziata. Bisogna
capire cosa prevede e soprattutto analizzare quali saranno le
conseguenze per la gestione delle Regioni ordinarie di materie
importanti, sottolineando i pro e i contro, cercando di mantenere
un equilibrio tra funzioni e il sostegno, in equilibrio con il
passato, senza intaccare le nostre prerogative desunte dallo
Statuto. Nasce molta preoccupazione per le piccole Regioni italiane
che vedono il rischio di essere danneggiate sia in termini di
risorse che di prestazioni sanitarie. Agiamo affinché non siano
intaccate le nostre prerogative, insomma, una norma da attenzionare
puntualmente. Sarà importante seguire l'iter nella Commissione
paritetica Stato-Regione in particolare nell'esercizio delle
funzioni e dell'erogazione dei servizi connessi all'autonomia, ma
in modo da salvaguardare i principi di finanza pubblica ed
equilibri di bilancio, senza creare sperequazioni tra norme
esistenti e modifiche pericolose.La ricomposizione del quadro
politico, con l'allargamento alla maggioranza nell'area autonomista
e progressista, era un obiettivo spiccato da tempo e il Governo
precedente è stato da noi sostenuto responsabilmente ed era
fortemente mirato a mantenere gli obiettivi malgrado una serie di
eventi che hanno distolto l'azione legislativa principale di questo
Consiglio verso il sostegno per le categorie produttive attraverso
leggi necessarie a compensare le attività e i redditi, con aiuti
mirati ma puntuali. Per noi la volontà di mantenere compatto il
fronte autonomista e progressista è il mandato principale datoci
dal nostro elettorato, evitando di consegnare ai partiti di Destra
la nostra Regione. Per noi rappresenta un risultato importante, lo
sbarramento puntuale ha permesso di frenare alcuni impulsi latenti,
malefici e a inizio legislatura. Questi impulsi hanno dovuto fare i
conti con coloro che nell'area autonomista si riconoscono ancora, e
dico "ancora", in un pensiero resistente, fatto di ricordi non
troppo lontani nel tempo, oltre che di ideologia progressista
radicata nel territorio, che passa attraverso uno sviluppo
sostenibile e armonico del Paese, non fermo e inamovibile che pensa
alle nostre risorse naturali, alle nostre fonti rinnovabili, alle
nostre potenzialità, che in uno sfruttamento consapevole creano
occupazione, reddito e redistribuzione dei benefici
economici.Attraverso il nuovo accordo vogliamo arrivare al termine
della legislatura e dovremo da qui alla fine della stessa assieme
supportare coerentemente l'azione del Governo nelle Commissioni,
nelle iniziative e nelle proposte, consapevoli delle difficoltà e
dei numerosi temi a cui dare risposte, in particolare i cambiamenti
climatici che già da oggi possiamo leggere e vedere, senza
dimenticare tutti gli altri temi in un continuo aggiornamento
condiviso. Lo faremo come gruppo con il consueto senso di
responsabilità che ci ha contraddistinto anche in questa fase,
anche in considerazione delle attribuzioni previste dal nostro
Statuto speciale, con il confronto con il Governo centrale degli
eletti perché prima come ora bisogna confrontarsi a livello
istituzionale e raccordarsi con lo Stato centrale, i suoi Ministeri
e le sue strutture e gli eletti. Diverso è il livello politico e il
rispetto fondamentale esistente nelle Istituzioni, non va confuso
nei rapporti delle sue emanazioni, nel suo specifico e negli
approcci necessari. A proposito siamo in una zona montana e le
sfide in una zona montana sono sempre le più difficili da superare:
l'orografia, le quote altimetriche, la viabilità, la denatalità, i
costi energetici; insomma tante sfide che per i piccoli Comuni, i
loro amministratori e i loro abitanti cominciano a pesare. Diventa
necessaria una riforma degli Enti locali, del personale, delle
responsabilità dei Sindaci, una fiscalità nuova per le zone
montane; dare una copertura digitale per attivare e sviluppare il
telelavoro,
l'e-commerce
e i servizi digitali, medicina e
istruzione, ad esempio, per mantenere i servizi alla persona e per
creare lavoro nei paesi.Le ultime notizie ci prospettano crisi
idriche progressive e siamo ancora in un mese invernale. La crisi
climatica è ormai conclamata, dobbiamo programmare interventi
urgenti ed efficaci, facendo programmazione a breve e a lungo
termine. La riduzione del patrimonio zootecnico ha un forte impatto
sul territorio, visibile a tutti, in particolare nelle zone di
pendio. Malgrado la meccanizzazione moderna, l'incolto procede
velocemente, il non razionale sfruttamento zootecnico non è da
addebitare a nessuno, se non alla riduzione dei capi allevati che
non possono sfruttare tutte le superfici se non le migliori.
Mantenere lo
status quo
è impossibile, verrà il tempo delle
scelte tecniche ed economiche, ma fino ad allora dobbiamo dare un
concreto sostegno alle aziende che investono che, a costo di
diventare resilienti in località amene, sono le prime sentinelle
del territorio, le prime che ci segnalano il degrado e il rischio
per le comunità a valle.Il programma è intitolato "Il rilancio
della Valle d'Aosta", dieci punti possono sembrare pochi, certo è
necessario stabilire delle priorità, un elenco preciso e facilmente
attaccabile da chi non condivide né il percorso, né il programma,
ma l'atteggiamento oggi è un'occasione di confronto e stimolo e va
letto così, come abbiamo dichiarato coralmente. Le direttrici
proposte spaziano da temi ricorrenti, legate al posizionamento
strategico in termini geografici della Valle d'Aosta, zona di
frontiera, con due tunnel che collegano il sud delle Alpi con il
nord, opere importanti ormai datate e quindi con la necessità di
interventi strutturali.Sotto l'aspetto normativo, dobbiamo pensare
a intervenire per le concessioni delle grandi derivazioni per la
CVA, certamente una considerazione fatta in fase di stesura del
programma riguarda la contabilità amministrativa, le scelte fatte
nei primi 28 mesi di legislatura. Non sto a riportare tutte le
azioni
in itinere
richiamate nel programma odierno che
devono essere perfezionate e alcune concluse, altre proseguiranno
nella prossima legislatura e forse oltre come le grandi opere, non
da meno il rilancio delle società partecipate del territorio, come
sostenuto anche al recente intervento al Congresso della CGIL:
attrarre imprese e attività per utilizzare al meglio il grande
patrimonio in strutture esistenti utilizzabili.Ho letto da qualche
parte, non ricordo dove, che non abbiamo accennato al problema
emergenziale delle condizioni economiche delle famiglie valdostane.
Ebbene, sul comunicato stampa sono stati riportati i punti
essenziali del programma sul tema, lo abbiamo fatto prima, lo
faremo ora senza tanti proclami, infatti nel testo depositato si
citano ora i cambiamenti sociali e demografici, il che la dice
tutta la sua intenzione... del programma di governo. Infine, ma
necessario, lo sguardo deve essere rivolto al futuro con la
realizzazione di un centro unico di ricerca, nello specifico
settore nella creazione di bacini di accumulo multifunzionali in
quota per le risorse idriche e la gestione del PNRR da chiudere nel
2026.In questo programma si possono leggere elementi di continuità
e di novità, un programma perfettibile sicuramente ma, secondo me,
reale e concreto. Siamo dell'idea di concedere poco
all'improvvisazione e a impulsi di scritture insostenibili. Siamo
dell'idea di sostenere la continuità con intesa sul contenuto e
sulla bontà della proposta di base, senza voli pindarici, consci
del momento difficile poiché, in merito alla guerra, alla crisi
energetica, economica e ambientale, non abbiamo ancora visto il
peggio.Ringrazio i gruppi di maggioranza per il sereno confronto e
la scrittura condivisa del programma in un puntuale e paziente
coordinamento del presidente incaricato Testolin, giusto in tempo
per ripristinare la consiliatura in un solo mese.Ora avanti verso
il 2025, abbiamo due anni per consolidare questa maggioranza in
prospettiva futura, senza divisioni, ambiguità e con una squadra
motivata.
Poiché io non do per scontato nessun risultato elettorale,
diversamente da altri in questa sala, sono sicuro che la gente
tornerà a votare, a meno che certi interventi qui non aiutino a
risollevare la percentuale di tutti quelli che non votano, perché
l'esempio a volte non è così calzante. Bien faire et laisser
dire.
Presidente -
Altri? Non vedo altre richieste... si è
prenotato il consigliere Testolin a cui passo la parola.
Testolin (UV) -
Credo sia opportuna una piccola disamina di
quella che è stata la giornata di oggi, iniziata con la
presentazione di un programma che noi consideriamo serio e
soprattutto condiviso tra le forze che fanno parte di questa
coalizione; un programma che onestamente non può che prendere il
"la" da un percorso che è già iniziato due anni e mezzo fa ma che
ha anche un po' la presunzione e l'ambizione di trovare degli
stimoli nuovi che non sono dettati da una mancanza di reattività di
chi ha governato fino adesso, ma anche da situazioni che si sono
verificate. Penso che bisogna quindi portare a casa quelle
opportunità che qualche volta le situazioni negative ci pongono di
fronte.Qualcuno si è stupito che siamo riusciti a presentare un
programma articolato, per poi trovarne evidentemente delle lacune,
delle carenze, o qualche piccola incongruità, ma sarebbe stato
ingenuo pensare che il nostro programma presentato oggi fosse
rappresentato dai soli dieci punti che abbiamo utilizzato per
lanciare questo momento di ripartenza tramite un comunicato stampa.
Credo che il lavoro che è stato fatto per sviluppare un programma
condiviso da parte di chi ha amministrato fino ad oggi e da parte
di chi ha vissuto la macchina amministrativa negli anni passati sia
frutto di una conoscenza puntuale del territorio, delle
problematiche e anche di qualche idea per dare delle soluzioni.Ho
apprezzato molto l'intervento di qualcuno in aula che ha giudicato
opportuno dare le pagelle strada facendo, mano a mano che ci si
confronterà sui problemi, mano a mano che si verificheranno o meno
le soluzioni che il Governo saprà proporre e saprà portare
all'attenzione di quest'Aula, ai disegni di legge e alle soluzioni
amministrative che si porranno sul tavolo. Ho apprezzato anche
l'aspetto più politico che qualcuno di voi ha voluto toccare. Io,
volutamente, non sono entrato nella parte politica, perché ho
reputato più interessante per lo stesso cittadino che citava prima
il collega Sammaritani sapere che quest'Amministrazione vuole dare
delle risposte, delle risposte serie e concrete sulle problematiche
che ogni giorno deve vivere il cittadino e focalizzarmi di meno su
quelle che sono state delle diatribe. Soprattutto non volevo
entrare in situazioni che sono già state ampiamente trattate dai
giornali negli scorsi mesi in maniera qualche volta opportuna,
qualche volta inesatta, qualche volta inopportuna e che sono state
rivangate molto spesso anche all'interno di quest'Aula guardando
gli altri e non facendo autocritica.Penso che, dal punto di vista
della politica, l'intervento del collega e capogruppo Marguerettaz
abbia dato le risposte che il nostro movimento doveva dare e che
toccano un po' la debolezza del mondo politico in generale.Credo
sia estremamente interessante, è stato anche piacevole in certi
passaggi ascoltare delle suggestioni, delle quali sia io che alcuni
miei colleghi, penso quasi tutti comunque, hanno preso buona nota
di quelle che possono essere le carenze di questo programma o i
punti che possono essere sviluppati in maniera comune.Ritengo che
ci sia spazio e non era una
plaisanterie
quella che ho
indicato alla fine dell'intervento di questa mattina, ci possono
essere dei momenti di confronto importante, delle tematiche che
assolutamente vanno condivise e vanno valorizzate per quello che
potranno essere, per il bene della comunità e per dare soprattutto
a chi verrà ad amministrare dopo di noi la certezza di poterlo fare
con dei numeri sufficientemente ampi per poter dare delle risposte,
per poter prendere delle decisioni magari più forti di quelle che
saremo capaci di prendere noi.Una cosa però ci tengo a dirla e
all'interno del programma penso che possa trasparire in maniera
abbastanza evidente: l'attenzione al lavoro, l'attenzione alle
opportunità per valorizzare all'interno del nostro territorio le
tante professionalità che ci sono e le potenzialità dal punto di
vista occupazionale sono la base di una filosofia, una filosofia
che non vuol essere né di Destra, né di Sinistra ma per qualcosa e
per qualcuno, in questo caso per i Valdostani.Penso, come ha detto
qualcuno prima di me, che ci siano dei momenti dove non ci si può
dimenticare dei più deboli ma il non dimenticarsi dei più deboli
impone di fare delle scelte che possano permettere di non rendere
nessuno così debole, perché la necessità di avere un lavoro, di
avere un reddito, di potersi fare una famiglia deriva dal fatto di
crearlo e non si crea lavoro dicendo sempre di no a qualsiasi tipo
di intervento, a partire da quelli degli impianti di risalita.
Credo che la filosofia e la volontà di dare determinate risposte
possa anche spingere a capire che fra 30-40 anni, quando non ci
sarà più neve, si saranno fatti comunque degli investimenti che
permetteranno a tutti, anche d'estate, di usufruire di questa
opportunità. Ci sono tanti aspetti che vengono presi - scusate il
bisticcio di parole - per partito preso, senza darne una lettura
più ampia e più consona alle necessità, ai bisogni e alle
opportunità di questa comunità.La nostra priorità oggi è quella di
raccogliere i voti sufficienti per partire con un nuovo Governo e
per incominciare da domani mattina a lavorare con serietà, con le
carenze e con i limiti che abbiamo, convinti anche che le
espressioni che si sono sentite oggi in quest'Aula possano essere
concrete, in un confronto che voglia essere costruttivo e non di
contrasto esclusivamente, come qualcuno continuamente insiste a
fare, per trovare delle sintesi e delle sinergie su quelle
tematiche grandi e importanti e anche su quei temi che
istituzionalmente ci toccheranno nei prossimi mesi, con quei
contatti che qualcuno millanta e che sarebbe interessante mettere a
disposizione della comunità, al di là del ruolo che all'interno di
quest'aula si compie e al di là di quelle che possono essere delle
opportunità a tendere fra due anni-due anni e mezzo.Credo che
ognuno di noi in coscienza potrà fare delle valutazioni e potrà
anche capire se il fatto di essere utili alla Valle d'Aosta potrà
essere premiato, a difetto della propria angolazione del momento,
del proprio punto di vista, la propria opposizione. Penso che siamo
chiamati a una responsabilizzazione prima di tutto non come
maggioranza o come minoranza ma come politici, come amministratori
di questa Regione. Io, prima di entrare in Consiglio regionale,
come molti di voi, ho dedicato alcuni anni, molti anni, abbastanza
anni, all'amministrazione di una piccola comunità.
Credo che lo spirito debba essere un po' di tornare a quei
momenti, quando ci si dava da fare al di là della posizione di
maggioranza o di minoranza, ma perché si conoscevano personalmente
le persone, perché ci si metteva la faccia, perché il problema che
oggi è di qualcun altro domani può essere il mio, l'ha detto bene
anche il collega Marguerettaz nel suo intervento, e penso che
questo debba essere lo spirito che ci deve animare nei prossimi due
anni e mezzo per chiudere questa legislatura con dignità e dando
qualche risposta alla popolazione.
Presidente -
Se non vi sono altri interventi in
dichiarazione di voto, passerei alla votazione. Siamo alle ore
20:30, ve lo ricordo. Ci sono altri interventi? Ha chiesto la
parola la consigliera Erika Guichardaz, ne ha facoltà.
Guichardaz E. (PCP) -
Credo che sia stata una giornata molto
lunga per tutti noi e soprattutto credo che nessuno di noi pensasse
che quei dieci punti inviatici fossero il programma di legislatura,
quindi anche in Conferenza dei Capigruppo ci siamo stupiti quando
qualcuno pensava questo, perché era naturale che si arrivasse con
un programma più serio. Quello che abbiamo rilevato è che quei
dieci punti erano le priorità e nell'intervento precedente sia mio
che della consigliera Minelli abbiamo rilevato le gravi carenze
all'interno dei dieci punti principali, quelli che sono anche nel
programma presentato oggi, ma accogliamo con favore quanto detto
dal futuro presidente Testolin di aver preso comunque nota delle
osservazioni di tutti noi. Spero che quando si dice: "di tutti",
siano comprese anche le due Consigliere di PCP, perché credo che
soprattutto su alcuni pezzi importanti... e credo riconosciate
anche il lavoro che facciamo, molto probabilmente possono essere
utili per tutta la comunità.Entro nel merito di quanto detto da
diversi di voi, ossia che spesso si è votato a trentatré e che - mi
sembra che lo dicesse il consigliere Sammaritani - anche il
programma di oggi è di una genericità disarmante, effettivamente
non può essere connotato, secondo me, né a Destra, né a Sinistra,
perché non ci sono punti qualificanti e punti importanti per
definire questo un programma effettivamente progressista. Ecco che
anche rispetto alla questione di nuovo tirata fuori degli impianti
di risalita, vorrei ricordare che invece quel voto sulla legge 8 è
stato dato da 35 consiglieri e non da 33, perché, quando si tratta
di scelte che in qualche modo servono alla comunità, non ci siamo
mai sottratte. È normale però che, quando si tratta invece non di
impianti di risalita ma di mega ristoranti, piuttosto che di
collegamenti che non si possono fare, a quel punto il nostro voto
non lo avete avuto, quindi credo sia molto poco rispettoso anche
dei voti dati fino ad oggi quanto è stato detto da alcuni
Consiglieri prima di noi.Rispetto alla questione povertà,
apprendiamo che non è tra i punti essenziali, che non si ritiene di
dover in qualche modo intervenire con urgenza ma che si pensa di
intervenire per impedire la povertà. Io vorrei sottolinearvi che
purtroppo la povertà c'è ed è molto presente nella nostra Regione,
forse basterebbe guardare i dati per comprenderlo. Ricordo solo
alcuni dei voti a 33: i due tunnel votati ultimamente, quindi
quello di La Thuile, il raddoppio del Tunnel del Monte Bianco e la
legge sull'idrogeno. Entrambi questi provvedimenti sono in aperto
contrasto sia con il programma di legislatura, sia con gli ideali e
i valori dei movimenti che noi rappresentiamo e faccio i
complimenti all'Union Valdôtaine, che è riuscita a rispettare le
decisioni del proprio movimento e oggi alla carica di Presidente ci
sarà proprio una persona che forse non era perfettamente d'accordo
con quelle posizioni, purtroppo nel nostro gruppo così non è
avvenuto perché quanto era stato deciso dalle forze politiche è
stato completamente disatteso dalle persone che poi hanno deciso di
abbandonare quel gruppo, naturalmente per ricoprire importanti
poltrone che continuano in qualche modo a ricoprire anche oggi.
Come dicevo, non ci sottraiamo a quel confronto e non ci
sottraiamo neanche, e questo lo dico principalmente per quello che
riguarda la mia persona, avendo una storia da autonomista,
appartenendo non solo a una storia ma a un'associazione che è
quella di Area democratica-Gauche autonomiste, che è sempre stata
la Sinistra autonomista anche all'interno del Partito Democratico,
per dire che essere autonomisti - e lo diceva anche Restano prima
di me - non credo dipenda dall'essere sotto un leone rampante o
meno, dipende dalle politiche che portiamo avanti, dipende dai
valori che riconosciamo, dipende da quello che abbiamo fatto nella
nostra vita... è il secondo intervento...
(voce della consigliera Minelli, fuori microfono)
Presidente -
Continui.
Guichardaz E. (PCP) -
...
scusate l'interruzione ma è
naturale che in questo momento Testolin non poteva parlare da
Presidente, quindi siamo ancora in discussione generale e questo è
il mio secondo intervento, quindi dura quindici minuti.Come dicevo,
essere sotto il cappello di autonomisti credo non voglia dire stare
sotto un movimento che ha il leone rampante, ma vuol dire capire
quali sono i nostri valori e i nostri ideali che io ho scomodato e
che a qualcuno ha dato fastidio, ma ritengo che anche e soprattutto
in questo momento valori e ideali siano alla base anche dell'azione
politica che ognuno di noi deve portare avanti. Sotto questo punto
di vista, ribadisco il nostro impegno, come c'è stato fino ad oggi,
per portare all'interno delle Commissioni il nostro contributo,
credo che i colleghi possano confermare il fatto che, pur essendo
in due, in quasi tutte le Commissioni noi abbiamo partecipato e
partecipato anche in maniera costruttiva e questo continueremo a
farlo di qui in avanti.
Mi dispiace che il consigliere Rollandin voglia andare a casa ma
lo terrò qui fino a quando... sinceramente quindi, rispetto a
quanto ci è stato detto quest'oggi, spero che la genericità di
questo programma sia in qualche modo implementata, ma ne sono
sicura, perché conosco anche il consigliere Testolin e conosco bene
la sua caparbietà, quindi sono certa che dal dibattito di oggi non
possa che in qualche modo cogliere con favore anche le proposte
costruttive che sono arrivate un po' da tutti noi, soprattutto da
chi si è concentrato credo soprattutto sull'aspetto di contenuti e
di programmi.
