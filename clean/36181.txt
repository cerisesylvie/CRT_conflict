Classificazione
CONSIGLIO REGIONALE
FINANZA REGIONALE E LOCALE
Partecipazioni azionarie regionali



Oggetto del Consiglio n. 440 del 21 febbraio 2014 - Resoconto
OGGETTO N. 440/XIV - Modalità di gestione delle società
direttamente e indirettamente partecipate dalla Regione e rapporti
intercorrenti tra il Consiglio regionale della Valle d'Aosta e le
suddette società. (Inizio della discussione)
Président
- Point 1 à l'ordre du jour. A demandé la
parole le Vice-président Rosset.
Rosset (UVP)
- Bonjour Madame la Présidente. Buongiorno
cari colleghi.
Credo che sia doveroso, per chiarezza nei confronti di chi ci
ascolta, far capire le motivazioni, le ragioni di questa
convocazione straordinaria del Consiglio; chiarezza sulle opacità
emerse relative ai rapporti con le società partecipate, ribadire la
centralità degli organi del Consiglio, ruolo dei Consiglieri, ruolo
delle commissioni per garantire soprattutto la trasparenza e quella
democrazia che quest'Assemblea necessita. Quindi era doveroso da
parte nostra motivare, spiegare le motivazioni, ripeto, del
Consiglio straordinario, in modo che si possa seguire con
attenzione. Grazie.
Presidente -
Bene. Intende illustrare il punto? Possiamo
aprire la discussione generale. Colleghi, come abbiamo convenuto
durante la riunione dei Capigruppo, esordirò io, visto che, come
giustamente il Vicepresidente ha illustrato, siamo stati investiti
anche come Presidenza del Consiglio di fornire alcuni chiarimenti
con una breve relazione politico-istituzionale su quello che è il
ruolo delle commissioni; in particolare, poi, ci soffermeremo un
attimo su quello che è il "116", sull'analisi della disciplina del
"116".
L'odierna riunione consiliare costituisce un'occasione per noi
preziosa e importante per portare questo tema al centro del
dibattito consiliare. La seduta di oggi ci fornisce inoltre
l'opportunità di aprire un dibattito franco e leale sulle società
partecipate. Le tematiche che oggi affronteremo sono in parte state
anticipate durante gli scorsi Consigli regionali dove sono emerse -
e questa è la parte che ci impegniamo a chiarire meglio - alcune
criticità in merito all'applicazione del nostro Regolamento
interno. Colleghi, colgo quindi l'occasione del dibattito odierno
per cercare di chiarire al meglio queste criticità che intendo
affrontare - e spero che questo sia lo spirito di tutti - con la
massima serietà, ma soprattutto l'assoluta imparzialità per
sottoporre a quest'aula una disamina ed un inquadramento di ordine
politico-istituzionale innanzitutto su quello che è il ruolo delle
commissioni consiliari, sui rapporti tra la Giunta e il Consiglio
regionale e sui rapporti che devono intercorrere fra società
regionali e gli organi del Consiglio regionale. Proverò, colleghi,
insieme a voi - devo dire che ho condiviso anche questo documento
con l'Ufficio di Presidenza - a chiarire meglio alcuni aspetti del
nostro Regolamento al fine di porre tutti i Consiglieri nelle
migliori condizioni possibili per svolgere al meglio il loro
mandato, ribadendo le prerogative in capo ad essi e riaffermando
con chiarezza la ferma volontà di questa Presidenza di tutelare,
sempre e in ogni sede, il ruolo dei Consiglieri regionali e degli
organi incardinati presso lo stesso. Sottopongo a voi le mie
analisi e le mie riflessioni predisposte con il prezioso aiuto
degli uffici del Consiglio regionale, che ringrazio, come
contributo al dibattito su un tema molto sentito dalla nostra
collettività e mi auguro che la riunione odierna possa fare
chiarezza, dissipare dubbi e incomprensioni che ancora aleggiano su
questo tipo di rapporto.
L'approfondimento che segue inizia con una disamina lineare sul
ruolo e sulle funzioni delle commissioni consiliari quali
articolazioni interne del Consiglio. Le commissioni consiliari sono
organi interni del Consiglio regionale previste dallo Statuto
speciale. Esse costituiscono un modo di organizzarsi del
plenum
delle Assemblee elettive, dirette a realizzare la
divisione del lavoro tra i Consiglieri e di alleggerire i lavori
del Consiglio in seduta plenaria. Sono cioè organi collegiali
ristretti che svolgono, rispetto all'Assemblea, funzioni
preparatorie, sul presupposto che un'Assemblea elettiva, titolare
della funzione legislativa, non possa discutere progetti di legge
se non dopo un previo esame in base ad una relazione di una sua
commissione.
Le commissioni si riuniscono in due tipi di sedi: in sede
referente o in sede consultiva. In sede referente le commissioni
svolgono un esame istruttorio degli atti da sottoporre al Consiglio
per la sua approvazione: si tratta di una fase obbligatoria che si
perfeziona con la formulazione di un parere da comunicare per
iscritto al Presidente del Consiglio. In sede consultiva, le
commissioni si riuniscono per esaminare le proposte di atti
amministrativi di competenza del Governo regionale e le questioni
su cui le stesse siano chiamate pronunziarsi in virtù di
disposizioni legislative o su richiesta dei Presidenti del
Consiglio o della Regione. Nell'espletamento delle predette
funzioni, gli strumenti conoscitivi durante lo svolgimento delle
commissioni, a disposizione delle commissioni, sono le
consultazioni e le audizioni (ex articolo 25 del Regolamento
interno). Si tratta qui di uno strumento partecipativo che tende a
garantire una diretta informazione delle commissioni non solo su
temi di particolare interesse o sulle esigenze del contesto
sociale, ma anche sulle attività intraprese dal Governo regionale.
Vi è poi un altro strumento previsto, dall'articolo 24 del nostro
Regolamento interno, che è quello dell'indagine conoscitiva: si
tratta di una procedura di informazione subordinata al consenso
dell'Ufficio di Presidenza quando...quindi senza bisogno di questo
consenso...quando l'indagine non sia richiesta dal Consiglio
regionale stesso, svincolata sia dalla funzione legislativa, sia da
quella ispettiva, attraverso la quale il Consiglio regionale
acquisisce dati e notizie utili per il migliore esercizio delle
proprie funzioni. È un'attività istruttoria complessa su
determinati argomenti rientrante nelle materie di competenza della
commissione, diretta all'acquisizione di notizie, informazioni e
documenti.
Il Regolamento interno, poi, prevede la possibilità di
costituire, con apposita deliberazione del Consiglio regionale,
commissioni consiliari speciali o di inchiesta per l'esame di
particolari questioni (ex articolo 21 del Regolamento interno).
Trattasi di commissioni temporanee nominate dall'Assemblea con
votazione a scrutinio palese, che definisce altresì l'oggetto
dell'indagine e l'ambito temporale entro il quale la stessa deve
essere conclusa. L'esito dei lavori di tali commissioni si
concretizza in una relazione dell'aula. Con riferimento alle
commissioni di inchiesta, conviene chiarire che le stesse non sono
assimilabili alle commissioni parlamentari di inchiesta, ma questo
lo dice l'articolo 82 della Costituzione che, invece, tali
commissioni parlamentari procedono alle indagini e agli esami con
gli stessi poteri e le stesse limitazioni dell'Autorità
giudiziaria. A livello regionale ciò che contraddistingue una
commissione d'inchiesta rispetto ad una commissione permanente è la
sua formale costituzione - come dicevamo prima - e l'intensità del
mandato ricevuto dall'aula che postula che l'oggetto dello
specifico mandato attribuito sia approvato dalla maggioranza
consiliare.
Oltre al Regolamento interno, anche alcune specifiche
attribuzioni sono conferite alle commissioni dalla legislazione
regionale. Viene in considerazione sull'argomento in esame il comma
5 dell'articolo 13 della legge n. 11 del '97, che prevede quanto
segue:
"La II Commissione consiliare permanente, Affari
generali, è competente a svolgere funzioni di verifica e di
valutazione politica relativamente all'attività degli enti, delle
società o degli altri organismi pubblici o privati in seno ai quali
la Regione nomina o designa i propri rappresentanti ai sensi della
presente legge. A tal fine, su richiesta di almeno due commissari,
la commissione procede all'audizione dei rappresentanti degli
organismi predetti o provvede ad acquisire direttamente ogni utile
notizia, richiedendo ai medesimi, anche tramite i rappresentanti
regionali, di relazionare in merito all'attività svolta dall'organo
o dall'organismo di competenza"
. Il comma citato affida alla
commissione un'attività di verifica e di valutazione politica non
dissimile dal ruolo di verifica e di valutazione politica che
spetta al Consiglio sull'operato della Giunta. I commi 3 e 4 del
citato articolo 13 recitano rispettivamente (comma 3):
"Coloro
che sono stati incaricati ai sensi della presente legge devono,
nell'espletamento del loro mandato, conformarsi all'indirizzo
politico-amministrativo della Regione e per quanto concerne le
nomine o designazioni effettuate dalla Giunta regionale
all'indicazione di cui al comma 4 compatibilmente con l'ordinamento
dei singoli organismi in cui sono stati chiamati ad operare"
.
Al comma 4:
"Ai fini di cui al comma 3, i soggetti incaricati
dalla Giunta regionale sono tenuti, oltre a quanto previsto al
comma 1, a trasmettere al Presidente della Giunta l'ordine del
giorno delle sedute in tempo utile affinché la Giunta medesima
possa fornire indicazioni sulla linea programmatica da seguire nel
corso delle stesse"
. Questo articolo delinea obblighi e
responsabilità dei soggetti nominati nei confronti della Giunta
regionale cui spetta fornire agli stessi indicazioni sulla linea
programmatica da seguire. Quanto sopra precisato è in linea ed in
regola, quindi, con quelle che sono le regole di una forma di
governo parlamentare quale quella stabilita per la Valle d'Aosta
dalla legge statutaria 21 del 2007, in cui al Consiglio spetta
l'individuazione delle linee di indirizzo politico da fornire
all'Esecutivo regionale e una successiva attività di verifica
sull'attuazione delle stesse.
La
governance
sulle società partecipate, che si
esplicita, come dicevamo prima, tramite la funzione di dare delle
indicazioni sulla linea programmatica da seguire, com'è noto, è in
capo all'Esecutivo, che sicuramente poi ci fornirà dopo, ai fini di
rendere più proficuo il dibattito, un più preciso inquadramento dei
rapporti tra Amministrazione regionale e società partecipate.
Ciò premesso circa i rapporti tra Consiglio e Giunta, non si può
dimenticare che, ai fini dell'attività di indirizzo politico e di
verifica sull'operato della Giunta, ogni Consigliere regionale
dispone di strumenti di sindacato ispettivo, quali per esempio
interrogazioni, interpellanze, mozioni e risoluzioni, e che
strumentale all'esercizio del controllo ispettivo è la possibilità
di accedere a dati e informazioni a disposizione della Giunta o
della società che dalla stessa promanano. A tal fine il Regolamento
interno del Consiglio, all'articolo 116, disciplina le modalità di
diritto all'accesso dei Consiglieri regionali disponendo che i
Consiglieri possono esercitare tale diritto non solo nei confronti
dell'Amministrazione regionale, ma anche degli enti pubblici non
economici, delle agenzie, delle aziende dipendenti dalla Regione e
delle società da essa direttamente o indirettamente
partecipate.
Colleghi, colgo questa occasione per ribadire senza indugi la
ferma volontà di questa Presidenza di essere vigile sul rispetto di
tale articolo, che abbiamo sempre cercato di far rispettare con i
mezzi di cui disponiamo. Infatti, qualora si verifichino ritardi o
vengano posti dinieghi alle richieste di accesso, il Regolamento
prevede che i Consiglieri possano rivolgersi al Presidente del
Consiglio regionale, il quale richiede gli opportuni chiarimenti ai
soggetti coinvolti. Si tratta, tuttavia - ed è giusto ricordarlo in
questa sede - di una procedura di natura sollecitatoria priva di
incidenza coercitiva sul soggetto chiamato ad adempiere. L'articolo
in questione disciplina le modalità con le quali i Consiglieri
possono richiedere ed ottenere dati ed informazioni. Non vi sono
dubbi, colleghi, in merito al fatto che le richieste di accesso dei
dati ai Consiglieri non vanno motivate, non possono essere oggetto
di valutazione da parte degli uffici circa l'utilità ai fini
dell'esercizio del mandato, non possono essere respinte in forza,
in virtù della natura riservata dell'informazione, non ravvisandosi
controinteressati, ovvero coloro che potrebbero opporsi
all'accesso, essendo il Consigliere tenuto - peraltro è giusto
ricordarlo - al segreto. Per contro, devono essere circostanziate e
non possono configurarsi come un'indagine conoscitiva (questa,
invece, prevista all'articolo 24 del Regolamento).
Altri aspetti del diritto di accesso, invece, sono più
controversi e oggetto soprattutto di numerose pronunce
giurisprudenziali. Gli obblighi di produzione della documentazione,
richiesta da parte delle società direttamente o indirettamente
partecipate dalla Regione, sono riconducibili alla luce della
giurisprudenza che, pur con orientamenti non sempre univoci, non
sempre condivisi, opera delle distinzioni in relazione alla natura
in house
o meno della società e all'attività di pubblico
interesse o di interesse privatistico-imprenditoriale dalla stessa
esercitata. Questo è giusto ricordarlo, avendo riguardo in
particolare a quella che è la tutela della concorrenzialità e/o
alla riservatezza industriale.
Nell'attuale assetto normativo il perseguimento delle finalità
istituzionali della pubblica amministrazione si realizza anche
mediante attività disciplinate in tutto o in parte dal diritto
privato. Le società costituite o comunque partecipate da enti
pubblici non cessano solo per questo di essere società di diritto
privato, la cui disciplina riposa - è giusto ricordarlo - sulle
norme dettate dal Codice civile. Diverso è invece il caso delle
società
in house
costituite per finalità di gestione di
pubblici servizi e caratterizzati dalla presenza dei seguenti
requisiti: la natura, esclusivamente pubblica dei soci, l'esercizio
dell'attività in prevalenza in favore dei soci stessi e la
sottoposizione ad un controllo analogo a quello esercitato dagli
enti pubblici sui propri uffici. Va inoltre ricordato, per
chiarezza anche di esposizione, che i giudici amministrativi hanno
più volte chiarito che il diritto di accesso dei Consiglieri non
deve tradursi in un pesante aggravio di notevole lavoro per gli
uffici ai quali le richieste sono rivolte. Questo tipo di problema
- e poi è una motivazione anche ricorrente - può tuttavia essere
superato con un accordo tra le parti, per esempio un accordo sulla
dilazione temporale per la consegna dei documenti richiesti.
L'inquadramento di carattere generale fin qui condotto è
funzionale a riscontrare, da un lato, la richiesta che mi era
pervenuta di chiarimenti dal Presidente della II Commissione
consiliare su compiti e responsabilità delle commissioni consiliari
e, dall'altra, fornire elementi di discussione al dibattito
odierno. A tal fine, quindi - perché ne siamo stati incaricati,
investiti - può essere utile riassumere brevemente, in maniera
puntuale, i termini della vicenda che ha condotto alla richiesta di
chiarimenti da parte del Presidente della II Commissione e alla
convocazione poi del Consiglio straordinario odierno.
In data 26 luglio 2013, il Consiglio regionale approvava una
mozione avente ad oggetto l'illustrazione alla competente
commissione consiliare del programma di investimenti delle società
partecipate della Regione con cui, tra l'altro, il Consiglio
impegnava la Giunta: primo,
"a reperire il programma di
investimenti delle società indicate in premessa relativo ai lavori,
alle forniture di servizi limitatamente al secondo semestre 2013 e
per l'anno 2014"
; in secondo luogo,
"produrre la generalità
delle imprese fornitrici di lavori e servizi per il periodo 2012 e
primo semestre 2013 indicando, per ciascuna impresa interessata, il
valore degli affidamenti"
; punto terzo,
"illustrare e
produrre, entro 60 giorni, la documentazione relativa alle
risultanze di cui sopra alla commissione competente"
. Nella
stessa seduta consiliare, il Consiglio regionale respingeva la
mozione avente ad oggetto "Costituzione di una commissione
consiliare di inchiesta per l'esame dell'attività svolta dalla
società CVA" con la motivazione che, essendo stata approvata la
sopracitata mozione, si era di fatto data la possibilità alla II
Commissione consiliare di reperire tutti i dati concernenti le
società partecipate senza dover costituire una commissione di
inchiesta ad hoc sull'argomento.
Nella seduta del 14 novembre del 2013, le forze politiche di
minoranza ritiravano la mozione avente ad oggetto "Estensione alle
società controllate o partecipate della Regione delle stesse norme
vigenti per la pubblica amministrazione per l'affidamento dei
lavori e per l'individuazione dei criteri di selezione delle
ditte", a seguito della disponibilità del Presidente della II
Commissione consiliare ad effettuare, appunto nella II Commissione
allargata ai Capigruppo, un percorso di approfondimento e di
conoscenza dell'attività delle società partecipate della
Regione.
La II Commissione allargata ai Capigruppo si riuniva quindi, per
la prima volta, il 25 novembre 2013, per la programmazione dei
lavori e stilava un primo elenco di società su cui concentrare la
sua opera di approfondimento, tra cui: CVA, Società Monterosa e
Cervino, Pila, Funivie San Bernardo e Courmayeur Mont Blanc
Funivie, Casino S.p.A. e Finaosta. Nella riunione del 13 gennaio
2014, la commissione deliberava di aggiungere a tale elenco
l'audizione dei vertici di INVA, Vallée d'Aoste Structure e
l'Associazione Forte di Bard. Ad oggi la II Commissione ha
proceduto all'audizione dei vertici della società CVA e di Vallée
d'Aoste Structure.
Nel corso della riunione del 20 gennaio 2014 la II Commissione
predisponeva una serie di quesiti da indirizzare al Presidente
della CVA, in vista della successiva audizione; ciò al fine di
predisporre preliminarmente delle risposte in modo da poter
interloquire più proficuamente nel corso dell'audizione fissata per
il 3 febbraio 2014. In data 31 gennaio perveniva la nota di
risposta del Presidente di CVA con la quale si precisavano le
ragioni organizzative e giuridiche per le quali non si poteva
fornire puntuale riscontro ai quesiti formulati dalla II
Commissione.
In data 3 febbraio si riuniva la II Commissione per l'audizione
dei vertici di CVA. A seguito della predetta audizione e in
considerazione del tenore della nota di riscontro del Presidente
CVA con nota in data 4 febbraio 2014, il Presidente della II
Commissione informava il Presidente del Consiglio regionale della
vicenda, chiedendo, al contempo, puntuali chiarimenti in relazione
ai compiti e alle responsabilità e ai doveri della commissione.
In data 4 febbraio perveniva altresì la richiesta, a firma dei
Consiglieri dei gruppi di minoranza, di convocare un Consiglio
regionale straordinario per analizzare e affrontare in particolare
le modalità di gestione delle società direttamente e indirettamente
partecipate dalla Regione e i rapporti intercorrenti tra il
Consiglio regionale della Valle d'Aosta e le suddette società.
Questa Presidenza, non appena venuta a conoscenza della vicenda, ha
immediatamente provveduto a convocare la Conferenza dei Capigruppo
per assumere determinazioni in ordine alla richiesta di una
convocazione di un Consiglio straordinario e a rassicurare il
Presidente della commissione sul fatto che si sarebbe fatto
prontamente carico degli approfondimenti richiesti. Chiariti i
contorni della vicenda, e alla luce degli strumenti a disposizione
delle commissioni consiliari nei termini di cui sopra, è di tutta
evidenza che il percorso di approfondimento che la II Commissione
sta conducendo non può qualificarsi né come indagine conoscitiva,
né come attività demandata ad una commissione speciale o di
inchiesta. L'attività è pertanto inquadrabile come insieme di
consultazioni e audizioni finalizzati a fornire alla commissione
elementi di conoscenza in materia di società partecipate che la
commissione conduce in veste di strumenti istituzionale di
conoscenza in virtù del mandato conferitole dall'aula. Atteso che
la II Commissione sta conducendo un percorso di approfondimento e
di conoscenza dell'attività delle società partecipate della
Regione, è di tutta evidenza che la verifica della stessa è di
natura prettamente politica.
Come più volte sottolineato, la Presidenza del Consiglio è un
organo
super partes
cui spetta la vigilanza sull'osservanza
del Regolamento interno e sul regolare funzionamento degli organi
interni del Consiglio rispettandone, al contempo, l'autonomia
organizzativa e decisionale e a garanzia delle prerogative di tutti
i Consiglieri. Esula pertanto, colleghi, da una disamina di ordine
istituzionale richiesta al Presidente del Consiglio l'entrare nel
merito della specificità dei quesiti sottoposti dalla commissione a
CVA e, di conseguenza, delle risposte ricevute che devono invece
essere valutate alla luce della normativa e della giurisprudenza
intervenuta negli anni sugli argomenti oggetto del contendere. Non
rientra infatti nei compiti di questa Presidenza svolgere un ruolo
di un sindacato sull'appropriatezza dei quesiti posti e delle
relative risposte fornite. Colgo però l'occasione, colleghi, per
ribadire che mi farò comunque sempre carico di chiedere chiarimenti
in merito ad eventuali dinieghi la cui responsabilità però rimane
sempre, in ogni caso, in capo ai soli vertici delle società
partecipate. Non è competenza di questa Presidenza entrare nel
merito delle motivazioni giuridiche che la società ha addotto nella
nota del 31 gennaio scorso e delle quali si assume le connesse
responsabilità, anche in considerazione del fatto che un'indebita
divulgazione di determinati atti potrebbe rivelarsi fonte di
responsabilità alla luce del diritto societario per i soli vertici
societari e non anche per i Consiglieri.
Permettetemi, però, colleghi, in questa sede, e alla luce del
fatto che mi sono stati richiesti puntuali chiarimenti in merito
anche al caso singolo sopracitato, di fare una dovuta osservazione:
dalla puntuale disamina della nota inviata da CVA, mi si consenta
di affermare in questa sede che, proprio nel sopracitato rispetto
delle prerogative e del diritto di accesso che fanno a capo ai
Consiglieri regionali di cui io e l'intero Ufficio di Presidenza
siamo garanti, le risposte avrebbero potuto essere fornite
tranquillamente senza per questo arrecare alcun danno all'immagine
e all'attività della società. Il fatto che il diritto societario
preveda specifiche responsabilità solo in capo ai vertici societari
non esclude, peraltro, una distinta responsabilità - questo lo
abbiamo ricordato - in capo ai Consiglieri regionali, i quali, ai
sensi dell'articolo 116, comma 4, del Regolamento interno, sono
tenuti a rispettare il segreto d'ufficio e il diritto alla
riservatezza dei terzi nei casi specificati dalla legge e dalle
disposizioni in materia di privacy.
Auspichiamo per il futuro che con la condivisione anche con la
Giunta regionale le società partecipate siano più attente
nell'evadere le richieste di approfondimento legittimamente
avanzate dai Consiglieri regionali e a motivare eventuali
altrettanto legittimi dinieghi in maniera circostanziata e
puntuale. Su questo mi impegno, colleghi, oggi, a rafforzare
insieme a tutto il mio Ufficio di Presidenza ancor più la nostra
attenzione mettendo sempre al centro la tutela delle esigenze
conoscitive dei Consiglieri regionali. Chiarita la posizione di
questa Presidenza sugli aspetti giuridici della questione, per il
futuro auspico che si trovino metodologie concordate e programmate
di intesa tra i diversi soggetti coinvolti al fine, da una parte,
di evitare eccessivo aggravio per gli uffici investiti dalla
necessità di reperire le informazioni richieste e, dall'altra, di
soddisfare le legittime e fondate richieste dei Consiglieri,
rafforzando così la giusta e leale collaborazione tra le società
partecipate e gli organi politici. L'occasione del dibattito
odierno è proficua per ribadire, qualora ciò fosse necessario,
l'assoluta fermezza con la quale questa Presidenza cercherà sempre
di tutelare diritti e prerogative dei Consiglieri regionali, tutti,
e degli organi consiliari (nel caso specifico le commissioni
consiliari).
Alla luce delle considerazioni sopraesposte auspico quindi, in
conclusione, che tra il Consiglio regionale, la Giunta regionale e
le società partecipate, individuata anche un'auspicata e condivisa
metodologia di lavoro, intercorrano rapporti non solo di leale -
come dicevo prima - ma anche di fattiva collaborazione. Questa
Presidenza si augura infatti che il percorso di approfondimento
della II Commissione possa essere condotto in un clima
collaborativo e costruttivo utile a fornire un quadro conoscitivo
dell'operato delle società partecipate che consenta, stante le
funzioni di indirizzo e controllo in capo al Consiglio nei
confronti della Giunta regionale cui spetta indicare le linee
programmatiche da seguire alla società, di delineare linee di
indirizzo politico condivise particolarmente opportune in un
periodo di crisi economica e congiunturale così delicato.
Ci sono richieste? Siamo in discussione generale. Spero che
questo apporto possa essere stato utile. La parola alla collega
Morelli.
Morelli (ALPE)
- Merci Madame la Présidente.
Abbiamo seguito con molto interesse il suo intervento. Non so
dire se ci ha colpito di più il tono didattico-pedagogico, che
forse era volto un po' a spiegare a chi ci segue il senso del
Regolamento, perché credo che ai Consiglieri non abbia aggiunto
niente di più di quello che sapevano. Abbiamo colto nella fase
finale una leggera attenzione nei confronti delle problematiche più
volte sollevate in questo Consiglio. Ci rincresce non aver avuto un
testo, perché francamente il fatto di aver seguito il suo
intervento semplicemente esposto in forma orale, senza avere un
testo, non dà esattamente la misura del contenuto di questo
intervento.
Noi abbiamo presentato una risoluzione di cui chiediamo
l'iscrizione immediata. Grazie.
Presidente
- Non c'è bisogno di iscrizione, collega, per
quanto riguarda la risoluzione; viene discussa e chiusa la
discussione generale. Sul fatto che non ho consegnato una
relazione, io questo lo avevo spiegato sia in riunione di
Capigruppo che in Ufficio di Presidenza: non è un parere legale, è
stato un lavoro svolto in questa settimana e mezzo, anche intensa
di lavoro, con dei supporti giuridici, quindi ultimato nelle ultime
ore e assolutamente discorsivo.
Altri? Sì, facciamo distribuire intanto il testo della
risoluzione. Altri, colleghi? Sì, certo, diamo il tempo a tutti i
Consiglieri di prendere visione del testo della risoluzione. Altri?
La parola al collega Perron. Prego.
Perron (UV)
- Grazie Presidente.
Il mio sarà soltanto un primo intervento a seguito delle
comunicazioni che lei ha avanzato all'attenzione di questo
Consiglio. Presidente, io mi felicito perché credo che la sua
relazione, bene abbia chiarito quello che può essere e che deve
essere il ruolo che il Consigliere regionale svolge nell'esercizio
del suo mandato. Il Presidente del Consiglio bene ha fatto a
mettere in evidenza che al Consigliere regionale venga attribuita
la possibilità di poter svolgere al meglio il proprio ruolo e la
propria funzione. "Svolgere al meglio" non significa che il
Consigliere regionale è dotato di un potere illimitato, ci sono dei
binari; svolgere al meglio il proprio ruolo non significa che il
Consigliere regionale è libero di fare tutto ciò che vuole,
significa che il Consigliere regionale, pur dovendo svolgere
pienamente e correttamente il proprio mandato, ha dei limiti, ha
dei confini, ha dei binari, ha degli ambiti entro i quali deve
necessariamente operare. Uno di questi - e mi pare che la relazione
del Presidente lo specifichi bene - ad esempio, è che è comunque
tenuto, avendo acquisito un certo tipo di informazione, al dovere
della segretezza come della riservatezza, nel senso che il
Consigliere, a differenza del cittadino semplice, può essere messo
nella condizione di avere conoscenza di informazioni, anche
riservate, delle quali deve fare un corretto uso. È quasi
lapalissiano ripetere che, ovviamente, l'ambito di intervento del
Consigliere è un ambito di competenza del pubblico. Certo è che il
Consigliere ha la possibilità anche di informarsi su enti o società
private laddove la Regione abbia una partecipazione o dove nomina
dei Consiglieri di amministrazione; ma certo che è che l'ambito
quasi esclusivo nel quale il Consigliere si trova ad operare è
l'ambito pubblico. Quindi questa galassia anche di società
partecipate, in qualche modo, rientra, mi sembra, in questa
impostazione corretta, a mio giudizio, che si vuole dare, dove in
qualche modo il ruolo del Consigliere è confinato correttamente a
poter operare in termini di informazione, in termini di
acquisizione di dati.
Quindi, Presidente, l'inquadramento che lei ha reso al
Consiglio...mi pare di aver capito che è supportato interamente
dall'Ufficio di Presidenza rafforza, credo all'unanimità, questa
impostazione. È un'impostazione che, in qualche modo, permette di
chiarire compiti e funzioni del Consigliere regionale: permette di
chiarire, quindi, una possibilità concreta del Consigliere
regionale di poter svolgere al meglio, fino in fondo, in modo
approfondito - laddove il Consigliere lo ritenga opportuno - il suo
compito di ispezione, il suo compito di controllo, sollecitando e
ricordando che il Consigliere regionale è comunque tenuto anche a
rispettare poi certe norme. Oggi, in qualche modo, questa
impostazione rafforza la possibilità che la Presidenza deve avere
per quanto riguarda il sollecito degli atti.
Vorrei riprendere un argomento che lei ha evocato, Presidente,
perché è una vecchia questione: vero è che, nel caso di richieste,
e quindi di "non risposta" da parte dell'ente, oggi la Presidenza
del Consiglio non ha un grande potere di sollecito, certamente non
ha un potere coercitivo, e questo avveniva anche in passato. Quindi
io credo sia bene cogliere l'auspicio che la Presidente ha
invocato, anche di immaginare delle forme, ovviamente raccordate
con il Governo regionale, dove, non andando ad incidere sul
funzionamento degli enti, non ritardando l'attività e il lavoro
degli enti para-regionali, vi sia anche un percorso da immaginare,
da normare in cui la Presidenza possa far valere il suo potere di
sollecito nelle risposte, quindi permettendo al Consigliere, entro
certi tempi, di poter avere risposta alle sollecitazioni, alle
informazioni che lo stesso vuole avanzare.
Semplicemente, senza voler fare a questo proposito il giurista,
a me pare che il chiarimento che è stato avanzato oggi, in aula, è
un chiarimento molto utile. Personalmente, ma credo anche a nome
del gruppo, di questo la ringraziamo, perché chiarisce, in modo
molto chiaro, che il Consigliere regionale ha nello svolgimento,
nell'espletamento del suo mandato, e rafforza anche, per certi
aspetti, il potere che il Consigliere regionale ha nel conoscere
ciò che avviene nel pubblico. Ovviamente - lo sottolineo per
l'ennesima volta - tenuto conto dell'uso corretto che poi il
Consigliere fa delle informazioni delle quali viene in
possesso...ma questo è ancora un altro capitolo a parte.
È vero, io ricordo molto bene lo spirito che ci fu in aula,
quando, correttamente, a novembre, fu chiesto in modo particolare
dal Presidente della II Commissione di ritirare una mozione che
voleva avere un carattere di indagine, non di inchiesta, di
indagine...per permettere alla II Commissione di fare un lavoro
approfondito sulla galassia delle partecipate. Quindi il mandato
che poi la II Commissione esercitò, in accordo con i Capigruppo, fu
un mandato di approfondimento, di indagine molto articolata, molto
approfondita, che la II Commissione sta continuando a svolgere in
accordo con i Capigruppo. Credo sia bene evocare questo passaggio
perché l'
impasse
è nata lì, è nata su una presunta non più
possibilità di questa Commissione di poter svolgere il proprio
ruolo. Bene ha fatto il Presidente, in qualche modo, a evocare i
contenuti di una nota di CVA, sulla quale anche alcuni colleghi di
maggioranza non si trovarono d'accordo, nel senso che, pur
rispettando certe esigenze di tempo, certe esigenze di mole di
lavoro di CVA, non era, anche da parte nostra, assolutamente
condivisibile l'impostazione quasi contestatoria che CVA avanzava
sul ruolo, sulle funzioni addirittura della stessa commissione
consiliare.
L'indirizzo che oggi la Presidenza del Consiglio ha avanzato a
questo Consiglio è un indirizzo chiarificatore, è un indirizzo che
puntualizza meglio - e direi supportato dall'Ufficio di Presidenza
in modo definitivo - la possibilità per i Consiglieri regionali di
poter svolgere il loro ruolo, un ruolo che dev'essere ovviamente
ricondotto e esercitato entro certi binari. Pertanto io credo che
con questa premessa vi sarà oggi la possibilità, come per il
futuro, di poter svolgere in modo approfondito tutto il lavoro di
conoscenza, di informazione, di studio, di documentazione, che in
modo particolare la II Commissione ha immaginato di poter fare, in
questo caso, sul ruolo delle partecipate. È una precisazione che
credo valga nel complesso, nel senso che le commissioni sono organi
che sono dotati di potere; questi poteri devono poterli esercitare.
Io credo che il Consiglio debba, pur nella riservatezza e
nell'imparzialità della Presidenza, trovare nella Presidenza del
Consiglio un interlocutore che tuteli, in ogni passaggio, in ogni
circostanza, anche il ruolo e la funzione dei Consiglieri regionali
nel loro complesso.
Abbiamo preso atto adesso di una risoluzione. Io su questa non
intervengo, nel senso che contiene, seppur da una rapida lettura
che abbiamo fatto, degli spunti per certi aspetti condivisibili, ma
credo che nel merito della risoluzione potremo discutere più tardi.
Per adesso, Presidente, io non entro nel merito dell'argomento. Mi
fermo a questa premessa di carattere generale, riconoscendomi, per
quel che mi riguarda - ma credo anche per quel che "ci" riguarda -
completamente nell'impostazione, nell'inquadramento, anche
giuridico-normativo, che lei ha inteso dare a questo dibattito.
Grazie.
Presidente
- Grazie collega. La parola al collega
Chatrian.
Chatrian (ALPE)
- Sì, grazie Presidente. Buongiorno a
tutti.
Io direi che bene hanno fatto le forze di opposizione a
richiedere un Consiglio monotematico. Ho ascoltato attentamente le
parole del nostro Presidente Rini, che ci ha fatto un buon ripasso,
che conoscevamo. In questi 7 mesi, più volte, nelle sue
comunicazioni e nelle comunicazioni del Presidente della Regione,
abbiamo evidenziato come noi Consiglieri non possiamo e non
potevamo espletare il nostro mandato.
Questa risoluzione semplice, senza fronzoli, chiara, vuole
ribadire quanto lei oggi ci ha detto, vuole ribadire le funzioni
dei Consiglieri regionali, delle commissioni, di ogni organo
deputato eletto in quest'Assemblea. È importante, a mio avviso, che
il Presidente Rini oggi ci dica che il tema è molto sentito. Grazie
Presidente. Penso sia merito di queste 4 forze di opposizione se
questo tema è molto sentito. Ma scusatemi: in questi 7 mesi meno se
ne parla, meglio è, meno la gente sa quello che succede in certi
ambienti - nelle società partecipate pubbliche, in certi uffici - e
meglio è. Dunque perché parlarne in pubblico di queste cose? Ma
proprio perché le società controllate sono patrimonio di noi tutti
valdostani, io dico!
Innanzitutto, subito per incanalare l'illustrazione di questa
mozione: queste nostre società non sono di proprietà del Presidente
della Regione, non sono proprietà di qualche Assessore e non sono
neanche proprietà del Signor Frigerio, per fare degli esempi.
Perché la gente deve sapere, a nostro avviso, che mentre la Regione
ha le casse vuote e la Giunta sta tagliando a tutto spiano ogni
genere di aiuto all'economia - riduce le voci di bilancio dedicate
alla sanità, alle politiche sociali, alla scuola, alla cultura,
alle attività produttive e
ergo
ai Comuni - queste società
continuano a disporre, come meglio aggrada loro, di centinaia di
milioni di euro che appartengono o, scusate, apparterrebbero ai
valdostani, quegli stessi valdostani che forse non sanno che i loro
soldi sono gestiti volutamente in maniera approssimativa, senza
controlli ed intendo...mi scusi, Presidente Rini, quando parlo di
"controlli" intendo controlli legittimi da parte dei soci, cioè del
Consiglio, sui processi di definizione e gli obiettivi sul loro
raggiungimento. Siamo arrivati, in questi 7 mesi, colleghi...al
massimo alcune società si sono date delle regole interne, scritte
ad hoc, che poi la dirigenza ha sbandierato in II Commissione come
garanzie di trasparenza; e fanno pure osservare che non sarebbero
neanche obbligate a farlo perché loro sono società di diritto
privato, come ci ha spiegato molto bene il nostro Presidente.
Qui la situazione, però, è un po' diversa, è un altro film, cari
colleghi di maggioranza. Peccato che usano soldi pubblici, cioè
soldi di tutti noi, peccato che i loro debiti li dobbiamo ripianare
noi; peccato che, così come siamo noi a sostenere il peso dei loro
lauti compensi - Amministratori unici, amministratori delegati,
Presidenti dei Consigli di amministrazione, tutti nominati dalla
politica - maneggiano milioni di euro per lavori, servizi e
forniture, maneggiano migliaia di euro per incarichi professionali
e consulenze, maneggiano premi, maneggiano bonus e avanzamenti di
carriera. Mortificano i dipendenti sospettati di non allineamento,
decidono assunzioni in base alla loro discrezionalità e non si
degnano neanche di rispondere ai tantissimi giovani che inviano i
loro curriculum.
Vorremmo anche che si sappia che noi 35 Consiglieri qui
presenti, in quanto eletti, colleghi, rappresentiamo tutti i
130.000 valdostani e i loro interessi, che siamo qui a
difendere...quanto meno ci proviamo. Però - e qui cerco di entrare
nel merito della nostra risoluzione, penso che vada proprio nella
direzione auspicata dal nostro Presidente Rini - per difendere gli
interessi generali dei valdostani e della Valle d'Aosta intera
dobbiamo, scusatemi, poter espletare il nostro mandato senza
vincoli, senza ostacoli, senza intimidazioni e senza dover motivare
ogni iniziativa. Non voglio tediarvi e non rileggo il nostro
articolo 116, perché è chiarissimo. Il Regolamento è molto chiaro;
se qualcuno se l'è dimenticato, ricordo che l'articolo 116 non dà
adito ad interpretazioni. Ci sono fior di sentenze che fanno
chiarezza in questo campo, sia di Tribunali amministrativi che di
Consigli di Stato. Stabiliscono il diritto dei Consiglieri
"ad
accedere a tutti gli atti la cui conoscenza si riveli utile per
l'espletamento del mandato e che tale diritto sussiste anche nei
confronti di soggetti con personalità giuridica di diritto privato,
se si tratta di società partecipate".
L'apertura è illimitata.
Questo passaggio io lo ritengo un passaggio importante per il
dibattito, un contributo al dibattito, anche il garante per la
protezione dei dati personali si è espresso su questo tema,
affermando il principio per cui la legislazione sulla privacy non
pone nessun limite all'accesso da parte dei Consiglieri regionali.
Io penso che questo sia un contributo importante al dibattito di
questa giornata dedicata alle società partecipate e controllate al
100 percento pubbliche.
Eppure, nonostante tutto questo, in questi mesi certe persone
nominate - non elette, nominate - al vertice di società a totale
partecipazione regionale che alle nostre richieste si sono permesse
di rispondere per iscritto di...Presidente Rini, così hanno
scritto, nero su bianco:
"...di non essere tenuti a fornire le
informazioni e la documentazione richieste"
, di considerare
praticamente una perdita di tempo e di denaro
"impiegare
personale per collezionare documenti da inviare al Consiglio o ai
singoli Consiglieri
...
di aver dovuto
- questo è stato
scritto, nero su bianco, su una risposta
- addirittura assumere
consulenti per scrivere le risposte"
. Ecco, colleghi, l'attacco
più sfrontato a quest'Assemblea legislativa è contenuto nella
lettera inviata alla II Commissione consiliare dai vertici del
gruppo CVA. Una brutta lettera, una brutta pagina che risponde
malamente a una commissione consiliare allargata ai Capigruppo,
perché questo Consiglio regionale si era preso un impegno politico
di approfondire tale tema.
"Riteniamo opportuno portare alla
vostra attenzione come il nostro comportamento, volto alla
collaborazione e alla massima trasparenza possibile nei vostri
confronti, e da ultimo il nostro intervento alla scarsa audizione
costituisce il frutto di una condotta del tutto spontanea e
volontaria, trovando il fondamento esclusivamente in quello spirito
di collaborazione che da sempre ha caratterizzato...
così ci
hanno risposto, si sono permessi, questi vertici, queste persone
nominate, di rispondere così:
"che le richieste avanzate dalla
commissione consiliare avevano ad oggetto informazioni non
attinenti agli atti della pubblica amministrazione"
.
Presidente Rini, penso che questo non solo non debba più
succedere, ma è molto grave, e penso che questo abbia fatto
traboccare veramente il vaso in questi 7 mesi; perché non è solo
l'ultima lettera del gruppo CVA, ma sono decine le "non risposte"
che arrivano dalle società partecipate e controllate, sono decine
le informazioni che in questo momento i Consiglieri non hanno per
poter espletare il proprio mandato. Questa è una vera e propria
ingiuria. Era già successo in episodi precedenti, avevamo già
ricevuto risposte insolenti o incomplete e purtroppo, sovente,
fuorvianti; adesso, però, si è superato ogni limite! Non siamo più
disposti ad accettare atteggiamenti di questa portata; non
accetteremo soprattutto che chi di dovere lasci passare e
giustifichi in qualche modo atteggiamenti del genere senza
intervenire. Lei, nel suo intervento, ci ha detto: "cercherò di far
rispettare"; lei, nel suo intervento, Presidente Rini, ha cercato
di motivarci la sua attività da
super partes
dicendo che
cercherà di far rispettare. No, Presidente Rini, non è sufficiente!
È un nostro diritto, è scritto nero su bianco sui nostri
regolamenti. Ci sono sentenze che vanno in quella direzione, non ci
devono più essere filtri all'interno delle nostre società
partecipate.
Pretendiamo che il Regolamento sia applicato, Presidente, e che
il Presidente della Regione o l'Assessore competente svolgano con
determinazione, nel rispetto dei tempi, la loro funzione di tramite
con le società partecipate, garantendo risposte esaurienti e
circostanziate alle domande dei Consiglieri, richieste che sono
state formulate senza tentativi di delegittimazione dei ruoli
istituzionali. L'interesse a conoscere come sono gestite queste
società, quali indirizzi ricevono dalla Regione, come applicano
questi indirizzi, a chi riferiscono e in quali termini, come
scelgono i collaboratori, in base a quali criteri decidono le
assunzioni, come scelgono i fornitori, come investono gli
accantonamenti non è un interesse personale di qualcuno di noi, ma
interesse di tutta la collettività valdostana, ne va di tutta
l'economia regionale.
Mi prendo ancora qualche minuto. Riflettiamo un attimo sul peso
che possono avere per l'insieme del tessuto economico della Valle
d'Aosta: il gruppo CVA, con i suoi quasi 600 dipendenti a tempo
indeterminato, è un volume d'affari annuo che supera ampiamente il
miliardo, molto di più del bilancio regionale; la Casa da gioco di
Saint-Vincent, con i suoi 800 dipendenti a tempo indeterminato e
centinaia di chiamate interinali, e con un bilancio in rosso; il
gruppo Impianti a fune, che tra stagionali e fissi supera i 1.000
dipendenti, fatturando decine di milioni di euro. Non parliamo poi
di altre realtà come l'INVA, con i suoi 200 dipendenti e bilanci
che pareggiano grazie a "mamma Regione", o come Vallée d'Aoste
Structure e i suoi oltre 3 milioni di debiti; senza dimenticare -
non sia mai! - la regina delle partecipate, la nostra Finaosta.
Questi sono solo pochi esempi per far capire, anche a chi ci sta
ascoltando, che in Valle d'Aosta l'economia, l'occupazione, le
gare, gli appalti, le forniture...e anche le marchette...si fanno
con le società partecipate e controllate. Ecco perché per noi
Consiglieri, per le commissioni, ma anche per tutta l'Assemblea,
non ci devono più essere segreti o zone d'ombra su quello che
succede in queste società.
Chiediamo a tutti i colleghi Consiglieri, soprattutto ai
colleghi di maggioranza, di riflettere attentamente mettendosi, a
nostro avviso, anche...il tempo è scaduto, l'andamento di molte di
queste società dipende da una grossa fetta del futuro della Valle
d'Aosta. Cerchiamo di approfondire tutti insieme come sono gestite,
di esaminarne l'attività, i programmi e gli obiettivi laddove ci
siano...scusatemi...evitiamo che in nome di una unità di pensiero e
di azione, che sappiamo non esistere nella maggioranza, si consegni
il nostro futuro e quello dei nostri figli tra le mani di chi non è
all'altezza dei suoi compiti o non è messo in condizioni di agire
nella giusta direzione e di compiere scelte giuste. Riprendiamoci
il ruolo per il quale siamo stati votati qualche mese fa.
Président
- Merci collègue.
Prima di passare la parola al collega Donzel, permettetemi di
salutare e dare il benvenuto nella nostra tribuna al Presidente del
Consiglio regionale dell'Umbria, Coordinatore della Conferenza dei
Presidenti, che è in Valle d'Aosta in occasione della giuria della
Donna dell'Anno. Benvenuto.
Maintenant on peut passer la parole au collègue Donzel.
Donzel (PD-SIN.VDA)
- Grazie Presidente.
Cari colleghi, intanto consentitemi di esprimere un segno di
solidarietà a un collega di maggioranza che sappiamo avere problemi
di salute. E quindi, come abbiamo espresso solidarietà e
continuiamo a esprimerla per il collega Bertin, che ancora è in
sala di rianimazione, lo facciamo anche con i colleghi di
maggioranza che hanno dei problemi di salute...ma solo anche per
chiarire, a quelli che rilasciano dichiarazioni un po' surreali, in
radio...che la minoranza approfitterebbe delle malattie dei
colleghi per non presentare ordini del giorno e dimostrare che ci
sono Consigli in bianco. Al prossimo Consiglio, ecco, vorrei
invitare i colleghi di maggioranza a studiarsi i regolamenti
consiliari e a non permettersi, mai più, di ledere la nostra
onorabilità di Consiglieri regionali, perché abbiamo il massimo
rispetto per le condizioni di salute di tutti; quindi studiatevi
meglio le cose, invece di dichiarare alla radio che studiate, vi
preparate e quant'altro, e poi rilasciate delle dichiarazioni
vergognose!
Entriamo nel merito di questa questione; ecco, non vorrei che
quest'aula di Consiglio regionale si trasformasse in un tribunale
dove andiamo ad arringare rispetto ad articoli, codici, codicilli.
Per cui, anche le tante persone che stanno prestando attenzione su
un'aula come la nostra, da cui si aspettano risposte importanti su
tre partecipate pubbliche importantissime nella nostra Regione, al
di là delle diverse situazioni in cui si trovano...la CVA, che è un
po' il fiore all'occhiello della Valle d'Aosta, il nostro...diciamo
bene più prezioso che abbiamo per il futuro imprenditoriale di
questa Regione, ancorché una società pubblica, interamente a
capitale pubblico; la Casino, che ha un potenziale enorme - Resort,
Billia e Casinò - ma che sappiamo vivere un momento di estrema
difficoltà gestionale, e quindi il potenziale resta enorme, ma
certamente bisognerà fare delle scelte anche molto delicate; e poi
VdA Structure, che è invece un po' la Cenerentola, è quella che fa
danni, da anni, al bilancio della Regione, arrecando, credo, una
situazione debitoria che peggiora di anno in anno e che sta
diventando insostenibile...peraltro, a fronte di un perdurante
percorso di assunzioni: cioè tutte le società che hanno difficoltà
economiche, vediamo il Casinò e quant'altro, tendono a limitare, a
bloccare le assunzioni. Qui siamo di fronte a un caso unico al
mondo in cui una società che fa perdite colossali assume!
Su tutto questo si voleva far chiarezza con domande molto
semplici, domande che sono state formulate, tengo presente, dalla
II Commissione, non dai Consiglieri di minoranza. Cioè, i
Consiglieri di maggioranza che, insieme a noi, hanno chiesto delle
cose come questa:
"elenco dei premi corrisposti e relativo
valore conferiti al personale negli anni 2011, 2012, 2013...
-
esempio: premi di risultato o di premi di produzione - ...
elenco
di affidamento di lavori, servizi e forniture relativi al triennio
con specifica indicazione delle ditte a cui sono state
inviate"
...si chiedevano cioè dei dati. Tutti d'accordo a
chiedere questi dati, e arriva una rispostaccia incredibile,
surreale, da parte dei vertici di CVA che ci dicono che queste
domande
"sono del tutto avulse dai dichiarati obiettivi e
intenti di questa commissione"
, cioè un signore, un manager che
si occupa, anche bene, credo, della sua...visti i risultati
economici di CVA, e poi andremo a vedere le parti opache che non
volete far venir fuori...ci dice chiaro e tondo che non conosciamo
neanche che cosa ci stiamo a fare nelle commissioni, ci dice che i
temi che erano formalmente indicati in oggetto non erano quelli che
avevamo visto nella trattazione...in pratica ci contesta l'agire
dell'intera commissione. Anzi, addirittura si permette
interpretazioni politiche, e dice: tra l'altro, queste domande che
ci fate corrispondono agli obiettivi di quella Commissione
d'inchiesta già oggetto di una precedente mozione, quindi risalgono
a una mozione di luglio, poi non approvata dal Consiglio regionale,
e quindi voi non avete titolo a chiedere queste cose! E quindi più
volte, in Consiglio regionale, sin dall'inizio del Consiglio
regionale, i Consiglieri venivano qui e dicevano: Presidente Rini,
ci ascolti! Non ci danno risposta ai "116", Presidente Rini, faccia
qualcosa!
Allora il Presidente Rini, oggi, dopo che girava nei
corridoi...soprattutto c'erano voci di Consiglieri che dicevano che
bisognava avere un parere autorevole, andare a ricercare nella
massima giurisprudenza mondiale le risposte a questi quesiti...oggi
arriviamo, dopo questa indagine che è stata fatta - ci dicono - dai
nostri uffici interni, che sono assolutamente competenti per
farlo...quindi si è rinunciato a quest'esplorazione tra i massimi
esponenti del diritto internazionale e mondiale...ci dicono: la
Presidenza del Consiglio è
super partes
. Allora, forse io ho
capito male...invece di
super
partes
doveva dire che
è sulle nuvole, perché stando seduti lassù, dopo un po' si perde il
contatto con la realtà che c'è quaggiù, cara Presidente, perché
sentirci dire che è
super partes
, quando proprio nel suo
ruolo di
super partes
doveva tutelare i Consiglieri che
utilizzavano un articolo, come bene ha evidenziato il collega
Chatrian, questo benedetto articolo 116, che tutti quelli che lo
leggono non hanno alcun dubbio che il Consigliere regionale può
chiedere un atto e questo atto gli dev'essere consegnato... Di
tutto questo lei ci dice: "eh, però, state attenti, non è che io
posso dare delle sanzioni, Presidente della Regione, posso solo
utilizzare una procedura di natura sollecitatoria". Ma la parola
"sollecitatoria" può avere vari risvolti. Vi faccio degli esempi
concreti: basta un piccolo tweet di un Presidente del Consiglio che
dica: "...no, no, signori di CVA, voi i dati li dovete dare" e quel
piccolo tweet diventa una notiziona su tutti i giornali e i signori
di CVA quei dati ce li danno! Se io invece aspetto delle settimane,
devo fare delle verifiche, degli approfondimenti e poi scrivo delle
cose del tipo: "si potrebbe chiedere, ma non proprio tutto, forse
qualcosa, ma non sappiamo esattamente cosa, magari la società in
house"...quella è una procedura che chiaramente chiunque, anche un
cittadino comune, capisce che di sollecitatorio non ha nulla!
Quello è come dire: "non so che pesci pigliare, vedetevela un po'
voi! Ecco il grande ruolo del Presidente del Consiglio della Valle
d'Aosta, è quello che dice: "ma facciamo magari un grande incontro,
Presidente della Regione, Capigruppo e CVA, e ci mettiamo tutti lì
a dire che cosa si può dare e che cosa non si può dare". Noi
diciamo che questi atti sono dovuti, ce li dovete dare! E lei,
Presidente del Consiglio, deve battersi perché questi dati
diventino accesso ai Consiglieri regionali. Se dentro a questi atti
ci sono informazioni riservate, delicate, e un Consigliere
regionale sbaglia nel diffonderle e ne fa un uso improprio c'è
un'altra procedura sanzionatoria che a lei non deve riguardare.
Giustamente lei deve dire: "stia in guardia a come usa questi
dati", ma non può dire: "non glieli do, perché non so se poi lei li
usa bene"...da dove scaturisce questa interpretazione che è meglio
non darli perché poi non sappiamo come li usate? No, voi li dovete
dare, e poi ognuno sarà responsabile delle conseguenze degli atti
che fa! Quindi oggi non c'è assolutamente chiarezza su questa
assoluta necessità di rispondere alle richieste del Consigliere
regionale. Non ci sono dubbi, non ci sono interpretazioni che
tengano. Lei doveva dire: "questi atti, 116, devono avere
risposta"!
Ovviamente la grande efficienza della società private che cosa
ci dice? "Eh, ma noi abbiamo dei tempi, qui c'è gente che lavora
eh! Qui c'è gente che si tira su le maniche, non abbiamo mica tempo
di rispondere ai Consiglieri regionali". Allora io ho fatto una
ricerca con i lentissimi uffici pubblici dove la gente non riesce a
dare risposte, eccetera, e sono andato da una segretaria che lavora
ai gruppi consiliari e ho detto: "mah, vorrei fare una richiesta
per avere tutti i dati sulla procedura di appalto di affidamento
delle pulizie del Consiglio regionale". E mi sono detto: "boh,
aspetterò una settimana, perché sai come lavorano nel
pubblico"...mezz'ora dopo avevo un dossier alto 5 centimetri di
carta, con tutto il bando di concorso, tutte le gare d'appalto. Ma
che diavolo fanno nelle società private questi impiegati, che non
riescono a tirarci fuori una gara d'appalto? È tutto elettronico!
Basta pigiare un tasto sul computer e escono fuori i dati! Ma ci
prendete anche in giro? E lei, anziché difenderci, anziché dire:
"questa è una presa in giro", dice: "io non entro nel merito della
lettera di CVA"? Ma come non entra nel merito? Ma allora che cosa
ci sta a fare, Presidente del Consiglio, se non entra nel merito?
Cos'abbiamo fatto un Consiglio straordinario per sentirci dire che
lei non entra nel merito? Lei deve entrare nel merito! Deve dire:
"CVA, ma sta scherzando? Quanto ci vuole per dare un documento di
questo tipo?" Se nel pubblico, quelle "lente" persone che lavorano
nel pubblico, in mezz'ora forniscono tutta una gara d'appalto, vuoi
che l'efficiente privato, che dispone - e lo sappiamo - non di
pochi dipendenti, ma in questi anni di assunzioni a gogò, non
riesce a fornirci questi dati? Questo era un elemento discriminante
per vedere la sua buona volontà o meno.
E non la faccio troppo lunga, arrivo al punto nodale su cui
voglio chiarirmi anche con chi sta dall'altra parte, cioè con i
Consiglieri regionali di maggioranza. Allora: ruolo delle
commissioni consiliari. Ci fa la lezioncina, la lezioncina che è
esattamente il Regolamento regionale...lo sapevamo, non c'era
bisogno di approfondimenti, non c'era bisogno di studi...questo
Regolamento lo conoscevamo perfettamente. Si dice: la II
Commissione non ha compiti per fare chissà quale indagine...peccato
che io ho le convocazioni che manda il Presidente della II
Commissione. Innanzitutto, quella che si doveva occupare di CVA,
Casino e Vallée d'Aoste Structure non è la II Commissione normale,
per scelta d'aula. E qui non ci faremo più fregare dalla vostra
parola, perché...guardo il collega La Torre, guardo il collega
Borrello, guardo il collega, che è sparito, Perron...non siete
persone di buona fede, se non tenete conto che avevate dato la
parola in aula! A me interessa più la parola del cincischiare la
storia: "mah, questa commissione si può aggiustare, vediamola,
chiamiamola d'inchiesta...no, qui, in quest'aula, avevate dato la
parola che la II Commissione veniva allargata ai Capigruppo, quindi
non era più la II Commissione normale, ma di fatto una sorta di
commissione speciale che doveva approfondire i temi che avevamo
detto: conoscenza e trasparenza delle partecipate, dov'era evidente
che volevamo andare a vedere gare d'appalto e assunzioni. Basta col
tagliare fuori le imprese valdostane dai lavori di CVA! Basta!
Basta assunzioni che non sappiamo da dove arrivano! Era chiarissimo
a tutti che cosa volevamo fare. Vi nascondete? Dove siete finiti?
Siete pronti oggi, qui, a spergiurare per salvarvi il vostro posto
e dire...per paura del Presidente Rollandin oggi vi rimangiate
tutto? Avete così paura del Presidente Rollandin che non siete in
grado di dire che in quest'aula avevamo deciso insieme di fare
questo percorso? Adesso cincischiamo: II Commissione non proprio,
ma forse...guardate qui le convocazioni! È chiarissimo! Viene
introdotto, nella convocazione della commissione, il concetto "ai
Capigruppo"; vuol dire che non è più la II Commissione normale, ma
c'è una commissione di fatto, di fatto speciale. Non era
scritto...adesso andate a inventarvi tutti i trucchi che volete,
non siete persone di buona fede! Non ci fideremo neanche più un
secondo di voi, è chiaro? Perché era chiarissimo a tutti qual era
il mandato che avevamo dato alla II Commissione allargata ai
Capigruppo.
Per me, è quindi una gravissima delusione oggi apprendere che
ancora il Presidente svolge quest'attività di Ponzio Pilato: "non
sto né di qua, né di là...avete ragione, sì, ma non
troppo...potrete fare, ma state attenti a non fare troppo". La
sostanza della cosa è: dove vogliamo andare? Qual è il vostro
obiettivo? Prendervi altro tempo, dare altri due o tre mesi in là,
magari poi questa cosa annoia, no? C'è già un po' di gente che
dice: "ma parlano sempre di CVA? Chissà che c'è da parlare...ma
parlano sempre di Casinò? Chissà come mai", no? Eh, certo, perché è
allungare il brodo, tentare di andare in là, sopravvivere un altro
mese, magari cade una stella cometa, magari...chissà, cambia questo
passaggio sfavorevole tra Saturno, Nettuno e Marte...tutti i
pianeti contro la Valle d'Aosta; è una cosa che non se ne può più.
Non se ne può più: lo zodiaco si è schierato completamente contro
la Valle d'Aosta, non ce ne va più bene una! Allora, io trovo che
questa cosa sia scorretta.
Oggi, da quest'aula, deve uscire un Consiglio regionale più
forte, che il mandato del Consigliere sia ritenuto e valorizzato
per quello che può fare, le commissioni devono uscire con il loro
ruolo...quelle normali lo sappiamo che hanno quel ruolo lì, però se
ci nascondiamo che quest'aula, com'è a verbale, aveva dato un
mandato speciale alla II Commissione allargandola ai Capigruppo,
come risulta dagli atti ufficiali di cui dispongo, allora c'è
qualcuno che, per paura del Presidente Rollandin, si è rannicchiato
sulla sua sedia. Eh, io non ci sto più a questo modo di fare!
Voglio ribadire fino in fondo che cosa ci stiamo a fare in questo
Consiglio regionale.
Non vogliamo danneggiare nessuna società; noi, anzi, stiamo
facendo il bene di quelle società, perché solo se ci sarà
trasparenza, gestione aperta a tutti, riusciremo a tagliare gli
sprechi, gli appalti che vanno agli amici degli amici e, forse,
tutti avranno pari diritto di accedere a quei pochi posti di lavoro
che sono rimasti in Valle d'Aosta.
Presidente
- Grazie collega Donzel. Ha chiesto la parola
il collega Ferrero. Prego.
Ferrero (M5S)
- Grazie Presidente.
Ci siamo beccati la noiosa e inconcludente - direi al 90
percento - lezioncina che abbiamo avuto dalla Presidente del
Consiglio che oggi ha assunto un ruolo di maestrina. Io non sono un
principe del foro, non starò a ripetere considerazioni,
elucubrazioni sulla dottrina, quello che dice e non dice; però,
secondo me, i valdostani, chi ci segue, hanno diritto di sapere
perché siamo qui oggi e io mi vergogno, come ci vergogniamo tutti
noi dell'opposizione a essere qui, oggi, per una cosa del
genere.
Noi siamo qui, oggi, per riuscire a capire il significato di due
frasi. La prima:
"Con riferimento alle società partecipate in
misura minoritaria dalla Regione, il diritto di accesso dei
Consiglieri regionali è pari a quello riconosciuto ai
rappresentanti nominati dalla Regione negli organi delle società
stesse"
. La seconda:
"Il diritto dei Consiglieri non può
essere limitato a causa della natura riservata dei documenti"
.
Siamo qui, in un Consiglio straordinario, per riuscire a capire due
cose che sono lapalissiane, che anche un bambino riuscirebbe a
capire.
Oggi, qui, mi spiace dirlo per i colleghi della maggioranza,
siete in 17 perché manca uno, sennò sareste in 18 Consiglieri
incapaci e incompetenti che non sono neanche in grado di capire
quello che è scritto sul Regolamento che disciplina la loro
attività. È una cosa che ci lascia allibiti! Dopo 6 mesi, dopo
decine di anni, i "geni del Palazzo", politici e i vostri
funzionari e dirigenti - sempre gli stessi, alcuni non se ne
abbiano a male - hanno dei dubbi esistenziali. Chi siamo, cosa
possiamo fare, cosa possiamo chiedere...paura, grande paura! Anche
lei, Presidente Rollandin, io capisco dopo 37 anni...e lei,
Presidente Rini, con una laurea in giurisprudenza, come dice il suo
curriculum, dopo ormai 8 anni, ha i dubbi che non avrebbe uno
studente al primo anno di università in scienze giuridiche! Ma
cos'è successo? Fatecelo sapere! E vorrei sapere anche i nomi e i
cognomi -
le nom et le cognom
- di quei dirigenti regionali
dei cosiddetti "Servizi legali" che sono stati, anzi che non sono
stati in grado di darvi almeno qualche indicazione obiettiva su una
cosa così scontata! Perché paghiamo a botte di 100 mila euro
all'anno dirigenti o coordinatori che non riescono neanche a
leggere due frasi che leggerebbe un bambino dell'asilo! Li paghiamo
forse per farli tacere quando dovrebbero dire qualcosa che è
scomodo al potere? I cortigiani non ci hanno mai suscitato un
grande interesse, né una grande simpatia.
Ci è stata presentata dalla Presidente del Consiglio, mezz'ora
fa, una semplice lettura di principi, di prescrizioni, tutto lì, ma
questo è materiale che non ci interessa. La lettura del Regolamento
la potevamo fare tranquillamente anche noi, prima. Potrei stare
tutta la mattina io a leggervi decine di sentenze dei Tribunali
amministrativi regionali e del Consiglio di Stato che dicono tutte
la stessa cosa, tutte la stessa cosa (trovatemene una contraria, la
voglio vedere!):
"Non può essere limitato il diritto dei
Consiglieri comunali, provinciali e, di conseguenza, regionali, ad
avere i documenti che richiedono"
. Pensate che addirittura più
avanti il decreto legislativo 267 del 2000, il Testo unico delle
leggi sull'ordinamento degli enti locali è più avanti di noi, è più
avanti di quello che stiamo pensando e facendo noi adesso! Due
principi vengono fuori in maniera chiarissima da queste
sentenze...io non faccio 20 minuti come ha fatto la Presidente del
Consiglio...il primo è che non dobbiamo dire perché chiediamo
questa fattura o quel documento; il secondo è che la Regione o
l'azienda partecipata non possono sindacare i motivi della
richiesta di accesso perché diventano altrimenti degli arbitri,
stabiliscono essi stessi l'estensione del controllo del proprio
operato...è come se un vigile venisse a controllarmi la macchina e
io gli dicessi: "no, guarda, le gomme sono lisce, ma non me le
vedi; i fari sono spenti, sì, ho due luci bruciate però guardami il
motore". Ma capite che siamo arrivati a un punto che è un punto di
non ritorno? E poi per avere quali pareri? I pareri che sono
arrivati a noi dall'Associazione Forte di Bard, dei pareri legali
che ci limitano, dei pareri legali di CVA, dei pareri legali che
arrivano da Frigerio della Casino. Ogni volta che io spedisco una
lettera per chiedere un documento, o per chiedere una fattura, o
per chiedere delle delucidazioni, questa lettera la mando, anche
per conoscenza, al Presidente del Consiglio. Ma perché la mando per
conoscenza al Presidente del Consiglio? Per fare un passaggio di
carta? Fino adesso è stato così, non abbiamo capito quale sia
questa utilità.
Adesso però veniamo al nocciolo della questione: di che cosa si
ha paura veramente, perché non si vogliono aprire le porte delle
partecipate? È ovvio: dai documenti che escono, escono delle verità
scomode, delle verità molto scomode, non solo quella che ha
riguardato il figlio dell'Assessore Baccega, escono tante altre
verità. A spasso per le fatture del Casinò ci troviamo un certo
Signore Davide Perrin, che voi dell'Union Valdôtaine conoscerete,
anche lui ha lavorato per la Casino come collaboratore; ci troviamo
casualmente l'architetto Franco Manes, anche lui ha lavorato per la
Casino e si è beccato un incarico...non è già anche un Sindaco
dell'Union Valdôtaine? Ma capisco, i vostri sono tutti perfetti, i
più bravi e più intelligenti! È brutto dire, lo capisco, che non mi
hanno dato ancora risposta, mentre qui il treno farà due corse
giornaliere, una di andata e una di ritorno! È triste chiedere
quanto costa l'Audi A6 3000, 4 ruote motrici, cerchi in lega
dell'Amministratore delegato della Casino, capisco che è duro, è
duro dirlo ai pendolari! Quanto ci costa il noleggio di questa
supermacchina? E quanto ci costa il noleggio delle altre
supermacchine? Mentre qualcuno non riesce neanche a prendere il
treno che non c'è, qualcuno va in giro a spese nostre, e infatti mi
sono pentito di aver chiamato su, quando ho visto arrivare col
macchinone Frigerio! Poteva starsene giù...venuto su poi per dirci
nulla! Queste cose mi generano veramente un grande fastidio, mi
generano un fastidio anche 297 mila euro per i servizi di
portierato che la Casino paga a un certo "signore" della Fédération
Autonomiste, titolare di società...eh, questo sì, mi dà veramente
fastidio!
E adesso veniamo - non voglio intrattenermi oltremodo - al
comportamento dei Consiglieri di maggioranza. Ma veramente,
scusate, io ve lo dico sinceramente, non offendetevi, ma
svegliatevi! Non siamo al Forte di Bard a fare le comparse per la
scena del film "The Avengers", siete stati eletti lo scorso anno,
siete stati eletti, vi beccate quello che vi beccate ogni volta al
mese, non i 150 euro a botta per la comparsa, per stare lì e non
tirare neanche una parola! Cosa aspettate, solo il 27 del
mese...esclusa la collega Péaquin, che almeno ha avuto il buon
gusto di devolvere il suo stipendio? Eh, io non so...questo lo
chiedo al compagno La Torre, all'
ami
Perron, a Borrello, non
so come si chiamano loro della Stella Alpina, allo "stellato"
Borrello! Guardate, siamo arrivati a un punto in cui, anche dai
Consiglieri di maggioranza, vorremmo avere una risposta che sia
chiara, che non sia il solito sussulto
post mortem
del
Consigliere La Torre, che ogni tanto ha questo tremolio che lo
risveglia improvvisamente e poi dopo ritorna nell'oblio, ritorna a
sonni che sono sonni ristoratori.
La Presidente ci ha detto che lei non ha nessuna capacità
coercitiva, che lei sarà vigile, ma se è stata vigile come in
questi 6 mesi possiamo dire che siamo ben a posto! Noi abbiamo
bisogno di essere tutelati, tutelati, noi abbiamo bisogno di
interventi che siano degli interventi da vero Presidente del
Consiglio; non stiamo alle definizioni e alle divisioni tra società
in house
e società che, invece, svolgono servizi che non
sono servizi esclusivamente pubblici...non esistono in
giurisprudenza, non c'è nessuna divisione come quella che ha
effettivamente portato la Presidente del Consiglio.
In questi 7 mesi, di fatto non abbiamo mai avuto un Presidente
del Consiglio, non ci siamo sentiti assolutamente tutelati. Abbiamo
sentito alcune promesse che sono le promesse che sono state fatte
di nuovo in questa sede. Noi abbiamo bisogno di certezze, le
promesse le lasciamo a certa politica che sulle promesse ha fatto
le sue fortune e che sulle promesse, però, cadrà questa volta. C'è
stato negato per l'ennesima volta un sacrosanto diritto. Oggi,
semplicemente siamo qui a celebrare il massacro della democrazia in
questo Consiglio regionale.
Presidente
- La parola al collega La Torre.
La Torre (UV)
- Grazie Presidente.
Mi vedo costretto a cambiare un po' l'asse del mio intervento.
Inizierò quindi modificando l'indirizzo, parafrasando Renzi in
quella che è stata la riunione dell'altro giorno.
Mi rivolgo a Ferrero e gli dico: "esca da questo blog, Ferrero,
lei deve uscire da questo blog", perché se la prima persona che non
porta rispetto alla dignità del Consiglio e ai colleghi è lei, non
può pensare che poi altri, all'esterno di questo Consiglio, portino
rispetto e riconoscano dignità a lei; perché quando lei fa un
pot-pourri
dove dice anche delle cose che hanno un senso e
sono anche, per qualche verso, motivi di riflessione, ma poi li
infarcisce di una serie di cattiverie e di brutalità...mi consenta
di dirglielo, glielo posso dire perché ho anche un'esperienza...di
brutalità, questo non è utile a lei, mi creda, non è utile a lei.
Non è utile a noi, a noi non è utile assolutamente, ma non è utile
neanche a lei! No, no, io non piango. Guardi, io non ho il
problema, come diceva prima, di quelli che si fanno...io mi sono
già fatto eleggere anche troppe volte...cerchi di farsi eleggere
lei, la prossima volta! Però le do un Consiglio, guardi, lo do
davanti al blog: se fa così non va lontano, perché oggi quello che
serve, certamente, è evidenziare i problemi, ma anche trattarli in
modo serio, poiché è questo quello che fa cambiare le cose, non è
andando ad affrontare gli argomenti come ha fatto ieri il suo
leader, insultando le persone...con quel sistema non si va da
nessuna parte. Non era obbligato a candidarsi in Regione, il
"Cinque Stelle" non era obbligato a partecipare al Governo, poteva
fare un movimento extraparlamentare; le rivoluzioni avvengono nelle
piazze...basta guardare l'Ucraina...se lei pensa che si debba fare
una rivoluzione, la faccia nelle piazze! Non ha bisogno di venire
nei luoghi che schifano! Nessuno la obbliga a venire in un luogo
che a lei schifa! Non ci venga, se le fa schifo e sente puzza di
qualcosa che non le piace, può uscire! Quindi questo dà fastidio a
livello personale...e le ho risposto a livello personale!
Voglio parlare invece di quella che è la questione. Intanto
ringrazio il Presidente del Consiglio per il contenuto del
chiarimento che cerca, per qualche verso, di ristabilire quello che
è un equilibrio funzionale tra quello che è il Consiglio, le
istituzioni, e quelle che sono le società partecipate, cioè quelle
che operano all'esterno. Io credo che quello che è il punto in
discussione non sono tanto le domande, è proprio questo elemento di
ricerca di un equilibrio tra la Regione e le società partecipate,
perché è innegabile che siamo in presenza di un corto circuito,
innegabile. È una situazione che evidentemente si è palesata
nell'andamento delle commissioni e quindi abbiamo dovuto prenderne
atto, tant'è vero che la nostra commissione ha preso carta e penna
e ha scritto al Presidente proprio per cercare di dirimere questa
situazione; così come anche può sembrare - e come qualcuno ha fatto
osservare - che il fatto di non voler dare le risposte da parte
delle partecipate sia un modo per eludere la trasparenza.
Ebbene, io, qui - e l'avevo già detto nell'altro Consiglio -
sono a favore della trasparenza, e credo che non ci sia nessuno a
sfavore della trasparenza, quindi non riesco a capire su questo
principio dove ci si debba scontrare...al limite, forse, la vera
analisi dovremmo farla sulle partecipate. E qui viene fuori una
questione che io, ogni volta, non sento mai toccare. Le partecipate
sono degli organi esterni con funzioni in parte privatistiche
gestite dai Consigli di amministrazione. Questi Consigli di
amministrazione hanno delle responsabilità, perché quello che
riguarda il confronto in merito a quelle che sono le prospettive e
quelli che sono gli indirizzi delle società dovrebbe avvenire prima
di tutto all'interno dei Consigli di amministrazione. Ma io di
questi Consigli di amministrazione non ne sento mai parlare, ne
sento parlare solo quando è il momento delle nomine, dove c'è una
folla di persone che cerca di farsi nominare nei Consigli di
amministrazione senza nemmeno rendersi conto delle responsabilità
che vanno a prendersi! Io lo voglio dire a questi colleghi amici
che sono nei Consigli di amministrazione: "ma guardate che voi non
sapete le responsabilità che vi state prendendo"! Non sapete quello
che sta succedendo, perché dal prossimo anno - io lo dico per
chiarezza anche a voi - bisognerà fare i bilanci consolidati! E
sapete che cos'è il bilancio consolidato? Un bilancio di gruppo
della Regione con le sue partecipate, vuol dire che gli utili o le
perdite delle società partecipate faranno parte del bilancio della
Regione! E non ci possiamo nemmeno dimenticare che la spending
review prevede - a partire da non so quale bilancio, ma credo che
entri già in funzione, è in vigore - che chi porta tre bilanci
consolidati, di seguito, in perdita, deve andare a casa! Quindi non
ci possono più essere le scuse dei Consiglieri di amministrazione
che dicono: "ah, ma io ho letto l'ordine del giorno all'ultimo
minuto"...non ci deve andare allora in quella società partecipata!
Oppure dice: "io non so niente sul piano degli indirizzi"...e non
ci deve andare allora!
Questo è il vero problema: che le società partecipate hanno
degli ottimi manager, ma hanno dei Consigli di amministrazione che
probabilmente se ne occupano poco. A me piacerebbe sentire i
Consiglieri di amministrazione, perché è anche ora di dire, alle
persone che vogliono partecipare a questi ruoli importanti e che
hanno delle cariche significative, che si devono assumere delle
responsabilità! Poi qualcuno dirà: "già, ma io devo fare il
Consigliere di amministrazione di Finaosta per 5 mila euro
all'anno"...eh, bisogna vedere quello che fa, bisogna vedere quello
che fa... Se fai poco, 5 mila euro sono tantissimi, se fai
veramente il tuo lavoro, far parte di un Consiglio di
amministrazione di una società che ha un giro probabilmente di un
miliardo di euro, o non so quanto, probabilmente sono pochi!
Qui c'è una fuga dalle responsabilità, il vero problema è
questo. Non è che noi ci dobbiamo rimbalzare o rimbalzare sul
Presidente del Consiglio o su di noi accuse infamanti che non
servono a niente, se non a fare un po' di cinema a blog! Noi
dobbiamo affrontare i problemi seriamente! Una società ha il
Consiglio di amministrazione perché dovrebbe svolgere dei compiti,
e noi dovremmo poter valutare...non tanto interrogando, perché io
non voglio interrogare, non mi sento un giudice istruttore, quanto
valutando, non interrogando, valutando...a preventivo e consuntivo;
perché se io so quali sono gli indirizzi in una società a
preventivo e, nel corso dell'anno, con degli step posso verificare
i risultati, io, a consuntivo, posso andare a vedere quello che
hanno fatto, e conseguentemente capire dove il bilancio ha una
risposta, qual è il motivo su cui io possa intervenire, anche per
aiutare. Io non ho piacere di sentir dire che Vallée d'Aoste
Structure va male...il problema è cercare di farla andar bene!
Allora il problema qual è? Fare le domande per mettere in
difficoltà o intervenire per cambiare le cose? Questo è il
problema!
Quindi non è che qui dobbiamo scannarci tra di noi...Ferrero,
adesso torno indietro, nel senso che non voglio mica offenderla,
sennò avrei dovuto parlare anche a Donzel che è diventato astrologo
e sembrava che sapesse tutto sull'astrologia...però, cavolo,
l'unica cosa che non ha visto nelle stelle è che lei ha sostenuto
Cuperlo e poi ha vinto Renzi...lì, probabilmente, quel giorno
l'astrologia non è stata favorevole nei suoi confronti, però...no,
vabbè, stavo scherzando, ho voluto fare un intervento di
alleggerimento, d'altronde anche lei li fa, anche lei li fa...
Allora il senso è: vogliamo fare una discussione seria?...
(interruzione del Consigliere Donzel, fuori
microfono)
...ma non si offenda, io non volevo offenderla! Lei scherzava
sulle stelle...scusi, adesso quando scherza lei può scherzare e se
io le faccio un'osservazione moderata si offende? Con quello che ha
detto Ferrero io cosa devo fare? Io non so, qui probabilmente si
dovevano tirare le bottiglie con quello che ha detto Ferrero! Però
io lo capisco, perché ha anche lui un ruolo che giustamente deve
ricoprire.
Però io dico: ma vogliamo parlar seriamente? Qua il problema è
un sistema, un sistema che in qualche modo...io non voglio neanche
adesso capire quello che è stato, ma guardando a oggi, in un
sistema complessivo del Paese che sta cambiando, noi dobbiamo
ripensare questo sistema Valle d'Aosta, e dobbiamo riorganizzare
tutto il sistema perché sia sinergico! Ecco perché le partecipate
diventano centrali: perché sono vero motore di questa Regione...non
tutte, magari fosse così, ma alcune sono vero motore di questa
Regione. Ecco perché si crea un interesse, ma non può essere un
interesse di conflitto, ed è per quello che io dico dobbiamo
ristabilire regole corrette. È giusto che ci sia la trasparenza,
che ci sia l'informazione, che si possa intervenire sulle cose
concrete e modificando gli atteggiamenti e i comportamenti, ma per
farle funzionare meglio, e quindi non può essere un clima di
conflitto, non ci può essere uno scontro, perché lo scontro ci deve
essere, ma deve servire a qualche cosa, perché sennò è fine a sé
stesso.
Io non credo che la gente fuori voglia solo sentire confusione,
non credo che la gente fuori voglia solo sentire persone che si
insultano; penso che la gente voglia capire come stiamo cercando di
attrezzarci per creare posti di lavoro, per dare una prospettiva a
questa Regione e anche la trasparenza per dare un'equità...giusto,
giusto, è giusto. Non credo che nessuno si voglia sottrarre, anche
perché non possiamo farlo, perché anche dall'esterno agiscono in
maniera forte, quindi nessuno si può sottrarre. Ma questo cosa vuol
dire? Vuol dire affrontare le cose su un piano serio, costruire un
percorso! Ecco perché io, l'altra volta, quando c'è stata la
proposta della mozione sul mandato del Consiglio, ho chiesto di
ritirare quella mozione: proprio perché volevo che ci fosse
l'inizio di un percorso...che poi era già iniziato nell'altra
legislatura, perché se vi ricordate, già nell'altra legislatura, la
I Commissione si era data un impegno preciso sulle partecipate.
Allora, non riusciamo andare avanti su questo? Facciamo chiarezza
una volta per tutte! Fissiamo i confini di tipo...come dire?
istituzionale...li conoscevamo già tutti, ma il Presidente li ha
ribaditi, e non è poco...quando dice che il "116" si applica come
viene letto non è poco, non è che ha detto proprio una banalità! E
poi dice: "non viene applicato"...allora il richiamo deve essere
fatto nei confronti delle società. Il corto circuito è stato
generato dalla lettera di CVA, è chiaro! Io stesso ho telefonato
personalmente per dire di una lettera scritta male, a mio avviso,
perché crea un corto circuito, entra nel merito, non entra nelle
domande, le domande sono un'altra cosa, entra nel merito, ed è
stato secondo me un errore che ha creato un corto circuito
istituzionale.
Vogliamo ripristinare un percorso di lavoro? Vogliamo ritrovare
la volontà di andare dentro, con le mani, in queste partecipate,
non solo per scoprire le cose che non vanno bene, ma anche per
capire gli indirizzi, in modo che all'inizio dell'anno e durante
l'anno possiamo poi verificare, a consuntivo, se abbiamo ottenuto
gli obiettivi, se i soldi che sono investiti e gli investimenti
portano dei risultati? Questo è, se vogliamo essere utili, non è
perdere tempo! Lo capisco che qui, se interveniamo noi, magari
facciamo perdere tempo...Donzel dice che faccio perdere tempo...
Questo è un tentativo di costruire un percorso del Consiglio, "del
Consiglio", non della maggioranza, del Consiglio. Poi,
evidentemente, è chiaro che può essere anche respinto, ci possono
anche essere posizioni rigide.
Adesso leggeremo le risoluzioni, vedremo, le valuteremo. Credo
che poi più tardi chiederemo anche una sospensione...penso che sarà
necessario. Non so se ci sono altri iscritti, ma adesso io finisco
qui, e poi mi riservo un altro intervento.
Presidente
- Colleghi, altri?
Il y a d'autres requêtes d'intervention? A demandé la parole le
collègue Viérin Laurent.
Viérin L. (UVP)
- Merci Madame la Présidente.
Sinceramente aspettavamo il terzo pezzo della maggioranza, a
questo punto, che non si è ancora espressa, per poter avere degli
elementi oggettivi sulla posizione che questa maggioranza ha nei
confronti della nostra risoluzione; una maggioranza che in una
parte scopriamo anche "renziana", e ci fa anche piacere...anche
perché in questi giorni scopriamo che anche i nostri
desaparecidos
romani sono diventato renziani, no? Dopo aver
discreditato, durante tutta la campagna elettorale, chi si era
permesso di andare a votare Renzi alle primarie, adesso li
scopriamo renziani...
A parte questo, senza entrare nel merito di considerazioni che
esulano dalla discussione odierna, noi, Presidente, abbiamo
ascoltato con attenzione la sua introduzione, un'introduzione che
ha cercato di
salvare capra e cavoli
, ha cercato, in parte,
sì, di dire che...dandoci delle spiegazioni, dandoci un ripasso
generale sul Regolamento del Consiglio, ricordando ciò che è già
codificato da un Regolamento interno e, sinceramente, di cui noi
eravamo già a conoscenza; ripasso generale che forse dovrebbe fare
anche a qualche Consigliere che, in questi giorni, ha affermato che
il Consiglio della settimana prossima è una pagina bianca, perché
la maggioranza non ha potuto presentare le leggi poiché c'è un
assente, e quindi, non essendo in 18...come si fa a votare una
legge? Ecco, allora il ripassino generale, magari, oltre a farlo
qui, in Consiglio, le consigliamo di farlo anche nelle "segrete
stanze" o comunque nelle sale delle commissioni, dove magari nel
ripassino quotidiano evitiamo tutti di fare figure all'esterno, di
Consiglieri che vanno a sparare massime che mettono un po' sul
ridere il ruolo che noi stiamo esercitando, tutti, all'interno di
quest'aula.
Al di là di questo, abbiamo ascoltato con attenzione e ci
chiediamo in questo momento, Presidente...ma noi le daremo una via
di uscita...ci chiediamo in questa parte iniziale di legislatura,
che comunque vede già 8 mesi di svolgimento, dove lei si ponga.
Lei, a parole, oggi ci ha ricordato che lei è
super partes
,
è garante di quest'Assemblea, delle regole, del funzionamento delle
commissioni, e noi sicuramente ci fidiamo delle sue parole...anzi,
iniziamo a non fidarci più delle sue parole...però noi vorremmo che
in questo Consiglio si passasse dalle parole ai fatti; quindi noi
le daremo oggi una grande possibilità di dimostrare che lei è
super partes
, perché il documento che noi abbiamo presentato
è un documento che codifica ciò che, in parte, è contenuto nel
Regolamento interno e, in parte, invece, deriva da questo
dibattito. Vede Presidente, questi mesi di legislatura...è una
legislatura travagliata, perché lei e la sua elezione a
singhiozzo...e ce la ricordiamo tutti, l'elezione del Presidente
Rini, è stata un'elezione a singhiozzo...questa legislatura è
iniziata sotto gli auspici di una Presidente che rappresentava e
rappresenta la maggioranza - perché ha dovuto votarsi per essere
Presidente del Consiglio, non nella prima votazione, perché non
tutti probabilmente, anzi, sicuramente, l'avevano votata - ma lei,
nel discorso di insediamento, ci aveva garantito di voler essere il
Presidente di tutti noi. Purtroppo, in questi mesi, lei non è stata
sempre arbitro e al di sopra di ogni sospetto nel gestire
quest'Assemblea, probabilmente lei ha sempre votato con la
maggioranza così, per combinazione, ecco...però, in tutte le
votazioni che sono state effettuate in quest'aula, lei,
stranamente, ha sempre votato con la maggioranza. Allora già ci
veniva qualche dubbio su questo ruolo
super partes
...perché
super partes
che cosa significa? Significa essere seduti lì
e guardarci dall'alto o significa poi, concretamente, riconoscere
ogni tanto che anche un atto della minoranza può essere votato?
Quindi il suo
"super partes"
,
nell'intendimento che
lei ci veicola, ci fa un po' sospettare nei primi mesi di
legislatura.
Dopodiché, noi, in quest'aula, le poniamo dei quesiti,
Presidente, e le manifestiamo il nostro disappunto perché i "116" a
cui noi facciamo riferimento non vedono arrivare le informazioni.
Lei dice di farsi garante di queste nostre istanze, ma non
trasmette mai, attraverso lettera, com'è previsto dal Regolamento
interno, queste remore a chi di dovere. E le dirò, precisando che
non lo fa sempre, perché in due casi...nel caso del Casinò, io le
avevo espressamente chiesto, in quest'aula, perché a seguito di una
nostra richiesta non erano arrivate le informazioni e lei mi aveva
detto: "ma ci vorrebbe la richiesta scritta"...no, Presidente, lei
si deve far garante al di là delle richieste scritte, di ciò che
non è arrivato e di ciò che non è ottemperato dall'articolo 116!
Ma, al di là di questo, in aula lei ha ascoltato le nostre
considerazioni. Le mozioni che sono state approvate da questo
Consiglio, Presidente Rini, non sempre hanno poi dato corso. Adesso
apprendiamo che l'Amministratore delegato rinuncia al premio...ma
ci mancherebbe! Questo Consiglio ha chiesto all'Amministratore
unico di rinunciare ad un premio, quindi lui ha semplicemente fatto
quello che il Consiglio gli aveva chiesto...però, anche in quel
caso, delle mozioni, degli atti di questo Consiglio che non sono
stati portati avanti. L'atteggiamento omissivo che abbiamo
riscontrato è stato da noi denunciato; l'abbiamo chiesto in tutti i
modi: come Consiglieri singoli, in sede di Conferenza dei
Capigruppo, nell'Ufficio di Presidenza, nelle commissioni, e anche
in quest'aula le abbiamo chiesto di fare qualcosa.
Oggi, in effetti, nel suo intervento...perché lei sa benissimo,
Presidente, che lei oggi è a un bivio della sua Presidenza, lei
oggi deve scegliere: deve scegliere se essere Presidente del
Consiglio di tutti o se, ancora una volta, appoggiare e tutelare
chi è seduto leggermente al di sotto di lei...e oggi lei dovrà
uscire da questa dicotomia, perché vede...non può continuare a
vivere in questa ambiguità, perché è un'ambiguità che anche da un
punto di vista umano probabilmente è difficilmente sopportabile, e
politicamente però va chiarita, va chiarita, e noi glielo
chiediamo, perché le enunciazioni di principio non ci bastano più.
Allora lei ha fatto tutta una serie di considerazioni su questo
Regolamento del Consiglio, sulle società
in house
, non
in
house
, sull'articolo 116, dimenticandosi il comma 2, che è
stato citato dal collega Ferrero, perché noi siamo equiparati ai
Consiglieri di amministrazione, quindi nelle società
in
house
o non
in house
...Presidente Rini, stiamo parlando
di società a totale partecipazione pubblica della Regione, non
stiamo parlando di società private come la Cogne Acciai Speciali o
altre società che sono presenti in Valle...sulle cui società,
chiaramente, come potere ispettivo dei Consiglieri, noi avremmo
qualche difficoltà a intervenire. Qui è una questione politica, non
è più una questione di Regolamento, di interpretazione...qui siamo
di fronte a una valutazione e a una questione politica. Questo
Consiglio, come azionista di riferimento, come proprietario delle
società partecipate della Valle d'Aosta ha il diritto di avere
accesso a questa documentazione sì o no? Presidente, lei ha citato
le commissioni speciali, le commissioni d'inchiesta, il ruolo
consultivo delle commissioni, e nel ripasso generale ci ha fornito
anche la questione inerente a una parte di indagine conoscitiva.
Beh, l'indagine conoscitiva in questo caso c'era, perché discende
da un impegno del Consiglio! L'indagine conoscitiva viene
autorizzata dall'Ufficio di Presidenza, e in questo caso c'era un
impegno di tutto il Consiglio regionale ad andare in una certa
direzione.
Noi siamo quindi convinti che l'operato dei Consiglieri
regionali, a partire da questo Consiglio, sarà ribadito
nell'espletamento del loro mandato, nel dare loro la possibilità di
avere accesso a qualsiasi tipo di informazione, salvo, salvo,
chiaramente, la questione della riservatezza, quindi
compatibilmente con il nostro mandato. Allora, Presidente, ciò che
noi le chiediamo oggi, e ciò che è codificato in questa risoluzione
lo prevede, è che lei ci dica - ci dica, perché per noi è una
questione preliminare - se lei concorda, se lei è disposta a votare
questa nostra risoluzione, perché la maggioranza è libera di fare
tutte le sue valutazioni su questo documento: sospensioni,
proponendo modifiche, proponendo...perché anche nei corridoi, le
discussioni che abbiamo avuto in queste ore e in questi minuti,
chiedono, anche attraverso la richiesta di sospensione del collega
La Torre, una possibilità di dialogo su una risoluzione.
Noi le chiediamo, Presidente, di non schierarsi con la
maggioranza; la maggioranza è libera di proporre, è libera di
proporre un altro testo, è libera di proporre delle modifiche. Noi,
a lei Presidente, chiediamo di votare questo testo, perché questo
testo codifica semplicemente quelle che sono le istanze di questo
Consiglio, e soprattutto fa rientrare nel documento quelle che sono
le parti basilari del ruolo che noi dobbiamo ricoprire. Quindi urge
un chiarimento, urge un chiarimento intanto per poter lavorare in
futuro. Noi ci siamo sentiti in questo caso limitati, ma se non
possiamo espletare il nostro mandato, noi crediamo che possiamo
anche abolire il Consiglio Valle. A cosa servono i Consiglieri se
semplicemente devono ratificare gli atti di Giunta nelle
commissioni? Noi crediamo che il ruolo del Consigliere regionale
debba essere quello di essere informato su tutto ciò che succede,
anche nelle società partecipate, per farsi un'idea, perché la gente
fuori da quest'aula per questo ci ha eletti e questo ci sta
chiedendo. Noi siamo arrivati come
extrema ratio
alla
richiesta di convocazione di questo Consiglio e mai avremmo voluto
arrivare a tanto, ma alla fine questo Consiglio è un'opportunità; è
un'opportunità soprattutto per lei, Presidente, perché qui è un
problema di tutti, è un problema che lei deve risolvere, lei deve
risolvere...politicamente intendo, e soprattutto non attraverso una
sua appartenenza alla maggioranza. È chiaro, Presidente Rini, che
lei oggi deve fare una scelta, si deve liberare da queste catene,
si deve liberare da ciò che ancora la lega ad un ruolo che in parte
dovrebbe essere garante di tutti, ma in parte la tiene ancorata a
ciò che la maggioranza decide di fare. No, Presidente! Sei lei è
Presidente di tutti deve essere effettivamente
super partes
,
quindi a parole le facciamo un'apertura timida di credito, ma le
chiediamo ufficialmente, adesso, di farci sapere qual è la sua
posizione, anche perché questa sua risposta per noi è
pregiudiziale; altrimenti noi metteremo in discussione il suo
ruolo, come lei sta ricoprendo questo ruolo, perché noi non ci
siamo sentiti da lei rappresentati e non ci sentiremmo più
rappresentati da lei nel ricoprire questo ruolo, che noi non
riteniamo essere, se non codificato,
super partes
. Quindi
scelga lei, Presidente, fra la sua poltrona e quella che sta
leggermente sotto di lei.
Presidente
- Grazie...poltrone che qua non...credo che il
dibattito sia molto più profondo e più serio.
Sulla questione del
super partes
, io tengo a ribadire e a
chiarire che è il ruolo di
super partes
nello svolgimento
delle funzioni che ho io e che, al pari mio, hanno i miei colleghi
dell'Ufficio di Presidenza, vorrei ricordare...siamo in 5, in
Ufficio di Presidenza, e tutti dobbiamo garantire il
super
partes
nell'espletamento del nostro mandato. Al di là di
questo, noi, tutti e 5, non siamo 5 tecnici, il Presidente non è
tecnico, e così, quando sono sostituita anche da un vice, magari di
minoranza, costui vota e vota in base ovviamente a delle
indicazioni anche politiche. Quello che io oggi tenevo a ribadire,
e ho colto quest'occasione, è che nell'espletamento del mandato,
probabilmente discutendone anche in Ufficio di Presidenza, possiamo
migliorare anche dei passaggi, e lo faremo tutti insieme, tutti e 5
insieme; su questo garantiremo un rafforzamento di questa funzione.
Altra cosa è l'espletamento del ruolo politico, non siamo dei
tecnici, tutti facciamo riferimento a un partito politico, questa è
altra cosa.
Per quanto riguarda la risoluzione, credo che in gran parte - se
non totalmente - riprenda quello che ho detto nel discorso, quindi
credo che questo debba anche essere apprezzato, oggi, proprio anche
in un'ottica di svolgimento al meglio di questo ruolo con
imparzialità. Credo che abbiamo preso, in accordo anche con
l'Ufficio di Presidenza, una posizione molto chiara; forse siamo
stati ripetitivi, forse siamo stati troppo semplicistici anche nel
ripetere cose magari ovvie e scontate, ma, visti i tempi che
corrono, è meglio ripetere due volte cose a volte anche scontate;
però credo che la posizione di questa Presidenza, oggi, sia stata
chiara.
Ci sono altre richieste d'intervento? Non ci sono altre
richieste? No, le risoluzioni vengono discusse tutte dopo. Siamo
ancora nella discussione generale. Ha chiesto la parola il collega
Borrello.
Borrello (SA)
- Grazie Presidente.
Solo un piccolo contributo alla discussione, perché innanzitutto
se siamo qui, oggi, è perché evidentemente c'è stato qualcosa che
non ha funzionato, perché arrivare a produrre una richiesta di
Consiglio straordinario per andare a interpretare quello che è il
ruolo del Consigliere, vuol dire che c'è un qualcosa che non ha
funzionato.
Noi andiamo nell'ottica di un ragionamento che va a cercare di
definire quello che era già stato manifestato con una disponibilità
prodotta in prima battuta dal Presidente della II Commissione e,
successivamente, anche all'interno della Conferenza dei Capigruppo,
per andare nella commissione competente a fare un'analisi rispetto
a quelle che sono le società partecipate. Il percorso era iniziato
si sono prodotte tutta una serie di audizioni; successivamente, si
è avuto un "black out" - così come l'ha definito il collega La
Torre - che ha fatto sì che dovesse venire riconosciuto quello che
è il ruolo del Consigliere con un opportuno chiarimento prodotto in
questa sede dal Presidente del Consiglio, che ringrazio...e
ringrazio anche lo staff che ha prodotto tutta la collaborazione
per arrivare a questo tipo di ragionamento...un opportuno
chiarimento che è stato anche auspicato, ovviamente a 360°, sia
dalle forze di minoranza, sia dalle forze di maggioranza, anche
dalle dichiarazioni che sono state rese, e che ha portato
"all'identificazione" - forse al chiarimento definitivo - di quello
che è il ruolo del Consigliere, soprattutto per quanto riguarda
l'attività ispettiva. Ritengo questo inquadramento giuridico e
normativo opportuno, perché va nell'ottica di dare la giusta
dignità anche al Consiglio, indipendentemente dalle appartenenze,
maggioranza e opposizione.
Detto questo, dal punto di vista della discussione della
risoluzione, io mi sono confrontato con i colleghi di maggioranza e
col collega Capogruppo. Riterrei opportuno fare una sospensione per
fare una valutazione in merito; in prima battuta, con i colleghi di
maggioranza, e successivamente anche con i colleghi
dell'opposizione. Vi ringrazio.
Presidente
- Il Consiglio è sospeso.
Si dà atto che la seduta è sospesa dalle ore 11,02 alle ore
12,47 e che dalle ore 12,47 assume la presidenza il Vicepresidente
André Lanièce.
Lanièce (Presidente)
- Riprendiamo i lavori, che sono
stati sospesi su richiesta del Capogruppo della Stella Alpina. Ha
chiesto la parola il collega Borrello; ne ha facoltà.
Borrello (SA)
- Grazie Presidente.
A seguito della mia richiesta di sospensione, abbiamo avuto
prima un confronto all'interno della maggioranza e poi all'interno
dei Capigruppo per cercare di addivenire a un testo condiviso.
Posso già anticipare che non siamo riusciti a trovare una quadra in
tal senso e abbiamo presentato immediatamente due testi - quindi in
totale due risoluzioni - alla Presidenza, che andremo poi a
discutere quando sarà il momento.
Presidente
- Ha chiesto la parola il collega Viérin
Laurent; ne ha facoltà. Siamo sempre in discussione generale.
Viérin L. (UVP)
- Sì, solo per mozione d'ordine. Per due
domande: una per chiedere dov'è il Presidente del Consiglio, se
partecipa al dibattito, se ha scelto la fuga, o se pensa di...
Presidente
- È un attimo impegnata, ma è lì, nel suo
ufficio...
Viérin L. (UVP)
- Grazie Presidente per la risposta...la
seconda è: non abbiamo afferrato bene...a seguito della vostra
sospensione, c'era stata una richiesta di modifica del nostro
testo, alla quale noi abbiamo semplicemente risposto "no", perché
crediamo che nel nostro testo sia codificata semplicemente quella
che è un'interpretazione del ruolo dei Consiglieri regionali.
Quindi avete preso il nostro testo col "copia-incolla" e avete
fatto le modifiche sul nostro testo o avete un nuovo testo che si
può vedere? Solo per capire...
Presidente
- Adesso do subito l'ordine di distribuire il
testo che è stato presentato, perché ci sono due risoluzioni, una è
pertinente, e l'altra è riferita ad un altro argomento,
adesso...
Viérin L. (UVP)
- Sì, Presidente, la prima domanda era
rivolta a lei, la seconda era rivolta al collega
Borrello...politicamente, per capire se il testo che avete
predisposto deriva dal nostro testo con un "copia-incolla" e con
due virgole modificate o se ci sono altre questioni politiche di
cui si può discutere in quest'aula.
Presidente
- Ha chiesto la parola il collega Perron; ne
ha facoltà.
Perron (UV)
- Grazie Presidente.
Per meglio precisare al collega Viérin e a tutti i colleghi del
Consiglio, la maggioranza ha depositato due documenti distinti: uno
ribadisce una serie di impegni circa il comportamento da adottare
nelle procedure in atto all'interno delle società partecipate e
controllate e, l'altra risoluzione, che nasce dalla discussione che
abbiamo fatto in sede di Conferenza di Capigruppo, è un
riformulazione, diciamo così, a voce e a pugno della maggioranza,
la quale riafferma quello che abbiamo cercato di sostenere nella
Conferenza dei Capigruppo.
A noi, a me in modo particolare, spiace evidenziare che gli
sforzi che dal nostro punto di vista abbiamo cercato di fare,
chiederei intanto alla Presidenza se vuole distribuirli, gli sforzi
possibili per trovare un testo comune non hanno prodotto buon
esito; testo comune sul quale noi avevamo apportato alcune piccole
modifiche, leggere, mi permetto di suggerire, quasi di tipo
tecnico, che forse da un punto di vista giuridico specificavano
meglio ruoli e funzioni sia dei Consiglieri che delle commissioni.
Questo non è stato possibile, quindi noi abbiamo provveduto a
riformulare una risoluzione
ex novo
che ribadisce quello
che, a nostro modo di vedere, poteva essere sostenuto e approvato
dall'intero Consiglio sulla mozione che, invece, era stata
depositata dai Consiglieri di opposizione. Quindi è una risoluzione
di maggioranza che da una parte ribadisce con forza le funzioni
ispettive e di controllo dei singoli Consiglieri, ribadisce con
forza le funzioni di indirizzo e di controllo in capo alle
commissioni consiliari, che quindi si esercitano anche attraverso
l'accesso ai dati, alle informazioni riguardanti le società
partecipate o controllate, come abbiamo detto stamattina, fermo
restando il segreto d'ufficio che compete ai Consiglieri. Rispetto
alla formulazione della risoluzione di minoranza, invitava...anche
qui contiene una piccola correzione...invitava il Presidente della
Regione e gli Assessori a richiamare gli organi di amministrazione
e di controllo delle società direttamente o indirettamente
partecipate dalla Regione ad un puntuale rispetto di quelle che
sono le disposizioni che stabiliscono, quindi, quelli che sono gli
specifici adempimenti nei confronti degli organi regionali,
intendendo qui, in modo particolare, organi regionali, Consiglieri
e commissioni competenti che, a nostro modo di vedere - lo
ribadiamo ancora una volta - hanno il diritto-dovere di poter
svolgere pienamente il loro ruolo e la loro funzione anche
attraverso l'accesso agli atti delle società partecipate e
controllate. Grazie.
Presidente
- Prima di dare la parola al collega Donzel,
vorrei solo ribadire che il Presidente Rini sta partecipando alla
riunione della giuria della Donna dell'Anno, per cui sarà comunque
al più presto presente in aula. Ha chiesto la parola il collega
Donzel; ne ha facoltà.
Donzel (PD-SIN.VDA)
- Capisco che un Consiglio
straordinario che si occupa in particolare anche del ruolo del
Presidente del Consiglio sia meno importante della giuria della
Donna dell'Anno, e quindi...
Presidente
- ...guardi che la convocazione della giuria
era già stata fissata da tanto tempo, e la collega Fontana può
esserne...
Donzel (PD-SIN.VDA)
- ...grazie, perché
rispetta...certamente, ogni volta che tocchiamo la sua
protetta...ma basta, ma è patetico! Collega Lanièce, ma difenda di
più i Consiglieri regionali!
Presidente
- ...la collega Fontana lo sa, la riunione era
già stata fissata prima del Consiglio straordinario, quindi...
Donzel (PD-SIN.VDA)
- ...ma per cortesia, ma la pianti
lì! Ogni volta che tocchiamo la Consigliera Rini, lei si
inalbera...
Presidente
- ...lei cominci ad avere l'educazione che non
ha mai avuto nella sua vita, perché io ho solo precisato una cosa
corretta, e basta! E non c'è bisogno di insultare nessuno! Io sto
solo dicendo la verità: il Presidente Rini sta partecipando alla
riunione della giuria.
Donzel (PD-SIN.VDA)
- ...e io posso dare un giudizio?
Presidente
- ...un giudizio sbagliato...l'ho ribadito: io
sto solo dicendo la verità, non proteggo nessuno io, e la collega
Fontana sa benissimo che c'era la riunione, che era
convocata...
Donzel (PD-SIN.VDA) -
...cosa c'entra la collega Fontana?
Ma scusi, Presidente, posso parlare io? Allora, lei ha dato
un'informazione...posso dare un giudizio? Secondo me, vista la
gravità del dibattito che c'è in questo momento, che vede anche in
prima persona chiamata in causa la Presidente, ho ritenuto
opportuno dire che per me sarebbe stato importante poter parlare
alla Presidenza... È più importante per lei, che qualche volta è
arbitro, e qualche volta invece è giudice e dà anche un
giudizio...in questo caso scende in campo e dice: "ha ragione a non
partecipare ai lavori la Presidente", quindi si permette...qualche
volta siamo
super partes
e qualche volta
ultra
partes
quando si parla della Consigliera Presidente Rini,
nel suo caso... Grazie per questa difesa ad oltranza, ne prendiamo
atto: per l'ennesima volta non possiamo pronunciare la parola
"Consigliera Rini" quando lei siede lì, e va bene!
Veniamo al merito della questione, perché credo sia più
importante. Siccome il collega Perron ha precisato alcune cose che
erano...diciamo di dominio della Conferenza dei Capigruppo, è
giusto anche che da parte nostra si esterni la nostra posizione
rispetto alla questione della risoluzione. Non è certamente un
capriccio nostro, del Partito Democratico-Sinistra VdA, voler
mantenere il punto sulla nostra risoluzione, perché la differenza
sostanziale fra il nostro atteggiamento e quello della risoluzione
poi portata dalla maggioranza con qualche correzione non è soltanto
una questione di limature, è il succo di questa vicenda. Noi siamo
venuti qui, a un Consiglio straordinario, perché ad una
commissione, che era investita da quest'aula a fare un certo lavoro
particolare, quella II Commissione allargata ai Capigruppo, è stato
negato di svolgere questo lavoro.
Votare la nostra risoluzione vuol semplicemente dire: si
ribadisce la validità del Regolamento in atto, tant'è che non
chiediamo modifiche di Regolamento e, nel ribadire la validità del
Regolamento in atto, ribadiamo gli impegni presi da quest'aula.
Invece la maggioranza sta aggirando l'ostacolo, sta dicendo: "si
possono fare tutte queste cose", ma lo dice dopo un duro dibattito
durato mesi, in quest'aula, ci sono voluti mesi a dire: "date
risposte ai 116, date accesso agli atti"! Adesso, ovviamente messa
nell'angolo, costretta a dover dare delle risposte puntuali, cerca
di dire: "no, la risoluzione del gruppo di minoranza non è scritta
in modo abbastanza chiaro, ci sarebbero dei problemi giuridici,
tecnici, nell'applicazione". Dal nostro punto di vista tutti questi
problemi non ci sono, è in capo semplicemente una schermaglia per
cui la maggioranza non se la sente di dire: "abbiamo toppato nel
non intervenire subito a stoppare CVA e Casinò quando facevano
queste azioni forti nei confronti dei Consiglieri, quindi non
rispondevano, e pertanto aggiriamo l'ostacolo con una nostra
mozioncina.
Resta il fatto politico: non accettare di votare la nostra
risoluzione vuol dire che si mette sostanzialmente in discussione
il lavoro della II Commissione allargata ai Capigruppo, e io non so
da questa
impasse
con quale
escamotage
vorrete
tentare di venirne fuori! Noi avevamo preso un impegno pubblico,
qui, davanti a tutti i valdostani, in Consiglio regionale, e voi
state cercando in qualche modo di salvare la capra e i cavoli...ma
sicuramente qualcuno - e guardo nei banchi della maggioranza - per
quanto mi riguarda, ci ha perso la faccia!
Presidente
- Collega, giusto per una precisazione, visto
che mi hanno detto che chiedeva notizie sulla mia assenza...l'avevo
già spiegato in precedenza, addirittura prima di fissare il
Consiglio straordinario avevo fatto presente che, visto che nella
giuria...l'abbiamo salutato, gli abbiamo dato il benvenuto questa
mattina, c'è il Presidente Brega che viene dall'Umbria...mi sono
permessa di aprire almeno i lavori e ho lasciato che la giuria
procedesse i suoi lavori senza di me; però un minimo di rispetto,
anche istituzionale, credo che prevedesse che almeno all'apertura
dei lavori della giuria fossi lì. Avevo avvisato che avevo questo
impegno questa mattina, quindi...era alle 10, l'abbiamo posticipata
a mezzogiorno e mezzo...era alle 10, l'abbiamo spostata apposta
perché non dovessi abbandonare l'aula subito dopo la mia relazione.
Mi sembrava un atto di cortesia per questo Consiglio.
Ci sono altre richieste d'intervento? Prego, collega Viérin.
Viérin L. (UVP) -
Grazie Presidente.
Solo per chiedere, in ordine ai lavori, visto che ci sono
diversi Consigli in cui chiediamo alle 13 se proseguire o
meno...concludiamo il punto o...? Perché noi avremmo ancora un po'
di cose da dire.
Presidente
- No, collega, come d'abitudine, se siete
d'accordo, sospendiamo adesso. Non si può sospendere quando siamo
in fase di votazione, quindi io sospenderei adesso e riprenderei i
lavori alle 15,30. Va bene? Dica, collega.
Viérin L. (UVP)
- Sì, Presidente, solo un appunto sulla
questione della giuria. Nessuno voleva mancare di rispetto alla
giuria...
Presidente
- ...no, no, ma rispondevo al collega
Donzel.
Viérin L. (UVP) -
...prendiamo atto che la giuria era
convocata alle 10 e che per le vostre riunioni di maggioranza avete
spostato la giuria della Donna dell'Anno, mentre per la ripresa del
Consiglio lei non si è presentata per andare a presiedere. Quindi
era semplicemente una richiesta, perché non l'abbiamo vista tornare
in aula, e allora eravamo preoccupati per lei, Presidente, che
nell'indecisione di assumere una scelta magari avesse optato per
una fuga...ecco, era solo per questo.
Presidente
- No, ha visto l'ho rincuorata, sono ancora
qui. No, collega, non è mai stata spostata per riunioni di
maggioranza, non abbiamo avuto riunioni di maggioranza alle 10.
Collega Donzel, per...? L'ho citata, le ho detto che le ho
risposto...collega Donzel, per cortesia! I lavori riprenderanno
alle ore 15...io gliela do se c'è una motivazione, mi dica la
motivazione! È un fatto personale? L'abbiamo offesa? Allora
risponda, prego.
Donzel (PD-SIN.VDA)
- Fatto personale, perché non mi sono
inalberato con lei e le sue scelte, mi sono inalberato con la presa
di posizione del Vicepresidente Lanièce, che non ha lo stesso
atteggiamento di difesa e di tutela per tutti gli altri Consiglieri
regionali. Allora questo atteggiamento comincia a dare un po'
fastidio all'aula, a me personalmente, e ho solo cercato di
precisare questa cosa, che è fastidiosa.
Presidente
- La parola al collega Lanièce.
Lanièce (SA)
- Ma io non riesco a capire se il collega
Donzel ci fa o ci è! Io ho solo detto che la Presidente Rini era
assente momentaneamente perché doveva partecipare alla riunione
della giuria. Mi ha insultato dicendo: "come mai?" ed ho solo
spiegato che era falso dire che si era allontanata, ma che doveva
partecipare alla riunione della giuria già fissata precedentemente.
Quindi non c'era da insultare nessuno, né dire che io proteggevo
lei, dicevo solo la verità. Stavo dicendo quello che mi è stato
riferito, e infatti è stato ribadito dal Presidente Rini, non vedo
pertanto quale sia il problema.
Presidente
- Grazie. Collega Viérin.
Viérin L. (UVP)
- Credo che dopo questo chiarimento
possiamo andare a mangiare più tranquilli. Grazie.
Presidente
- Sì, andiamo. Ci vediamo alle ore 15,30.
---
La seduta straordinaria termina alle ore 13,02.
