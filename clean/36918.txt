Classificazione
CASA DA GIOCO



Oggetto del Consiglio n. 820 del 23 ottobre 2014 - Resoconto
OGGETTO N. 820/XIV - Discussione generale congiunta sulla
"Relazione annuale al Consiglio regionale sull'andamento della
gestione della "Casino de la Vallée S.p.A.", ai sensi dell'articolo
8 della legge regionale 30 novembre 2001, n. 36." e sulla proposta
di atto "Rafforzamento finanziario del Resort e Casino di
Saint-Vincent. Incarico alla Finaosta S.p.A. di sottoscrivere, in
nome e per conto della Regione, l'aumento di capitale della Casino
de la Vallée S.p.A.".
Presidente -
La parola all'Assessore Perron.
Perron (UV)
- Grazie Signor Presidente. Buongiorno a
tutti.
Come previsto dall'articolo 8 della legge regionale 36, quella
istitutiva del Casinò, presento oggi al Consiglio regionale la
relazione sull'andamento della Casa da gioco di Saint-Vincent,
avendo come riferimento temporale il bilancio di esercizio
dell'anno 2013. Cercherò di ripercorrere gli aspetti più
significativi sulla base della relazione sulla gestione e sulla
nota integrativa che sono allegate al bilancio e che contengono una
dettagliata e ampia analisi dei dati statistici, economici,
gestionali che hanno caratterizzato l'esercizio. Come negli anni
precedenti, a fronte di un andamento positivo del risultato
economico del Casinò, seppur modesto, l'unità produttiva Servizi
alberghieri ha registrato una perdita. Nel dettaglio il margine
operativo lordo dell'unità produttiva Casa da gioco è stato
positivo, pari a più 684 mila euro, mentre l'unità produttiva
Servizi alberghieri ha registrato una perdita di circa 8 milioni di
euro. È bene ricordare che il risultato assorbe, come per gli
esercizi precedenti, le perdite strutturali della parte
alberghiera, con l'aggravante dei minori introiti consuntivati nel
corso dell'esercizio per effetto del parziale utilizzo dell'hôtel,
la cui gestione sta in qualche modo migliorando sensibilmente solo
ora al termine della realizzazione degli interventi che erano stati
previsti dal piano di sviluppo. Ancorché il Casinò sia riuscito,
grazie a grandi sforzi fatti in un contesto fortemente negativo, a
registrare ancora un margine operativo positivo, dopo tre anni di
bilanci in utile (2009-2010-2011), che hanno aiutato il
consolidamento della liquidità, il 2013, come peraltro il 2012, ha
registrato una perdita d'esercizio. Il bilancio 2013, chiuso con
una perdita globale di 21 milioni di euro, non è un bilancio
normale, in quanto assorbe una serie di fattori straordinari legati
principalmente ai lavori.
Come per l'esercizio 2012, la perdita era stata prevista nei
piani aziendali, il risultato fortemente negativo è stato
peggiorato dal perdurare della crisi economica nazionale, che nel
2013 è ancora purtroppo peggiorata. L'impatto maggiore sul bilancio
lo hanno generato, come per il 2012, gli stralci relativi
all'eliminazione di impianti obsoleti dell'hôtel, non più a norma
per 9 milioni, fattore straordinario esaurito e che non si ripeterà
nei futuri esercizi; l'assorbimento di oltre 8 milioni di euro di
perdite generate dall'unità alberghiera, causate principalmente
dalla ridotta attività conseguente ai lavori, effetti che hanno
causato anche un rallentamento dell'attività della Casa da gioco;
la crescita del peso degli ammortamenti legati ai lavori di
ristrutturazione e al conferimento degli stabili da parte della
Regione, il valore totale è ormai quasi pari a 10 milioni di euro,
in aumento di un milione rispetto al 2013 e di quasi 8 milioni
rispetto al 2009 anno pre-fusione con la struttura alberghiera; il
peso degli interessi per mutui bancari è salito nel 2013 a 3
milioni di euro.
Mi permetto di fare subito un'integrazione prendendo l'impegno
che era stato assunto in Consiglio regionale circa l'iscrizione in
bilancio di imposte anticipate. Non faccio disquisizioni generali
sul contesto e sul significato delle perdite fiscali, né sul senso
di mettere in bilancio le imposte anticipate. Cerco di fare una
relazione dettagliata sulla situazione del bilancio e il motivo per
cui sono state iscritte queste poste nel bilancio della Casino de
la Vallée. Erano stati sollevati anche dei dubbi - penso
all'audizione in commissione - sulla correttezza dello stanziamento
nel bilancio di esercizio chiuso al 31 dicembre e del bilancio
intermedio di imposte anticipate sulle perdite fiscali generate nei
periodi di riferimento e nei precedenti.
Penso di poter ribadire la correttezza del comportamento
utilizzato nella redazione del bilancio, in quanto nello specifico
si sono verificate tutte le condizioni previste dai principi
contabili nazionali, in quanto esiste la ragionevole certezza di
ottenere nei successivi esercizi imponibili sufficienti a
consentire il riassorbimento delle perdite fiscali prodotte, in
quanto il piano quinquennale predisposto dall'azienda prevede
l'assorbimento delle perdite fiscali prodotte a tutto il dicembre
2013 per un importo complessivo di euro 36.706.000, con imposte
anticipate residue al termine del quinquennio pari ad euro
6.400.000, tralascio i decimali...rispetto all'importo stanziato in
bilancio al 31 dicembre di euro 16.600.000. In altri termini dalla
proiezione quinquennale risulta che le perdite fiscali possono
ottenere un assorbimento del 61 percento. La proiezione
quinquennale derivante dal piano industriale, redatto per motivi
gestionali ai fini della dimostrazione del futuro recupero delle
perdite, è uno strumento limitato per un'azienda che ha come
orizzonte un'attività...la durata residua della concessione
regionale per l'esercizio del gioco...cioè il 31 dicembre 2013
residuano ancora 20 anni alla scadenza della concessione. D'altro
canto, previsioni gestionali superiori al quinquennio nel caso
specifico possono anche perdere di affidabilità. In questi casi
pare utile e ragionevole estrapolare il
trend
di redditività
che emerge dalla proiezione quinquennale per desumere facilmente
che le perdite fiscali generate a tutto il 31 dicembre 2013 possono
trovare totale assorbimento e le corrispondenti imposte anticipate
integrali annullamento entro il secondo anno successivo al
quinquennio e quindi in un momento anteriore...non direi
abbondantemente...anteriore alla scadenza della concessione.
Queste considerazioni trovano la loro fonte logica negli effetti
redditualmente positivi che saranno prodotti nei futuri esercizi
dagli interventi strutturali, organizzativi e commerciali previsti
dal piano di sviluppo. Le perdite hanno e derivano da circostanze
ben identificate, queste sono: primo, lo stralcio contabile del
valore dei cespiti corrispondenti alle demolizioni conseguenti alla
realizzazione del piano di sviluppo; vi è l'interferenza dei
cantieri del piano di sviluppo sulla regolare operatività aziendale
a partire dal secondo semestre 2011 sino al 31 dicembre 2013; la
crisi forte del mercato del gioco. È quindi ragionevolmente certo
che le circostanze che ho descritto non si ripeteranno nei futuri
esercizi, in quanto lo stralcio contabile corrispondente alle
demolizioni strutturali che nel periodo dei lavori hanno
totalizzato un importo complessivo pari a 19 milioni di euro si
stima che non debba più verificarsi almeno per qualche decennio.
L'interferenza dei cantieri sull'attività corrente che ha impattato
sia sulla produttività, sia sulle presenze, quindi sul volume dei
ricavi, è cessata col 31 dicembre 2013. La completa realizzazione
del piano di sviluppo, la cui prima fase dedicata alle
infrastrutture è stata ultimata al 31 dicembre 2013, mentre le
altre saranno ultimate al termine del 2015, mette a disposizione
della Casino un'azienda rinnovata, idonea ad affrontare la crisi in
atto nelle molteplici sfaccettature con le quali questa si
presenta. La decisione dell'azionista di riferimento di permettere
la realizzazione del piano di sviluppo dotando la società del
patrimonio di dotazione della Casa da gioco e dell'albergo, nonché
dei mezzi finanziari necessari per affrontare gli interventi di
rilancio, costituisce la conferma dell'interesse che lo stesso
azionista ha dimostrato nel voler proseguire nell'attività
aziendale per contrastare la situazione di non redditività e
stimolare quindi ritorni economici sotto forma di rinnovati
maggiori introiti.
Infine un elemento importante che, a mio giudizio, occorre
prendere in considerazione per l'iscrizione delle imposte
anticipate in bilancio è il significato anche informativo che
queste possono dare ai vari
state
border
esterni
all'azienda, si pensi, ad esempio, al sistema bancario nel suo
complesso. Infatti l'iscrizione significa un impegno per l'impresa
nel voler fronteggiare le perdite, mentre una mancata iscrizione
sarebbe una comunicazione dell'incapacità a generare imponibili
fiscali positivi nei successivi esercizi. Il mancato stanziamento
delle imposte anticipate significherebbe esprimere un giudizio
negativo sulle capacità del piano di sviluppo di raggiungere i
propri obiettivi principi, vale a dire rimuovere la situazione di
mancanza di redditività prima ancora che il piano di sviluppo sia
interamente realizzato. Spero quindi di aver in qualche modo
chiarito un aspetto sul quale mi ero preso l'impegno di fornire
delucidazioni in Consiglio.
Vorrei ricordare che il 2013 è stato l'anno più difficile per
Casino de la Vallée, in quanto la struttura alberghiera ha operato
solo con l'hôtel a 4 stelle e la maggior parte delle aree comuni,
per esempio, la hall di ingresso, i ristoranti, il centro
benessere, la piscina, con l'annesso parco, non erano disponibili
perché oggetto dei lavori. Anche la Casa da gioco l'anno scorso ha
subito i disagi maggiori con molte aree chiuse al gioco provocati
dalla ristrutturazione. Certamente la naturale contrazione del
fatturato, causata dagli interventi di ristrutturazione, è stata
fortemente aggravata anche dalla crisi economica, questa è una
crisi senza precedenti, che ha causato il crollo dei consumi a
livello nazionale, a questo si è sommata l'entrata in vigore delle
nuove norme valutarie, con il limite di utilizzo del contante a
1.000 euro, che hanno posto i casinò italiani fuori mercato
rispetto alla concorrenza delle case da gioco situate appena oltre
confine. A fronte di queste criticità, i budget 2012 e 2103
prevedevano in modo obiettivo perdite dovute, oltre che agli
elementi in precedenza descritti, anche alla contrazione dei
fatturati. Ovviamente gli effetti degli investimenti sulla
produzione si espleteranno su un periodo temporale ultra decennale,
mentre ad oggi, per effetto dei lavori, la produzione ne è
risultata fortemente condizionata. Bisogna rilevare che i lavori
intrapresi con rapidità e con decisione rappresentano di fatto
l'unica garanzia vera per il futuro della società, altrimenti
destinata alla dismissione e alla chiusura; ci vuole il tempo
necessario affinché le strutture realizzate comincino a produrre
degli utili.
È importante essere consapevoli e anche riconoscere che si è
deciso di non fermare le attività durante i lavori di
ristrutturazione, questo al fine di non disperdere la clientela a
vantaggio della concorrenza e di non dover poi affrontare
importanti costi di avviamento. Si rileva che il
management
della Casino de la Vallée ha immediatamente posto in essere
un'importante attività di risparmio, che ha portato ad una
riduzione generale dei costi pari al 6 percento solo nell'ultimo
biennio, pari a circa 7 milioni di euro. Il costo del personale
invece - oggetto sul quale tornerò in dettaglio dopo, perché mi
sembra corretto parlarne anche in Consiglio, oggetto da luglio 2013
di una complessa e anche difficile trattativa sindacale - è
diminuito nel 2012 meno delle previsioni: circa un milione di euro.
Fra i maggiori risparmi attuati è da evidenziare quello relativo al
costo degli organi amministrativi. Ciò ha portato ad oggi ad un
risparmio di circa 710 mila euro all'anno e nel triennio saranno
quindi risparmiati più di due milioni di euro. Questa mi pare di
poterla definire un'attenta politica di gestione delle risorse, sta
continuando anche nel corso del corrente anno ed ha portato a
ridurre in modo considerevole il risultato negativo. Le risorse
liquide accumulate nei precedenti anni e il corposo stato
patrimoniale si sono rivelati strategici per affrontare al meglio
la crisi economica e l'ultimazione dei lavori di ristrutturazione,
senza ciò difficilmente si sarebbe potuto pensare di poter
traghettare l'azienda fino al 2014. In questa fase si è scelto di
non intervenire sul personale utilizzando parte della forza lavoro
per il coordinamento dei lavori di ristrutturazione in supporto
alle imprese coinvolte. Questa decisione, oltre a contribuire ad
ottimizzare i processi, ha permesso di evitare il ricorso ad
eventuali ammortizzatori sociali o, peggio ancora, a
licenziamenti.
È utile ricordare che i lavori di ristrutturazione approvati da
questo Consiglio regionale si sono resi necessari e
improcrastinabili a causa dello stato di conservazione degli
immobili che non avrebbe più consentito il regolare svolgimento
delle attività, anche in relazione alla sicurezza dei locali. Il 75
percento del valore degli interventi riguarda la sostituzione e
messa a norma di impianti e strutture che ormai erano obsoleti.
Due parole sul mercato dei giochi: il mercato dei casinò ha
avuto un'ulteriore contrazione nel 2013, pari a circa il 7 percento
rispetto al 2012, che era già in calo. Anche il gioco di Stato
registra un ulteriore saldo negativo in termini di spesa e di
giocate rispetto all'anno precedente, addirittura superiore
rispetto a quello delle case da gioco, pari al 7,6 percento.
Dall'inizio della crisi economica nel 2009 le case da gioco
italiane hanno perso il 40 percento del proprio fatturato e solo
nell'ultimo triennio, periodo nel quale la crisi si è manifestata
con più forza, il 33 percento. In questo lasso di tempo
Saint-Vincent ha perso il 28 percento del proprio fatturato
registrando un andamento secondo solo a Campione d'Italia. Le quote
di mercato da quando sono stati effettuati i primi interventi sono
migliorate rispetto alla concorrenza, ma purtroppo gli effetti
della grave crisi economica, combinati alla pressione del gioco di
Stato, hanno vanificato gli sforzi. Tutte le case da gioco italiane
ed europee poste ai confini nazionali negli anni hanno visto
contrarsi pesantemente i fatturati e registrato pesanti perdite di
bilancio.
Se il Consiglio lo richiederà, farò una dettagliata relazione su
quanto avviene nelle altre case da gioco per avere un paragone, ma
continuo con l'esame invece di ciò che succede nella Casa da gioco
di Saint-Vincent. Nel corso del 2013 sono proseguite e si sono
concluse nel pieno rispetto dei tempi, le attività previste nel
piano industriale, di cui si era già dato conto nella relazione
passata raggiungendo l'attuazione totale degli investimenti
prospettati. Dal 2008, solo per citare le opere più importanti, si
sono realizzati gli interventi necessari alla messa a norma delle
aree comuni degli uffici, la realizzazione della sala Evolution, la
realizzazione del ristorante Gaya, il ristorante Brasserie, la
realizzazione di due hôtel con annesso centro congressi, il nuovo
centro benessere, il salone Rascard, tre ristoranti, quattro bar,
la nuova centrale tecnologica, che ha sostituito le due centrali a
gasolio ormai fuori norma, il nuovo ingresso del Casinò, tutte le
sale da gioco, il sistema di videosorveglianza, l'implementazione
del settore
slot machine
attraverso l'introduzione di nuovi
sistemi per il pagamento, oltre che la sostituzione totale del
parco macchine, ormai con un'età media superiore ai sette anni.
Dal 1994 al 2013 la Regione ha visto trasferimenti dalla Casa da
gioco per circa 1,3 miliardi di euro. Nessuna di queste risorse è
stata reinvestita sulle strutture o accantonata in previsione di
lavori, pertanto al momento in cui si sono approntati i lavori
l'azienda ha dovuto rivolgersi direttamente al sistema bancario per
poter effettuare gli investimenti e quindi indebitarsi per circa 90
milioni di euro. Inizialmente - il Consiglio lo conosce, ma lo
ricordo - si optò per alcuni istituti bancari, ma si decise poi di
rivolgersi a Finaosta per fare in modo di non disperdere i circa 30
milioni di interessi che si sarebbero dovuti pagare nei prossimi 15
anni, lasciandoli quindi interamente nelle disponibilità del socio
Regione.
Sotto il profilo finanziario, l'indebitamento al 31 dicembre
2013 è pari a circa 74 milioni di euro, è tutto da ascrivere agli
investimenti effettuati sia relativi ai lavori di ristrutturazione,
sia ai miglioramenti tecnologici e commerciali, ad esempio, la
sostituzione del parco macchine nel settore
slot machine
.
Tale aspetto si rileva dal valore delle immobilizzazioni, sia
materiali che immateriali, che al 31 dicembre 2009, cioè prima
della fusione, erano pari a 16 milioni di euro e alla data del 31
dicembre 2013 hanno raggiunto la cifra di 162 milioni di euro.
Rispetto ai piani originali redatti nel 2010, ci sono stati dei
rallentamenti; il rallentamento del fatturato è stato di molto
superiore alle previsioni soprattutto a partire dall'ultimo
trimestre 2011 a causa della crisi economica, della stretta
dell'uso del contante, aspetto drammatico, purtroppo, questo per il
Casinò. Infine, alla fine dell'estate 2011 il fatturato aziendale
era in qualche modo ancora in crescita.
L'impatto della crisi è stato sicuramente superiore a quello che
si era preventivato, la trattativa sindacale iniziata nel luglio
del 2013 prevedeva un risparmio sul costo del personale già per
l'esercizio 2013 e per il corrente anno pari a 12 milioni di euro.
Il forte contrasto sindacale dell'ultima primavera ha generato
grandi difficoltà ad addivenire ad un accordo in tempi ragionevoli
e a dover infine accettare interventi con impatti purtroppo minori
rispetto alle previsioni, cioè importi concretizzatisi in circa 7
milioni di euro per il corrente anno. Quest'accordo scade il 31
dicembre di quest'anno, parallelamente dal 2010 si sono messi in
atto tutta una serie di importanti interventi sui costi generali
dell'azienda, che solo nel corrente anno genereranno, escluso il
costo del personale, risparmi per oltre 9 milioni di euro su base
annua rispetto al 2010, anno della fusione aziendale. Alla data del
31 dicembre 2013 la liquidità aziendale era pari a 7.462.000 euro,
quindi anche con un'erosione delle disponibilità del biennio.
È chiaro, anche in considerazione degli evidenti problemi del
mercato, che il futuro ed il rilancio passano esclusivamente dalla
realizzazione dei piani di
marketing
che sono stati previsti
e dall'implementazione dei servizi secondo gli standard richiesti.
È innegabile che il nuovo Saint-Vincent Resort & Casino è un
progetto di livello internazionale, oggi oggetto di apprezzamento
sia da parte della clientela che dei media specializzati, ma la
piena realizzazione e il rilancio potranno avvenire solo con lo
sviluppo e il miglioramento della qualità dei servizi già oggi
comunque di livello e soprattutto dalla capacità che l'azienda deve
avere di comunicare e di vendere il prodotto. A tal proposito sono
stati predisposti corsi efficaci di formazione del personale anche
della parte hôtelliera, per sviluppare le competenze e le
conoscenze del personale. I lavori di ristrutturazione del
complesso hanno penalizzato certamente la programmazione
dell'attività di promozione di maggior successo, in primis gli
spettacoli, ma hanno anche impedito di beneficiare di flussi di
presenze generate dal mercato congressuale. Pur programmando eventi
di minore impatto promozionale, si è puntato maggiormente
sull'organizzazione di eventi di poker, che hanno permesso di
generare nuovi flussi di clientela e un certo turnover del parco
giocatori.
Si segnala infine l'avvio di nuove collaborazioni con dei
segnalatori di clientela VIP anche di origine orientale. Sono stati
avviati, ne avevamo parlato anche a seguito di iniziative
consiliari, e sono in fase di concretizzazione i rapporti
commerciali con importanti
tour operator
per il mercato del
gioco localizzati in Cina, Macao e Hong-Kong.
Strategica si è rivelata la scelta di mantenere invariati i
flussi di spesa a favore dell'attività commerciale e di
marketing
, investimento che ha permesso di assicurare
continuità nelle presenze dei target di clientela più importanti,
VIP e fidelizzati, ma anche di clienti occasionali. Il consuntivo
per le commesse di
marketing
espone costi per 13 milioni di
euro, compresa l'ospitalità interna, di cui 8 milioni di euro
finalizzati all'incentivazione delle presenze della clientela VIP,
quella caratterizzata dal più alto elevato potenziale di spesa; 1
milione di euro circa per l'organizzazione di grandi eventi di
Texas Holdem; 900 mila euro per l'organizzazione di grandi eventi a
sostegno dell'attività dell'Associazione In Saint-Vincent per la
promozione turistica della località; 220 mila euro circa per la
programmazione di grandi spettacoli che sono offerti a tutta la
clientela; oltre 2 milioni di euro sono stati investiti in attività
di comunicazione e promozione commerciale per migliorare la
visibilità del complesso Casinò-albergo anche nel mondo
web
,
per incentivare flussi di clientela organizzati, gruppi, per
migliorare la quota di mercato della clientela asiatica residente
in Italia, per esplorare nuovi mercati e per reperire nuova
clientela VIP; circa 400 mila euro sono stati destinati
all'attività di benefit nei confronti della clientela fidelizzata;
240 mila euro sono stati investiti in attività di sponsorizzazione.
Investimenti che nel loro complesso - ecco la filosofia -
confermano il profilo di un'azienda che resta orientata al mercato,
che continua, anno dopo anno, ad investire anche sulla ricerca e
sviluppo, migliorando ogni anno la funzionalità del sistema
informativo aziendale, che ha applicazioni aggiornate e finalizzate
a migliorare l'accoglienza della clientela che si reca al
Resort
.
La congiuntura economica ha generato effetti devastanti sul
comparto ricettivo e commerciale di Saint-Vincent, nonostante la
riapertura delle Terme di Saint-Vincent e pur proseguendo
l'attività di promozione e di organizzazione di eventi curata
dall'Associazione In Saint-Vincent, di cui fanno parte, oltre che
la Casa da gioco, il Comune e il Consorzio del turismo della
località.
Il personale della società al 31 dicembre era pari a 782 unità:
630 nell'unità operativa Casa da gioco, 152 nell'unità Servizi
alberghieri, con esclusione dei tempi determinati principalmente
assunti, a fronte di picchi variabili di attività. Solo per
ricordare a parità di perimetro l'organico dell'unità produttiva
Casa da gioco era 778 unità al 31 dicembre 2007 e 178 quella
relativa al servizio alberghiero. Il 72 percento della forza lavoro
è riferibile ai costi diretti di produzione. Il 28 percento ai
costi indiretti, l'11 percento ai costi generali e amministrativi,
il 5 percento ai servizi tecnici e al controllo. Va considerata,
comunque, ancora l'attuale esigenza di una forza lavoro più
adeguata, anche con riferimento alle altre case da gioco italiane,
che presentano organici più contenuti e
performance
più
elevate in termini di introiti lordi pro capite. Sotto il profilo
delle relazioni sindacali - mi sembra corretto parlarne al
Consiglio -, neanche nel 2013 è avvenuto il rinnovo della parte
contrattuale per la Casa da gioco del biennio 2010-2011. La
trattativa è sospesa anche in ragione dell'attuale difficoltà
dell'azienda, viceversa è stata avviata un complessa trattativa
aziendale volta alla riduzione del costo del lavoro, finalizzata al
riequilibrio economico-finanziario e all'attuazione degli obiettivi
del piano industriale. A luglio 2013 veniva avviato su questi
problemi un confronto con le organizzazioni sindacali, con le
rappresentanze delle due unità produttive, cioè Casa da gioco e
Servizi alberghieri. L'azienda ricordava lo stato economico
complessivo alla luce dei dati del consuntivo 2012, che facevano
già registrare una perdita d'esercizio e dell'andamento negativo
degli introiti nel primo semestre 2013. Esprimeva quindi la
necessità di una significativa riduzione dei costi attraverso il
confronto tra le parti sia per un riequilibrio economico, sia per
creare le condizioni atte a rilanciare anche in chiave
occupazionale la società. Le organizzazioni sindacali invitavano
l'azienda a non procedere ad atti unilaterali, a rendersi
disponibile alla definizione di strumenti utili ad evitare i
negativi effetti economici e sociali di iniziative non concordate.
Rammentavano la forte attesa dei lavoratori per il rilancio
dell'azienda a fronte del piano degli investimenti ormai in fase di
completamento anche attraverso nuove e decise azioni di
marketing
e di promozione commerciale. Ricordavano che
rimaneva ancora inevaso un confronto sul rinnovo della parte
economica del contratto. Confermavano il proprio impegno nel
confronto su progetti rispettosi dei lavoratori, attenti alle
esigenze del territorio, orientati non solo alla difesa
dell'integrità dell'impresa, ma anche al suo sviluppo. Chiedevano
all'azienda di identificare forme innovative di incentivazione per
i lavoratori, anche connesse allo sviluppo di nuove attività.
L'azienda si impegnava a formulare proposte specifiche dopo la
stagione estiva unitamente al piano industriale e al progetto di
riorganizzazione. Ad ottobre veniva sottoscritto un accordo quadro
che tracciava un percorso per arrivare ad intese sulle materie
trattate. Nell'accordo si dà atto delle esigenze manifestate
dall'azienda di riorganizzazione e riduzione di costi e di
organico, della richiesta sindacale di non procedere ad atti
unilaterali e dei contenuti del piano industriale. Le parti
convenivano di proseguire il confronto sul modello di
business
, i programmi di sviluppo dell'offerta, gli
investimenti in azioni di
marketing
e vendita, l'equilibrio
dei costi e delle spese, di avviare una procedura di mobilità volta
al licenziamento del personale che ha maturato il diritto alla
pensione, di proseguire la trattativa per il contenimento del costo
del lavoro e degli altri costi operativi, il miglioramento
dell'organizzazione in termini di efficienza ed efficacia
operativa, una migliore gestione del rapporto di lavoro, dando
attuazione piena...Presidente, mi dà anche l'altro tempo...
Presidente
- Prego Assessore.
Perron (UV)
- ...grazie Presidente...di definire,
nell'ambito dei contratti esistenti, nuove condizioni e percorsi
per la gestione di nuovi ingressi al lavoro, anche con riguardo
agli strumenti normativi di flessibilità di ingresso al lavoro.
Per quanto riguarda il contenimento del costo del personale, si
è concluso positivamente il confronto con l'approvazione da parte
dei lavoratori chiamati anche a referendum di una bozza di accordo,
che prevedeva intese in materia di rilancio commerciale e riduzione
dei costi operativi, riorganizzazione del lavoro, possibile
applicazione degli istituti di pre-pensionamento anticipato,
contenimento delle retribuzioni per i manager, dirigenti e
funzionari, riduzione delle retribuzioni di tutti i lavoratori
secondo principi di progressività, riduzione dell'orario di lavoro,
sospensione dei versamenti a carico della società. Si tratta di un
accordo che non risolve in modo definitivo e assoluto il tema del
controllo dei costi, in ogni caso dà respiro alla gestione della
società, ne rafforza in qualche modo anche la credibilità verso i
suoi principali interlocutori esterni e interni. Rimane quindi la
necessità, in questo senso si è dato
input
all'azienda di
riprendere il confronto sindacale, per quanto possibile in un clima
più positivo, e per poter raggiungere quindi ulteriori obiettivi
che sono stati già più volte menzionati.
Ricordo in ultima analisi che l'attività della società è
caratterizzata anche da un significativo e complesso contenzioso,
che trae origine anche da alcune situazioni passate, alle quali si
sono aggiunte anche alcune problematiche specifiche legate alla
situazione alberghiera, solo per informazione, il costo annuale del
contenzioso è all'incirca di un milione di euro all'anno.
L'anno 2014 rappresenta il primo anno in cui la Casa da gioco si
presenta dopo un lungo periodo durato oltre 30 anni con una
struttura totalmente rinnovata. Il
management
, in previsione
dei lavori di ristrutturazione e del periodo di circa due anni di
minore attività, aveva portato la liquidità aziendale al 31
dicembre 2011 a circa 30 milioni di euro. Con questa premessa è
stato effettuato l'investimento, che ha richiesto un esborso
complessivo, a consuntivo pari a circa 97 milioni di euro, IVA
compresa, che in parte viene recuperato. Rispetto ai piani
esecutivi del 2013, vi è stato uno scostamento in aumento del costo
dei lavori, inevitabile per lavori di restauro di questa
complessità, in qualche modo è stato contenuto, inferiore alle
medie nazionali per lavori analoghi ed è dovuto in gran parte a
lavori conseguenti ad imprevisti verificatisi durante i lavori:
penso all'amianto piuttosto che a solette che non erano più a norma
e che sono state sostituite. L'impatto della crisi è stato
sicuramente superiore a quanto preventivabile, nell'ultimo triennio
il calo di fatturato del mercato delle case da gioco, l'ho detto
prima, è stato pari al 33 percento, Saint-Vincent ha fatto in
qualche modo meglio, ma la perdita è stata comunque considerevole,
pari al 28 percento, anche per effetto dei lavori. A luglio 2013,
all'inizio della trattativa sindacale si prevedeva un risparmio
all'anno sul costo del personale, ma, come ho detto prima, non è
stato così. Si è ragionato sui risparmi, ne ho già parlato, quindi
l'indirizzo che ha l'azienda è di continuare in qualche modo a
lavorare ovviamente in questa direzione.
Esiste un'incertezza dei mercati, la crisi economica dei consumi
che attanaglia il Paese ha raggiunto livelli impensabili fino a
poco tempo fa...l'incertezza dei mercati, dicevo, la pressione
fiscale in continuo aumento, la crescente disoccupazione, il calo
della produzione originano un generale e rapido impoverimento di
tutte le fasce della popolazione. Questa congiuntura, sommata alla
disposizione sull'utilizzo del denaro contante, al costante
proliferare del gioco d'azzardo, genera un forte ridimensionamento
dei fatturati delle case da gioco. Vorrei ricordare che il Casinò,
il prodotto Casinò è un'offerta di divertimento, non rappresenta un
bisogno primario, quindi in periodi prolungati di grande crisi e di
grande incertezza risente maggiormente della contrazione dei
consumi al pari di altri prodotti legati al divertimento e al tempo
libero. Anche il gioco d'azzardo di Stato continua a perdere
giocatori e fatturato, la tendenza nel breve periodo riguardo al
mercato italiano non potrà che rimanere negativa in quanto le
previsioni economiche e i dati degli ultimi mesi lo confermano.
Sicuramente le quote di mercato della nostra Casa da gioco
torneranno a crescere, ma la contrazione del mercato
continuerà.
Per ovviare a questa situazione di oggettiva difficoltà, le
nuove strutture e gli standard qualitativi di assoluto livello
faciliteranno la ricerca di clientela con più elevata capacità di
spesa, ma soprattutto permetteranno di acquisire flussi anche
dall'estero. Con l'hôtel 5 stelle operativo si potrà infatti
puntare ad ospitare clientela d'eccellenza,
business
, fino
ad oggi preclusa. I mercati emergenti sia dal punto di vista del
possibile sviluppo turistico, sia per l'offerta di gioco potranno
sopperire - questo è ovviamente l'auspicio - alla particolare
difficoltà del mercato italiano. Il fatturato dell'hôtel è in linea
con il budget, le presenze della clientela pagante, ancorché la
struttura sia ancora in fase di lancio, sono superiori a quelle
registrate nel 2010, ultimo anno a pieno regime, con una previsione
di maggiori presenze rispetto a tale esercizio a fine anno pari al
33 percento. Le strategie di vendita hanno portato ad un rapporto
tra clientela pagante italiana e quella straniera, dato unico,
quasi al 50 percento del totale. Discreti ritorni si sono
registrati dalla clientela individuale, anche dalla clientela
Leading
alla quale l'hôtel è affiliato, dagli eventi
organizzati, da
convention
aziendali, in linea alle
previsioni, ma con una crescita più difficile, il comparto
congressuale soffre molto la crisi economica che spinge l'azienda a
contenere le spese per questo genere di attività. Sicuramente la
grave crisi del comparto turistico nazionale, soprattutto nel
periodo estivo, non ha facilitato la crescita delle presenze, che
sono state però compensate dalla clientela internazionale. Per
l'entrata a regime di una struttura così complessa, ci vorranno
almeno due-tre stagioni estive e invernali.
Il fatturato 2014 della Casa da gioco subisce ancora, come nel
recente passato, la grande debolezza del mercato e il rallentamento
dell'entrata a regime di alcune iniziative. Ci sono stati degli
scioperi, che hanno inciso in maniera negativa sugli incassi, lo
sciopero ha avuto anche un impatto di allontanamento della
clientela fidelizzata, che frequenta più volte la settimana il
Casinò, più contenuto l'impatto sulla clientela VIP; l'impatto
maggiore lo hanno subito le
slot machine
, la cui produzione
è direttamente collegata al tempo di funzionamento delle macchine.
I giochi destinati invece alla clientela medio-bassa subiscono
sempre di più la crisi e la concorrenza del gioco di Stato, oltre
al fatto che il bacino di utenza di prossimità registra un
andamento economico altamente negativo. I tentativi effettuati per
invertire tale tendenza non hanno finora sortito gli effetti
desiderati e bisognerà pertanto valutare strategie anche
alternative. Stesse considerazioni possono essere fatte per i
giochi elettromeccanici maggiormente colpiti dagli scioperi e dalla
congiuntura economica negativa. A tal fine bisogna anche ricordare
un dato di cronaca abbastanza unico che si è registrato tra la fine
del mese di agosto e la prima decade di settembre: si sono
registrate molteplici vincite da parte di clientela di livello come
probabilmente non si era mai registrato in un periodo così breve:
si tratta di clientela affezionata alla Casa da gioco, quindi il
calcolo delle probabilità si pensa riporterà alla normalità
l'andamento, ma ci vorrà del tempo.
Nel corso dell'anno è stato predisposto un nuovo piano
industriale per il triennio 2014-2016, alla luce degli attuali
andamenti all'entrata a regime dell'attività di sviluppo, si è
predisposto un nuovo budget per il quinquennio, che dovrebbe
garantire un ritorno alla marginalità positiva dal 2015 e al
ritorno al risultato positivo del conto economico a partire dal
2016. Le previsioni indicano una probabile adeguata liquidità
aziendale nel futuro, un peso importante degli ammortamenti e dei
carichi finanziari relativi all'indebitamento, che sono il frutto
dei trasferimenti degli immobili effettuati all'atto della fusione,
oltre che chiaramente dei lavori realizzati. Bisognerà sforzarsi su
due aspetti: il primo riguarda lo sviluppo dell'attività di
marketing
, è logico che in un mercato così debole non si
possa immaginare una crescita vigorosa, ma si deve cercare di
massimizzare la crescita delle quote di mercato e lo sviluppo di
tutte le attività utili al rilancio. A tal fine è stato individuato
un nuovo responsabile per il
marketing
e per la gestione di
clienti di livello della Casa da gioco, dovrebbe prendere avvio in
questi giorni, che molto rapidamente dovrà produrre un nuovo piano
e svilupparlo. Il secondo aspetto riguarda la riorganizzazione del
personale, il contenimento dei costi secondo le previsioni di
budget. Quest'intervento non è più procrastinabile ed è stato
chiesto al
management
un intervento stabile che garantisca
un costo strutturale del personale adeguato rispetto al conto
economico, oltre che una maggiore produttività.
Termino ricordando un impegno che avevo assunto in occasione del
precedente Consiglio, ho approfondito la questione che mi era stata
posta, cioè di effettuare ulteriori verifiche sulle politiche
gestionali dell'azienda. In estrema sintesi ritengo che si possa
evidenziare che i comportamenti tenuti siano coerenti, e in linea
con gli obiettivi posti dalla legge, dallo statuto e da quanto
stabilito in qualche modo dai soci. La conduzione del Casinò, ivi
compreso il comportamento adottato nella realizzazione dei lavori
di ammodernamento, ristrutturazione e ampliamento...ricordo che
questi lavori erano stati a suo tempo deliberati dalla
proprietà...erano stati ampiamente valutati i disagi che i lavori
avrebbero determinato, ivi compresa la diminuzione di fatturato e
della clientela. Il completamento delle opere è risultato
tempestivo e in linea con la programmazione, l'entrata a regime di
una struttura così complessa come il Casinò con le annesse
strutture ricettive necessita del tempo richiesto per ultimare le
fasi di riorganizzazione aziendale e predisposizione delle nuove
linee di
marketing
strategico che questa nuova realtà
impone.
La crisi del mondo del gioco è evidente e consolidata, tutte le
case da gioco producono perdite di bilancio e registrano importanti
cali di fatturato. Non si può in qualche modo ritenere totalmente
responsabile l'organo amministrativo delle perdite prodotte dalla
struttura alberghiera e assorbite dal Casinò dal 2010. Ora che le
strutture sono a regime i primi risultati della struttura
alberghiera si stanno già registrando. Credo di poter dire la
verità dicendo che l'organo amministrativo è anche quello di
controllo, perché anche lì abbiamo fatto degli approfondimenti,
hanno adempiuto con puntualità e attenzione agli obblighi di legge
e statutari e anche agli
input
dati dalla proprietà,
formulando proposte di bilancio chiare, esaustive sotto il profilo
delle informazioni, in modo che i soci potessero prendere
consapevolmente le deliberazioni conseguenti; le azioni messe in
atto rispetto al Codice civile sono avvenute nel pieno rispetto dei
tempi e delle leggi, i bilanci sociali approvati senza eccezioni di
sorta hanno portato alle richieste di cui poi parleremo.
Nel complesso quindi il risultato negativo della gestione
patrimoniale della società, quindi lo sbilancio patrimoniale che ci
troviamo ad affrontare, ha cause molteplici, certamente anche
riconducibili alla gestione, ma non a comportamenti illegittimi dei
gestori e neanche dei controllori della società. L'auspicio è che
possa esserci una ripresa dell'attività in un ambiente normale,
privo da disagi del cantiere...questo è potuto avvenire solo nei
primi mesi dell'anno, quindi una valutazione complessiva sulla
bontà dei lavori risulta quanto meno precoce.
Termino passando ad un altro argomento - chiedo scusa di essere
stato lungo -, ma ad agosto 2014, su proposta del sottoscritto, in
accordo col Presidente della Regione, la Giunta è intervenuta per
rideterminare il tasso di interesse da applicarsi ai mutui
contratti da Casino de la Vallée con Finaosta, infatti i vecchi
tassi applicati pari al 6 percento, erano assolutamente fuori
mercato. Quest'intervento, che è basato sui tassi attuali medi di
mercato, ha portato il tasso di interesse sui mutui al 3,28 con
decorrenza 1° luglio. Questo provvedimento, oltre ad essere
corretto sotto il profilo finanziario, ha comportato un primo
importante alleggerimento degli oneri finanziari. Per il rilancio
sia del Casinò, sia della parte alberghiera era necessario fare
investimenti mirati, come ho più volte detto, e di solito gli
investimenti devono essere fatti dalle proprietà. Sembra banale
ricordare che le aziende per non morire devono investire ed
innovare, ma le risorse per gli investimenti non si creano dal
nulla, senza investimenti anche le aziende muoiono e anche
ovviamente i casinò. La grave situazione economica che vive il
nostro Paese ha generato un rallentamento del fatturato superiore
alle aspettative. L'indebitamento generale dell'azienda, dovuto
esclusivamente agli investimenti effettuati, è peggiorato nel
2013.
Aggiungo a questo che la relazione al 30 giugno 2014, della
quale avete preso visione, indica, per certi aspetti, un
miglioramento dei conti, ma, a causa dell'entrata a regime nel
secondo semestre dei risparmi, soprattutto sul personale, registra
comunque una perdita di circa 8 milioni di euro. In questo contesto
le perdite contabilizzate nel corso del primo semestre 2014, che
vanno ad aggiungersi a quelle subite negli esercizi toccati dagli
investimenti previsti dal piano di sviluppo vincolano la struttura
e gli organi di gestione a mettere in atto senza indugi tutte le
azioni correttive già analizzate e programmate. Al di là di
identificare nuove politiche rispetto a quelle delineate e/o nuove
strategie di rilancio, si tratta di attuare con forza, con
tempestività e con fermezza tutta una serie di provvedimenti, oltre
a quelli strutturali già affrontati, organizzativi, tecnici,
commerciali e amministrativi. L'insieme di questi correttivi, che
comunque costituisce parte del più ampio contesto riconducibile al
piano industriale di sviluppo, deve poter invertire l'attuale
trend
negativo. In considerazione che il capitale sociale è
sceso sotto il terzo, com'è detto, bisogna operare senza indugio
per ragioni civilistiche alla copertura delle perdite di periodo di
euro 8.791.000, unitamente alle perdite portate a nuovo di euro
39.700.000, evidenziate nel bilancio intermedio, mediante utilizzo
di riserve e mediante riduzione del capitale sociale per la parte
rimanente, ma soprattutto per un rilancio della Casa da gioco,
procedere alla ricostituzione del capitale sociale ad un importo
tale da garantire l'ordinaria attività aziendale, scongiurando il
ripetersi di azioni previste dal Codice civile che
conoscete...disporre la realizzazione di ulteriori interventi a
carico dell'azienda, il tutto entro termini ragionevolmente brevi,
tali da stimolare ritorni economici sotto forma di rinnovati
maggiori introiti.
Certamente il rafforzamento finanziario che la Giunta regionale
pone all'attenzione di questo Consiglio regionale - ed è il secondo
punto in discussione - rappresenta un passaggio importante,
rappresenta un passaggio fondamentale, perché garantisce in
prospettiva maggiore liquidità, riconosce a livelli adeguati il
patrimonio netto rispetto all'indebitamento, indebitamento fatto
per i lavori, ma deve anche essere accompagnata da un risanamento
dell'operatività. In qualche modo quindi noi riteniamo un passo
necessario procedere a questa proposta di ricapitalizzazione
aziendale, l'abbiamo definita di "rafforzamento finanziario", come
trovate all'interno della delibera: questo per permettere alla
società di dotarsi di un capitale adeguato e soprattutto per
garantire una continuità aziendale dotandolo della liquidità
necessaria, altrimenti molto problematica. Questa è la proposta che
formuliamo a questo Consiglio, sperando di trovare accoglimento a
questa proposta, accanto a questo si sono chiesti all'azienda degli
impegni precisi, puntuali in termini di riorganizzazione, in
termini di
marketing
, in termini di produttività, ma anche
di contenimento dei... Questa quindi era la relazione, Presidente,
che volevo presentare al Consiglio, unitamente alla presentazione
della proposta che la Giunta sottopone all'approvazione di questo
Consiglio regionale, vale a dire il rafforzamento finanziario di 60
milioni, dando mandato a Finaosta di sottoscrivere azioni per il
corrispondente... Grazie.
Presidente
- Siamo quindi in discussione generale dei due
punti. In merito al punto 33.02, che riguarda il rafforzamento
finanziario del Resort Casinò, ricordo solo che il testo che si
discute in aula è quello della IV Commissione. La parola al collega
Bertschy.
Bertschy (UVP)
- Sì, buongiorno, solo per mozione
d'ordine, Presidente. Non so come ha immaginato lei di condurre i
lavori del doppio punto all'ordine del giorno in termini di tempo a
disposizione, se è il caso di fare una sospensione dei Capigruppo o
se intanto ci dice come lavoriamo, perché...
Presidente
- Possiamo fare, se ritenete, una sospensione.
Io avevo annunciato all'inizio della seduta che avremmo fatto la
discussione generale sui due punti e poi proceduto atto per atto,
come si fa di solito. Possiamo fare una sospensione e vedere, ma i
tempi...chiaramente, essendoci i due atti, si sommano i tempi
rispetto...prego collega Bertschy.
Bertschy (UVP)
- No, a me va bene.
Presidente
- Va bene quindi collega Bertschy? Va bene,
continuiamo, siamo in discussione generale sui due atti. Chiedo ai
Consiglieri di prenotarsi. La parola al collega Gerandin.
Gerandin (UVP)
- Merci Président.
È un argomento un po' delicato e c'è timore di aprire
eventualmente le danze, lo farò con piacere, nel senso che ho
ascoltato attentamente la relazione che ha fatto l'Assessore. Ho
ascoltato attentamente perché le dico in tutta sincerità,
Assessore, io pensavo ad un altro tipo di relazione, ad un altro
approccio, ad una volontà di spiegare il momento difficile che sta
vivendo la Casino. La volontà di dire ai valdostani che
un'importante società con partecipazione totalmente pubblica (la
Regione ha oltre il 99,9 percento di capitale) deve essere trattata
con particolare riguardo, soprattutto in una situazione delicata
dal punto di vista economico com'è l'attuale. Abbiamo assistito ad
una serie di...non so, prendere tempo, scusanti, trovare
attenuanti, il tutto meno che affrontare nel "segno" il vero
problema di questa società. È una società molto importante per la
Valle d'Aosta e che tutti noi abbiamo a cuore, per cui il futuro
non è messo in discussione, noi vogliamo che questa società possa
continuare ad avere un futuro.
Dalle sue parole, Assessore, non abbiamo capito che c'era questa
volontà di invertire la marcia e soprattutto di dare un minimo di
prospettiva alla società. Lei ha iniziato parlando di margine
operativo positivo. Io penso che il comune cittadino abbia la
necessità di capire a cosa si riferisce lei quando parla di margine
operativo positivo. Il margine operativo positivo cui si
riferisce...come primo passaggio dice: "la Casino, per quello che
riguarda la parte Casino, ha un margine operativo positivo",
ebbene, significa che gli incassi del Casinò riferiti a quelle che
sono le spese: le spese del personale, le spese
ante
imposte
e
ante
tasse...è di qualche centinaio di migliaia di euro
positivo. Sarebbe come dire...come se noi avessimo una società che
è fuori dal mondo, che non è legata ad ammortamenti, che non è
obbligata a pagare tasse, per cui alla fine viviamo in un mondo
tutto nostro dove abbiamo un margine positivo. È riduttivo cercare
di trovare scusanti e attenuanti su una società che ha ben altre
perdite, perché noi dobbiamo ragionare su quello che è il bilancio
di una società, non possiamo pensare di ipotizzare e di ragionare
solo su quello che è il margine operativo positivo.
Ha poi cercato di trovare alcune scusanti sul fatto che sono
stati eliminati impianti obsoleti e fatti importanti investimenti.
Ci mancherebbe ancora che non fossero stati eliminati impianti
obsoleti o fatto interventi importanti, tenuto conto che si sono
spesi quasi 100 milioni per la ristrutturazione tra Hôtel Billia e
Casinò.
Ho ascoltato poi attentamente il passaggio che lei ha fatto
sulle imposte anticipate. Ora, lei si è dimenticato in questo
passaggio di ricordare che la società di revisione prima, il
collegio dei revisori, il collegio sindacale all'atto
dell'approvazione del bilancio al 31 dicembre...e lo stesso
collegio dei revisori ha ribadito nell'assemblea sindacale del 22
settembre 2014 che erano stati iscritti a bilancio per ridurre le
perdite 6.400.000. La giustificazione che dà lei per quello che
riguarda il fatto...perché, per iscrivere delle imposte anticipate,
bisogna avere, giustamente lei ha ricordato, una ragionevole
certezza. Lei si è dimenticato di dire che nel piano che è stato
presentato...perché, quando si deve procedere ad una
ricapitalizzazione, è necessario presentare un piano e un
bilancio...lei si è dimenticato di dire che in quel piano e in quel
bilancio al 31 dicembre la società ha presentato un piano
quinquennale che prevedeva un recupero di imposte di 40 milioni
181. Le ricordo che la percentuale delle imposte anticipate che si
può scrivere quale recupero è del 27,5 percento, per cui se noi
facciamo il 27,5 percento di 40 milioni, abbiamo come totale:
11.050.000: ecco da dove derivano i 6.400.000 di imposte anticipate
che sono state di fatto iscritte per mascherare una perdita ben
superiore. Allora le ricordo i numeri, Assessore: il Casinò ha
perso 18.624.000 nell'anno 2012, 21.083.000 nel 2013, 8.791.000 nel
primo semestre al 30 giugno 2014 per un totale di 48 milioni e
mezzo circa; a questi ci aggiungiamo i 6.400.000 di imposte
anticipate sovrastimate - che le ricordo sia la società...e in due
occasioni il collegio sindacale le ha ribadito che non avevano
titolo di essere iscritte, glielo hanno ribadito in tre...- vale
circa 55 milioni. Questo per dire che una società pubblica dove la
Regione la fa veramente da padrone dovrebbe avere, a nostro parere,
la chiarezza, la limpidità di avere un bilancio trasparente, di
avere un bilancio che non gioca con i sotterfugi, che non gioca con
il fatto di iscrivere imposte anticipate solo per mascherare quella
che poi lei alla fine ha chiamato una necessaria...l'ha chiamato un
rafforzamento finanziario, vale a dire procedere alla
ricostituzione in tempo ragionevolmente breve del capitale. Se non
aveste iscritto i 6.400.000, cosa capitava? Beh, sarebbe capitato
che eravate già abbondantemente all'atto dell'approvazione del
bilancio sotto il terzo, avreste dovuto convocare con urgenza
un'assemblea straordinaria, avreste dovuto presentare un piano e un
bilancio, ma un piano credibile e un bilancio attendibile, cosa che
non avete fatto, non lo avete fatto perché non avete neanche
rispettato quello che prevede il 2446 del Codice civile. Voi
l'assemblea straordinaria non l'avete neanche ancora convocata,
perché quella del 22 settembre è un'assemblea ordinaria
totalitaria, ma non è un'assemblea straordinaria ai sensi del
Codice civile.
Allora cos'è successo? Vi dicevo...questo vi ha permesso di non
evidenziare già all'atto dell'approvazione del bilancio che eravate
comunque sotto il terzo del capitale, per cui è stata volutamente
mascherata la perdita sotto il terzo del capitale. Non avete nel
frattempo predisposto questo piano che il Codice civile prevede,
perché il Codice civile è molto chiaro, dice che va convocata
l'assemblea straordinaria in cui
"deve essere sottoposta una
relazione sulla situazione patrimoniale della società, con le
osservazioni del collegio sindacale..."
. Vi siete limitati a
prendere atto di due paginette - due paginette che gridano vendetta
e non ho timore di dire che gridano vendetta - predisposte
dall'Amministratore unico in cui c'è un piano finanziario
quinquennale con nessuna attendibilità, perché, rispetto a quello
che lei ci ha illustrato, caro Assessore, altro che dire: "le
perdite verranno limitate"! Non c'è nulla, si prevede solo un
importante, diciamo, ritorno di introiti che sono pura fantasia.
Nessun piano interno di riqualificazione, di
razionalizzazione...nulla! Con una paginetta sul retro in cui
vengono definiti quelli che sono i buoni propositi, ma nulla di
più, io li chiamo i buoni propositi, perché probabilmente alle
elementari, se diamo un compitino del genere, lo fanno meglio,
perché se gli spieghiamo la problematica, probabilmente hanno
un'altra attenzione. Dicevo questo perché quello di cui noi siamo
preoccupati...vede, Assessore, è che ci sia un minimo...se
sacrificio va fatto, sia un sacrificio di prospettiva, sia un
sacrificio che non crei false illusioni com'è successo fino ad
oggi, sia un sacrificio in cui la politica sia coerente con quello
che dice in aula rispetto a quello che approva in assemblea. Le
ricordo ancora, Assessore, che era presente lei assieme al
Presidente quando, a fronte di quei sacrifici che lei ha chiesto
fossero fatti dai lavoratori, dai dipendenti, che valgono oltre 4
milioni mi pare stimati nel 2014, che poi hanno una prospettiva
come lei diceva di 7 milioni...di 9 milioni nel 2014, non so
quant'altro...allora, rispetto a questi 4 milioni che
effettivamente sono stati fatti dai dipendenti, voi nell'assemblea
del 23 di luglio, a fronte di una domanda specifica da lei rivolta
su un chiarimento in merito alle imposte anticipate...una risposta
in cui con una riga si liquida la cosa dicendo:
"il dottor
Chatel fornisce i chiarimenti richiesti all'Assessore in merito
alla voce "imposte anticipate""
e non c'è un passaggio che
chiarisca...bene, abbiamo una pagina e mezzo in cui assistiamo ad
una sorta di autoesaltazione dell'Amministratore unico, in cui ci
viene detto che, per quello che riguarda le riduzioni previste per
dirigente e amministratori, "beh, l'Amministratore ha già fatto un
grande sforzo nel 2013 rinunciando al premio, lo farà anche nel
2014 per cui verrà con questa rinuncia del premio, verrà dato
adempimento al punto 6 del verbale dell'accordo del 19 maggio
2014". Voi assemblea avete detto: "prendo atto", avete detto: "sì"
al fatto che l'Amministratore si autoassegnasse il premio, si
autosospendesse il premio per mantenere fede all'accordo quando noi
riteniamo - scusate se sbagliamo - che l'Assessore il 30 percento
della riduzione la debba fare sugli stipendi...l'Amministratore,
pardon
, la debba fare sullo stipendio...
(interruzione di un Consigliere, fuori microfono)
...no, chiedo scusa, non era riferito...era chiaramente un
lapsus...la debba fare sullo stipendio e che del premio abbia
almeno l'accortezza di neanche richiederlo, perché sarebbe
veramente una presa in giro. Ecco allora dove la politica deve fare
la sua parte, non potete fare gli spettatori in un'assemblea,
approvare quello che vi viene proposto e non dare un segnale
politico, perché, da una parte, si chiede uno sforzo ai lavoratori,
dall'altra, si vota e si prende atto che l'Amministratore unico ha
adempiuto all'articolo 6 rinunciando al premio...questa sicuramente
è una parte; dall'altra, noi abbiamo assistito nelle audizioni da
parte dell'Amministratore unico ad una sorta, lo dicevo prima, di
autoesaltazione, nel senso che la percezione personale che ho avuto
io è che lui era veramente convinto di quello che diceva, per cui
vedeva rose e fiori, vedeva clienti a go-go, vedeva saloni a non
finire. Mi ricordo già l'anno scorso quando è venuto in audizione
ci diceva: "ma abbiamo la fila per quello che riguarda i congressi,
il centro congressi sarà il futuro del Casinò. Abbiamo fatto
quest'investimento, ma scherziamo? Ci sarà un boom". Non parliamo
poi della famosa "clientela", ecco, "là assolutamente non c'è
nessun problema, ci sarà un rilancio", "i lavoratori...ma no, non è
un problema, noi abbiamo un piano di prospettiva che prevede tutta
una serie di risparmi". Oh, non ne ha azzeccata una! Allora,
scusate, ma dov'è la credibilità? Attenzione, noi in questo momento
non chiediamo neanche più che vada a casa, tenuto conto che è in
scadenza, visto che ha fatto disastri, si prenda la responsabilità
di correggere i disastri! Il tempo è scaduto, nel senso che non ha
tempi infiniti, tenuto conto che scadrà a marzo, noi pensiamo che
il tempo necessario per risolvere questi tipi di problemi sia
sicuramente entro l'anno. Oserei dire in prospettiva, tenuto conto
che lei, Assessore - e poi mi riserverò di fare un ulteriore
intervento sulla ricapitalizzazione -, ha chiesto un importante
sforzo di ricapitalizzazione di 60 milioni, ebbene noi riteniamo
che una ricapitalizzazione di 60 milioni debba essere vista in un
contesto generale della Valle d'Aosta e il contesto generale per
noi è l'approvazione del bilancio, per cui i tempi per mettere a
posto i disastri sono i tempi che voi darete per l'approvazione del
bilancio. Per noi è fondamentale perché ci sono altre situazioni di
disagio, il disagio della Valle d'Aosta va visto nel suo insieme,
nella sua globalità, le risorse vanno viste nella sua globalità.
Questo per dire che altre situazioni simili non hanno avuto questo
riguardo come succede adesso.
Detto questo, noi riteniamo che sia importante dare un futuro,
riteniamo che sia importante che si vada in una direzione e si
cambi veramente radicalmente gestione, per cui ribadisco: chi ha
fatto il disastro lo metta a posto e poi abbia la cortezza di
salutare, di andarsene, di andare altrove, mettere, creare...quello
che lui comunemente chiamava il
"mio piano"
, il
"mio
benchmarking"
, il mio...veramente...
Detto questo, noi vorremmo che ci fosse una chiarezza dal punto
di vista politico su quelli che sono gli impegni da prendere prima
della ricapitalizzazione, prima di procedere ad un importante
sforzo come questo. A noi fa male sentire che, di fronte alle
difficoltà che vengono espresse, che ci sono state espresse dagli
operatori economici e turistici delle località Saint-Vincent,
Châtillon, questa persona dica: "beh, io rappresento la società
Casinò, io vado avanti sulla strada, non guardo in faccia a
nessuno, questo è l'obiettivo che mi è stato dato dalla proprietà,
pertanto io devo essere attento affinché ci sia margine operativo,
ci sia crescita, ma poi se le altre attività nel contempo sono in
difficoltà o chiudono, non è un problema mio". Questo ci è stato
detto dicendo in modo chiarissimo che l'interesse per quella che è
la collettività vicina, quelle che sono le attività che comunque
vivevano di riflesso o comunque vivevano in un contesto in cui il
Casinò era parte integrante...dal punto di vista
dell'Amministratore, poco importava, questo non era l'obiettivo.
Allora significa che questo probabilmente è stato un obiettivo che
la politica gli ha dato o che la politica non si è accorta...o che
la politica non ha voluto prendere in considerazione. Ecco allora
la differenza di visione che si ha, è una visione di prospettiva,
noi crediamo che, se uno sforzo va fatto, deve essere uno sforzo di
prospettiva: dico questo perché, tornando a quelli che sono i dati
che voi avete approvato all'interno del bilancio di previsione...
Siamo anche assolutamente convinti che uno sforzo come quello che
lei ha proposto sia uno sforzo che senza un piano riorganizzativo,
un piano che preveda comunque un impegno importante per quello che
riguarda un percorso di riqualificazione del personale, un accordo
con le organizzazioni sindacali per quello che riguarda, diciamo,
la razionalizzazione del personale, la riqualificazione del
personale...non è ammissibile che in commissione ci venga ribadito
a più voci che in una società che ha queste difficoltà oltre 50
percento siano amministrativi e che non sia possibile prevedere un
percorso di riqualificazione interno, perché noi non vogliamo
lasciare stare a casa nessuno! Attenzione, nessuno deve andare a
casa, ma un percorso di riqualificazione obbligatorio
interno...perché se anche un domani si dovesse far affidamento alla
Fornero, io ricordo che la Fornero...una volta che si è proceduto
eventualmente a questi percorsi di prepensionamento anticipato, il
personale non viene sostituito! È necessario allora prevedere
questo percorso di riqualificazione interno, è obbligatorio
prevederlo in prospettiva futura, ma per il bene dei lavoratori, di
quelli che lavorano lì dentro, per dargli un minimo di garanzia,
perché sennò è veramente prendere risorse importanti, prendere
tempo. Io vi dico anche in tutta sincerità che il tempo che state
acquistando sono due anni, forse meno, due anni perché questa
situazione...fra due anni vorrà dire che 60 milioni sono stati
buttati e la Valle d'Aosta non può buttare 60 milioni in questo
momento, non può buttarli mai, ma men che meno in questo
momento!
Allora abbiate la correttezza, l'onestà di dire la verità, di
dire quello che la politica in questo momento chiede, fissate
obiettivi, paletti, fissate obiettivi temporali, fissate obiettivi
economici, ma alla fine si deve chiudere prima di mettere in gioco
60 milioni. Questo è quanto penso e quanto la politica, a mio
parere, dovrebbe avere il coraggio di dire e soprattutto non più
mascherare perché si vuol continuare su questa strada. Io le
ricordo ancora, Assessore, che di imposte anticipate nel
prospettino che avete scritto ne avete scritte anche per il 2014
per oltre 4 milioni, per cui non si vuol correggere la rotta, si
vuole continuare andare avanti sullo stesso sistema, cercando di
comprare tempo in un momento in cui la situazione economica della
Valle d'Aosta sta precipitando. Assessore, ne parleremo dopo che
lei ci darà i dati di bilancio, che, a mio parere, potrebbero far
dormire sonni poco tranquilli...ma pazienza la politica, perché la
politica bene o male, anche se non dorme, può comunque vivere lo
stesso, ma i cittadini in questo momento non hanno prospettive.
Grazie.
Presidente -
La parola alla Consigliera Certan.
Certan (ALPE)
- Grazie Presidente e buongiorno a
tutti.
Assessore Marguerettaz, no, scusi...ho avuto un lapsus, sono
andata troppo indietro nel tempo...Assessore Perron, le chiederei
in apertura se è possibile che ci fornisca la relazione, lo so che
non è obbligatorio, però ci saremmo aspettati, come molte altre
volte in cui è stato disponibile, che ce la fornisse anche questa
volta...
(interruzione dell'Assessore Perron, fuori microfono)
...ce lo dirà, va bene, aspettiamo la pulitura...
Guardi, parto da una sua frase:
"la Casa da gioco di
Saint-Vincent è un luogo che elargisce divertimento e quindi, non
essendo un bene primario,
in un periodo di crisi è normale
che abbia un calo"
. Come non condividerla, direi che è una
frase di buon senso, una frase ovvia, è
lapalissiana
. Parto
da queste sue parole, Assessore, perché trovo abbastanza normale
quello che lei ha detto, ciò che non trovo normale è invece che la
Giunta regionale chiami "rafforzamento finanziario" un salvataggio
tout court
. Un salvataggio bello e buono che
l'Amministrazione regionale, questo Governo regionale decide ancora
una volta di fare e di dare ad una stessa persona, che ha
dimostrato direi di non essere in grado di gestire (forse anche
come l'ha chiamata lei) una fase transitoria difficile, però in
questo momento si continua a dare fiducia a chi male ha gestito
questa fase di transizione difficile. Ciò che, ad esempio, non
trovo normale, Assessore Perron, è che si continui a dire che tanto
questo rifinanziamento di 60 milioni, che è poi di dopo un po' che
si parla di milioni sembra tutto normale...60 milioni per il
Casinò! è tutto normale, no? Ecco io non sono una che si abitua a
questa normalità, le chiedo scusa però non riesco ad abituarmi che
i 60 milioni siano normali da utilizzare per il salvataggio della
Casa da gioco.
Dicevo prima che un'altra cosa che non trovo normale è che si
continui a dire che tanto erano, sono obbligati...perché ormai il
capitale ha raggiunto, è sceso talmente tanto, sotto un terzo
appunto che quindi è obbligatorio il rifinanziamento. È vero, è
certo, lo capiamo anche noi e, guardi, persino io, che sono una
maestra, capisco che una volta che il capitale scende sotto un
terzo è necessario fare un rifinanziamento, ciò che invece non
capisco - e che credo la maggior parte dei valdostani non capisca -
è come mai si è scesi sotto un terzo del capitale. Non era
obbligatorio scendere così tanto e credo che non abbiano funzionato
delle azioni che dovevano fare in modo che questo non avvenisse; ma
il modo e l'atteggiamento con cui ci è stato...come dire?
presentato è un bel modo, direi quasi che è stato affibbiato questo
rafforzamento finanziario...è stato lo stesso con il quale ci siamo
visti passare nello scorso autunno i 10 milioni, ancora nel momento
dei lavori in corso, quei 10 milioni che dovevano in qualche modo
permettere di finire i lavori, lavori straordinari, lavori che non
si erano potuti prevedere, ci avevate detto lo scorso anno, lavori
essenziali che in fase di progettazione non si erano visti,
l'amianto lei lo ha citato, ma ce ne sono altri interessanti, che
assolutamente in fase di progettazione non potevano essere
previsti! Ad esempio, una cucina in più e la biancheria per un
albergo, ad esempio, erano stati messi in questi 10 milioni, non
erano previsti in fase di progettazione, erano state proprio cose
extra, straordinarie.
Un'altra cosa che, ad esempio, non trovo normale è che settori
come la sanità, la scuola, una cosa molto attuale i giovani, la
disoccupazione giovanile, ad esempio, non vengono...questi settori
non vengono affrontati con queste cifre, lì - l'ho detto già ieri e
lo ripeto oggi -, per poter avere 1.000 euro, 10.000 euro, 60.000
euro, non 60.000.000, bisogna chiedere quasi l'elemosina e ogni
volta presentare dei rapporti di cento pagine.
Vengo alle audizioni, sono state molto interessanti e, come
Consiglieri della IV, ma anche della II Commissione, abbiamo
chiesto ripetutamente anche più volte di poter avere delle
audizioni con diversi interlocutori e credo che siano state molto
interessanti, anche l'audizione con l'Amministratore unico
Frigerio.
Lei, Assessore, oggi ha parlato, ha citato la congiuntura, lei
ha guardato il bicchiere mezzo pieno, perché ha deciso così, perché
così doveva...solo così poteva giustificare quest'azione e quindi
ha parlato spesso di crisi, di congiuntura: "eh, è in aumento il
gioco d'azzardo, è un prodotto di divertimento, torneranno a
crescere...le nuove strutture permetteranno questa crescita,
arriveranno i clienti facoltosi", ha parlato tantissime volte di
questa congiuntura. Io ho fatto una domanda molto precisa
all'Amministratore unico: gli ho chiesto, a suo parere, che cosa
sarebbe successo alla Casa da gioco se non ci fosse stato questo
salvataggio; gli ho chiesto se il Casinò era sull'orlo del
fallimento - e la risposta è stata questa:
"la domanda sulla
ricapitalizzazione è molto complessa, se non si fosse
ricapitalizzato
- quindi lui l'ho dà già per acquisito:
"se
non si fosse ricapitalizzato"
, per lui è già fatto -
credo
che si sarebbero aperti molti problemi la cui fine è difficile da
valutare, perché avremmo dovuto negoziare in modo stabile i mutui,
avremmo dovuto velocizzare gli interventi sul personale per
equilibrare i costi, quindi il risultato, dal mio punto di vista,
era molto difficile, se non impossibile. Ora, con questo tipo di
ricapitalizzazione si può guardare con maggiore tranquillità al
futuro e costruire, come dicevamo prima, un percorso più
equilibrato"
. Fa poi una "prospettiva":
"nell'ultimo
semestre, molto probabilmente la marginalità operativa tornerà ad
essere positiva, c'è una prospettiva..."
e poi conclude
dicendo:
"si tratta di una ricapitalizzazione per far fronte,
come ho detto, agli investimenti e non per la marginalità
operativa, è una ricapitalizzazione molto, molto diversa"
.
Praticamente ha detto che questi 60 milioni sono una boccata
d'aria, un po' di ossigeno che arriva, altrimenti
"avremmo
dovuto
- e io spero che su questo si drizzino le antenne -
velocizzare gli interventi sul personale per equilibrare i
costi, quindi il risultato..."
, quindi gli interventi sul
personale lui li ha già in previsione, senza i 60 milioni li
avrebbe dovuti velocizzare e questo è quanto.
C'è un altro aspetto che lei oggi nella sua relazione non ha
toccato credo appositamente; per la sua sempre, diciamo, anche
onestà intellettuale con cui ama affrontare queste situazioni, mi
sarei aspettata che avesse speso due parole ad esempio...scusi se
la disturbo...ma aspetto un attimo...
(interruzione dell'Assessore Perron, fuori microfono)
...dicevo che mi sarei aspettata che lei oggi avesse parlato di
territorio e si fosse preso anche lei un impegno di interagire con
il territorio, chiaramente parlo del territorio di Saint-Vincent e
di Châtillon anzitutto, ma di tutta la regione Valle d'Aosta, che
in questo momento ha gridato e sta lanciando grida d'allarme, ma
nessuno pare averle sentite, perché questa gestione Frigerio ha
davvero creato un baratro fra il territorio e quest'oasi dorata
tutta nuova e ristrutturata che è il Casinò e Billia, che è zona
Casinò e Billia. Questo grido d'allarme non lo dico io, non è che
ho questa grande
prévoyance
, è un grido d'allarme che parte
e arriva dallo stesso territorio, arriva innanzitutto dalle
istituzioni del territorio, dai rappresentanti di maggioranza che
sono chiamati a lavorare per questo; credo di poter dire, visto
anche il posizionamento del Comune nell'assemblea, arriva dai
rappresentanti che credo appartengano allo stesso vostro movimento,
allo stesso vostro partito e che dicono innanzitutto di non essere
stati considerati e di non essere stati neppure interpellati.
Questo adesso lo vado a cercare, non so se lo troverò
immediatamente...lo dice l'Assessore Maura Susanna ad una nostra
domanda:
"è stato sollecitato dalla minoranza più volte un
incontro già nel 2013. Va da sé che a tutt'oggi
- prendo un
pezzetto, estrapolo - (
eravamo verso la fine di settembre
2013)
aspettiamo ancora di avere quest'audizione,
quest'incontro. Il Sindaco ci ha comunicato di aver reiterato più
volte queste richieste e soprattutto nei confronti
dell'Amministratore. Non c'è stato verso di incontrarlo, cosa che
ci dispiace molto anche perché Saint-Vincent conta molto poco, ma
comunque nell'assetto di questa società quello zero virgola è di
Saint-Vincent, per cui riteniamo che l'Amministratore dell'azienda
dovesse a tutt'oggi presentarsi per dire le sue cose"
. E poi
dice che era stato richiesto un incontro anche in Consiglio
comunale anche del Presidente della Regione e Frigerio,
l'Amministratore unico, ha dichiarato di non aver potuto in qualche
modo organizzare quest'incontro perché a marzo 2014, proprio il
giorno dopo che lui aveva...no, il giorno prima che lui avesse
organizzato quest'incontro è caduta la Giunta. Non so se ho ben
capito, ma, a quanto ci è parso, il Presidente della Regione nel
periodo di crisi non ha mai perso le sue funzioni, quindi se
Frigerio aveva organizzato quest'incontro il giorno successivo a
quel famoso Consiglio regionale di marzo, poteva benissimo
continuare la sua azione, così come ha continuato a fare tutte le
altre iniziative, ha firmato tutti i documenti che ha ritenuto ed è
intervenuto in tutti i convegni e in tutte le assemblee che ha
ritenuto, anche per il suo ruolo, di seguire.
Parlavo quindi di non ascolto del territorio, soprattutto delle
istituzioni, ma non ascolto neppure degli operatori, dei cittadini
del territorio, perché se da una parte il Comune non è stato
interpellato, non è mai stato incontrato, non è mai stato
ascoltato, neppure gli albergatori, neppure tutte le associazioni
che operano sul territorio non sono state ascoltate, non c'è stato
con loro nessun tentativo di concertazione, anche forse per essere
complementari gli uni con gli altri. Questa complementarietà che
tante volte ho sentito...il cinque stelle, questa Spa, questa
struttura del Casinò doveva diventare complementare per
Saint-Vincent, ma come si fa a diventare complementari se non ci si
incontra e non si decidono le azioni insieme e non si condividono?
Il grido di allarme arriva, ad esempio - e oggi lei non ha neanche
sfiorato quest'argomento -, sulla concorrenza sleale che loro
ritengono esserci tra l'albergo cinque stelle e il quattro stelle e
gli alberghi di Saint-Vincent. Lei sa benissimo a cosa mi
riferisco: alle varie promozioni, che giustamente Frigerio
giustifica dicendo: "io devo far rendere la struttura che gestisco
e quindi io decido quali sono i modi per farlo rendere e se il tre
per due funziona, poco importa se poi riempio il mio e non c'è un
ritorno sul territorio". Mi chiedo il perché non ci sia questo
raccordo, mi chiedo perché non ci sia stato, mi chiedo perché per
ora non sia ancora previsto, perché il primo documento dove
dovremmo averlo scritto è quello del piano economico che c'è
stato...quelle due paginette cui si riferiva il collega, quelle due
paginette che ci sono state date, con quegli impegni scarni, almeno
lì un raccordo doveva esserci, c'è una frasettina piccina piccina
che dice niente, ma di azioni concrete con il territorio non ce ne
sono! Mi chiedo il perché non ci sia questa volontà, perché
dovremmo aver fiducia, perché lei, Assessore, dice ripetutamente
che noi dobbiamo avere fiducia perché tutte le azioni, ormai tutto
il periodo nero, il periodo di crisi (ah già, la parola "nero"
infatti non so se si usa per scongiurare, ma tra pepe nero, pecora
nera è tutto nero dentro il Casinò, comunque chiudo la parentesi)
mi chiedo, Assessore, perché noi dovremmo aver fiducia in queste
azioni, perché il futuro sarà più roseo e non più nero. Lei usa
queste parole: "ci vorrà del tempo", nella sua relazione l'ha
ripetuto tantissime volte e poi usa un altro modo..."molto
probabilmente riusciremo...", "molto probabilmente si riuscirà ad
uscire...".
L'ha detto prima il collega Gerandin: noi abbiamo bisogno di
certezze e abbiamo bisogno, perché lo richiedono i lavoratori, lo
richiede tutta la Valle d'Aosta, di credibilità. Dov'è la
credibilità? Lei oggi ci ha parlato di dati, di proiezioni, di
rispetto, di perdite, ma non così gravi - e poi io non entro nel
merito, lo farà il mio collega Chatrian, che a livello di numeri è
attendibilissimo -, ma come facciamo ad aver fiducia e dov'è la
credibilità quando credo nelle proiezioni di marzo, nelle audizioni
di marzo con Frigerio le perdite mi pare che fossero preventivate
verso i 14 milioni? E adesso siamo già ad una previsione superiore?
Come facciamo ad aver fiducia in tutto quello che ci dite riguardo
ai clienti facoltosi, che arriveranno da Macao, dalla Cina, da Hong
Kong, come ci ha detto lei? Mi piacerebbe ad esempio sapere, mi
piacerebbe conoscere perché credo che se lo chiedano anche i
valdostani, che cosa lasceremo a questi clienti facoltosi di
nostro, cosa ci costerà quest'operazione, che cosa lasciamo in
cambio, perché credo che sia un po' troppo semplicistico dire:
"stiamo prendendo contatti, stanno partendo iniziative" e quindi
uno si aspetta...quale sarà il ritorno. Ci si chiede anche il
perché scegliere Saint-Vincent, perché tutta questa clientela
facoltosa che finora non è arrivata dovrebbe scegliere...perché a
questa clientela dovrebbe convenire venire a Saint-Vincent. Io
immagino che ci sia una grandissima sinergia e una
force de
frappe
in questo momento fra EXPO 2015, la stessa Casino e la
stessa clientela di Macao e di Hong Kong, ma mi chiedo da dove noi
possiamo dire: "sì, quest'operazione è credibile, sicuramente su
questa possiamo fare affidamento". Dalle parole dell'Amministratore
unico, me lo permetta, no, non possiamo certo prendere la
credibilità da lì; dal suo ottimismo, Assessore, potremmo anche,
però forse non conviene neanche a lei che ci affidiamo solo al suo
ottimismo...
Abbiamo provato a cercare un documento, abbiamo provato a
leggere attentamente tra le righe, sopra le righe, sotto le righe
il piano economico aziendale, il piano finanziario, quello che va
dal 2014 al 2018, abbiamo detto: "lì ci sarà sicuramente tracciato
tutto", ecco, credo che questo documento steso dall'Amministratore
unico...è questo, anzi, per la cronaca, c'è già una pagina in più,
perché ho fatto due volte la fotocopia, quindi sarebbero due
fotocopie non scarne, ma scarnissime, che credo siano quasi
offensive sia per noi che per gli amministratori comunali e per i
valdostani. L'Amministratore unico esordisce...ecco probabilmente è
prassi, io qui non sono competente nella stesura di lettere
aziendali, quindi probabilmente le lettere aziendali si fanno così,
però, a fronte di perdite gravi della propria azienda,
l'Amministratore unico scrive:
"a fronte delle preoccupazioni
sulla situazione economica della società espresse dal socio
Regione
- quindi da lei, Assessore, o lei, Presidente, non
so...mi pare che ci fosse l'Assessore...quindi è a fronte delle
"vostre" preoccupazioni -
nel corso dell'assemblea del 22
settembre e la ribadita disponibilità a sostenerla
finanziariamente
- quindi la
"ribadita disponibilità"
è
sempre vostra -
ricostituendo il capitale sociale ad un
ammontare tale da garantire l'ordinaria attività aziendale, con la
presente confermiamo
- cioè Azienda Casino, l'Amministratore
unico conferma -
l'impegno dell'azienda a mettere in atto tutti
gli interventi sia organizzativi, sia commerciali volti al rilancio
dell'azienda"
. È quindi a fronte delle "vostre" preoccupazioni,
non delle "sue", lui non è preoccupato eh...solo a fronte delle
preoccupazioni sulla situazione espresse dal socio Regione.
Dopo 100 milioni di lavori, adesso...i 10 milioni dello scorso
anno li metto dentro i 100, faccio un abbuono...va bene, ma di
fronte ai 60 milioni di soldi pubblici che adesso vengono investiti
di nuovo lì, io quindi trovo un affronto questa lettera, queste
parole sono un affronto, ma non nei confronti suoi o miei, ma nei
confronti dei cittadini valdostani, nei confronti di tutti quelli
che non arrivano alla fine del mese! Assessore, a fronte di una
lettera così, io l'avrei rispedita al mittente! Ma sa che non è
importante, eh, quello che...però io la rileggo:
"a fronte delle
preoccupazioni del socio Regione..."
, non dell'Amministratore
unico! Allora poi andiamo a leggere gli impegni, perché poi la
lettera finisce così, non c'è molto altro, ci sono i ringraziamenti
di rito...ah sì, c'è anche la specifica che questo piano economico
sarà per gli anni 2014-2018
"tenendo conto di un piano di
rafforzamento patrimoniale consistente in un aumento di capitale di
60 milioni"
. Lui, di fronte a questo, quindi si mette e scrive
questi impegni: sette impegni, questi...neanche una programmazione
banalissima alla scuola materna è per quattro anni di questo tipo!
L'Amministratore unico ci ha però assicurato che il primo punto,
quello sotto il profilo organizzativo ed economico, cioè aumentare
la produttività pro capite del personale, è un punto
importantissimo che vale solo quello 10 milioni, poi tutti gli
altri sette quindi varranno per...quindi ogni punto di questi...ce
ne sono sette, valgono più o meno dieci milioni di
ricapitalizzazione.
Non mi dilungo, perché mi riservo anche di ascoltare il
dibattito e poi eventualmente di intervenire, però credo che siamo
sull'orlo del precipizio, altro che roseo. Adesso bisogna decidere
se fare un passo avanti verso il precipizio o forse guardare un
attimo e
rebrousser chemin, quelquefois c'est plus utile
!
Credo proprio che questi impegni, se non saranno...non solo un po'
numericamente anche degli impegni più, anche sostanzialmente,
rinvigoriti e degli impegni seri, credibili, credo proprio che noi
il passo nel precipizio non lo faremo e lo lasceremo fare ad altri
se non ci saranno impegni chiari, chiarissimi da parte
dell'Amministratore unico, ma non solo, perché alla fine tutte le
azioni giuste, sbagliate che l'Amministratore unico ha fatto sono
state tutte avallate anche dal Governo regionale.
Presidente -
La parola al collega Rosset.
Rosset (UVP)
- Merci Président, bonjour à vous tous.
Bene, nel parlare del Casinò viene spesso la tentazione di
ricordare di nuovo gli ammonimenti che l'Union Valdôtaine
Progressiste fece in quest'aula all'inizio dello scorso anno
trovando nel Governo un muro di gomma. Sopire e troncare era un po'
la regola ferrea, bisognava far finta che tutto andasse bene,
perché nessuno sbagliasse. Pian piano poi siamo alla recente piena
ammissione di questi giorni, è emersa la triste verità che noi
segnalavamo per anni per senso di responsabilità della crisi
gravissima della Casa da gioco di Saint-Vincent, sapevamo anche che
prima o poi questo sarebbe avvenuto. Allora, è questa la storia di
un disastro annunciato e di una difesa, pur autorevole, di un
Governo che non è servita. Ora, lei, Assessore, stamattina ci ha
detto:
"attenta politica nella gestione delle risorse"
, qui,
caro Assessore, il disastro sono i bilanci, il disastro è la
gestione, il disastro sono le prospettive della Casa da gioco di
Saint-Vincent! Giustamente è già stato detto da chi mi ha preceduto
che il responsabile della situazione è l'Amministratore unico,
nulla contro di lui, ma una responsabilità come da Codice
civile...che poi abbia operato in autonomia, questo lo dirà il
tempo, fatto sta che il Consiglio Valle non può tacere e anche il
salvataggio in corso, che è un pannicello caldo rispetto al
fallimento, conferma quanto noi abbiamo detto e ripetuto, cioè
siamo alla frutta. Le bugie sono tutte venute al pettine e stupisce
che l'Amministratore unico mostri ancora disinvolta serenità di
fronte ad un insuccesso conclamato.
Ora, non voglio recriminare sul passato, ma motivare le
inquietudini per il futuro. Chi ha già a lungo fallito non si
capisce perché dovrebbe avere nuove occasioni per sbagliare di
nuovo, peggiorando la situazione già catastrofica e che oggi viene
riversata sulla pelle dei lavoratori, questo senza che nessuno
voglia pagarne il conto. Ora, sono i fatti, l'assoluta mancanza di
azioni e prospettive per un rilancio che motivano...che i vertici
della Casa da gioco compiano il gesto liberatorio sarebbe un segno
di buon senso e di dignità da apprezzare e potrebbe essere per
qualcuno un ultimo sussulto di orgoglio. Ora, fare finta di niente,
non ammettere la sconfitta, la grave situazione in essere, grave e
pregiudizievole sarebbe solo un nascondersi una realtà evidente,
che non consente il mantenimento nei posti apicali di chi ha
sbagliato ai danni della comunità, per cui, per favore, cambiamo.
Cambiamo per evitare, come dicevo, oltre ai danni, la beffa, che il
rilancio tanto promesso sia gestito da chi ha trascinato il Casinò
e non solo, anche il nuovo e costosissimo sistema alberghiero in
fondo al pozzo e la luce non si vede.
Questo disastro spiace e intristisce ed è il segno tangibile
della necessità del cambiamento. Ora, come chiediamo, bisogna avere
certezze: certezze sul futuro e su quella rete di vicende che hanno
portato al tracollo e a spese folli nei lavori spesso mediocri che
sono stati fatti. Si tratta di scavare a fondo nelle responsabilità
gestionali e politiche e anche negli errori che si dovranno
forzatamente accertare: questo lo chiede non solo la comunità di
Saint-Vincent, che oggi è in una situazione di grossa difficoltà,
questo lo chiede l'intera comunità valdostana nell'ottica di un
risultato fattibile per la Casa da gioco migliore. Grazie.
Presidente -
Grazie collega.
Altri che chiedono la parola? Non vedo altre richieste. Vi
ricordo che siamo in discussione generale sui due punti. Io mi
rimetto a tutti i Consiglieri se vogliono prendere la parola su
quest'argomento...ma non è che io posso obbligare a che ci sia un
intervento della maggioranza e ad un intervento dell'opposizione,
io posso solo dare la parola e aspettare che qualcuno la chieda in
discussione generale, non posso obbligare la maggioranza o
l'opposizione ad intervenire, poi è chiaro che se c'è un
ragionamento politico di questo tipo, lo si fa dai banchi dei
gruppi. La parola al collega Laurent Viérin.
Viérin L. (UVP) -
Sì, nessun ragionamento politico,
Presidente, quello che stavamo con i colleghi dicendo fuori dai
microfoni è che, per la politica dell'alternanza che
contraddistingue di solito quest'aula, noi ci aspettiamo che, al di
là della relazione dell'Assessore, qualche collega di maggioranza
si alzi per convincerci a supporto delle considerazioni
dell'Assessore, perché non è che per adesso abbiamo sentito delle
grandi considerazioni...qualche intervento da parte delle forze di
opposizione c'è stato, ce ne saranno credo tanti altri, ci
aspettiamo magari proprio per quest'alternanza che anche qualche
Consigliere di maggioranza si alzi a dirci qualcosa. Grazie.
Presidente -
Dopo questa richiesta del collega Laurent
Viérin, invito nuovamente i Consiglieri a prenotarsi. La parola al
collega Cognetta.
Cognetta (M5S) -
Non è un intervento, anch'io per
sollecitare la maggioranza, ad esempio, so che l'Assessore Marquis
e il collega Isabellon hanno incontrato non tanto tempo fa alcuni
rappresentanti delle categorie sociali di Saint-Vincent e quindi
magari anche loro potrebbero darci qualche suggestione in merito a
ciò che sta accadendo. Grazie.
Presidente -
Grazie Consigliere Cognetta. Formulo ancora
una volta la richiesta: chi vuole intervenire? Per mozione
d'ordine, la parola al collega Donzel.
Donzel (PD-SIN.VDA) -
Presidente, per mozione d'ordine.
Io vorrei sollecitare la maggioranza in questi termini: siccome in
questi giorni si è parlato di una crisi politica molto forte, si è
parlato di dialogo e di quant'altro, beh, per noi è fondamentale
capire come si posizionano sulla relazione dell'Assessore le forze
politiche Union Valdôtaine e Stella Alpina. Come minimo basta anche
semplicemente che ci dicano: "ci riconosciamo nella relazione
dell'Assessore". Questo consente alle forze che sono qui in questo
Consiglio regionale di fare delle valutazioni anche politiche
relative all'intervento che fanno, non è solo una questione
tecnica, è molto complicata la questione del Casinò, l'hanno
illustrata bene i colleghi che ci hanno preceduto...quindi, come
avviene nelle normali aule parlamentari di tutto il mondo, c'è un
posizionamento politico che adesso è ancora maggiormente avvalorato
dal fatto che c'è una crisi politica conclamata in quest'aula della
maggioranza e noi vogliamo capire se ci sono smarcamenti e
quant'altro rispetto alla relazione dell'Assessore. Se poi questa
cosa a voi è indifferente, insomma, poi noi faremo le nostre
valutazioni, decideremo, ma questo per me come mozione d'ordine...è
importante da capire se la maggioranza interviene solo in replica
per rintuzzare magari alcune affermazioni pesanti della minoranza,
e quindi vorrebbe dire sostanzialmente che si riconosce nella
relazione dell'Assessore, oppure se c'è una posizione particolare
che noi...
Presidente -
Grazie collega. La parola al collega
Farcoz.
Farcoz (UV) -
Grazie Presidente. Per chiedere una
sospensione per una riunione di maggioranza.
Presidente -
La sospensione è accordata per cinque
minuti.
Si dà atto che la seduta è sospesa dalle ore 11,03 alle ore
11,22.
Viérin M. (Presidente)
- Bene, colleghi, riprendiamo i
lavori. Chi chiede la parola? La parola al collega Borrello.
Borrello (SA) -
Grazie Presidente.
Un piccolo intervento per produrre un contributo a
quest'Assemblea in merito al dibattito più di carattere politico,
nel rimarcare un passaggio che noi riteniamo importante, che è
quello del sostegno rispetto a questa deliberazione, perché,
ovviamente, all'interno della maggioranza c'è stato un confronto
che ha portato all'identificazione, dal punto di vista politico, di
questo passaggio.
Non entrerò nel merito degli aspetti tecnici, l'Assessore Perron
ha ben illustrato nella sua esaustiva relazione quelli che sono i
passaggi più di carattere tecnico e direi addirittura con degli
aspetti legati a tematiche finanziarie che non appartengono molto
alla mia professionalità. Io credo che questo passaggio sia un
passaggio importante, ma non bisogna dimenticarsi quelli che sono
stati i vari percorsi che il Casinò ha dovuto attuare per arrivare
alla situazione che in questo momento stiamo vivendo. Dobbiamo
ricordare quello che è il piano aziendale, che è stato approvato da
quest'Assemblea, dobbiamo ricordare l'acquisto immobiliare che è
stato prodotto con scelta politica del Billia. Tutto questo ha
comportato tutta una serie di scelte politiche che hanno dovuto
prevedere tutta una serie di investimenti per poter far sì che la
nostra risorsa, perché tale è il Casinò per la Valle d'Aosta,
potesse avere un futuro.
Ci troviamo a dover fare un'analisi del momento che è
particolarmente condizionata da fattori esterni. Questi fattori
esterni li conoscete benissimo, perché, da quando si è insediata
questa quattordicesima legislatura, il tema del Casinò ha più volte
occupato i punti all'ordine del giorno e quindi cercherò di
riassumerli senza cercare di togliere troppo tempo a quello che è
un dibattito sicuramente importante. Ripeto che le perturbazioni
esterne sono state incisive, prime fra tutte la crisi economica,
che ha prodotto, non solo a livello regionale, ma nazionale,
europeo e mondiale una diminuzione di quelle che sono le
possibilità di spesa dei cittadini, le possibilità di investimento,
le possibilità di fruire di quella che era la bontà del sistema
economico anche valdostano. Dall'altra parte c'è una crisi
veramente profonda del gioco, che non è solo incardinata nel
territorio nazionale, basta leggere quelli che sono i
report
legati alla crisi del gioco a livello europeo. Tecnicamente ci è
stato esposto dall'Assessore, ma qualcun altro ha ripreso quelli
che sono i dati in merito a questa crisi sul territorio nazionale
ed europeo, ma ritengo che a questo punto ci sia da fare una
valutazione più di carattere politico che è: qual è il futuro per
questo Casinò? Ho letto in vari comunicati stampa quello che è
stato il contributo del Casinò anche per l'economia valdostana e
ritengo che questo sia un elemento da prendere in considerazione,
ma non bisogna dimenticarsi che responsabilità della politica è
anche cercare di dare un futuro a quelli che sono gli elementi di
qualità del nostro sistema e qui, allora, la scelta di cercare di
dare ancora una
chance
per quanto riguarda il futuro della
struttura del Casinò, perché non possiamo permetterci di far
decadere quella che per anni è stata un'eccellenza per la Valle
d'Aosta. Da qui il sostegno rispetto a due atti, soprattutto
all'atto della ricapitalizzazione, perché riteniamo necessario
andare a sostenere per dare un segnale chiaro e netto anche a tutti
coloro che ruotano intorno al mondo del Casinò, che è il seguente:
siamo arrivati forse al punto di svolta, forse non potremo più
tornare indietro se falliamo questo passaggio. Allora, da qui la
responsabilizzazione di tutti gli attori: dalla politica fino
all'ultimo dipendente, fino anche tutte le aziende che ruotano
intorno all'indotto del Casinò. Siamo in un momento di crisi, è uno
sforzo che noi produciamo per andare a sostenere quest'azienda, che
per noi è molto importante non solo per i posti di lavoro che dà,
ma per tutto l'indotto che questo crea al sistema Valle
d'Aosta.
Voglio fare un ultimo passaggio - ultimo non in ordine di
importanza, anzi forse sarebbe il punto principale da mettere in
evidenza -: il rapporto con il territorio. Molti di voi hanno già
detto quelle che sono le criticità sul territorio, molti hanno già
detto quelle che sono le ripercussioni negative legate anche alla
crisi economica. Noi riteniamo, come Stella Alpina, che bisogna
avere un dialogo più continuo con il territorio per percepire
quelle che sono le reali problematiche. L'Assessore l'ha già
accennato, sono sicuro che porterà avanti quest'istanza, anche
perché un'azienda si contestualizza bene nel territorio nel momento
in cui dialoga con il territorio. Questa è una cosa che noi
riteniamo molto importante e riteniamo necessario avere un
confronto continuativo con l'Amministrazione pubblica del Comune di
Saint-Vincent, ma soprattutto con le professionalità territoriali
che vivono in quel territorio.
Nel sostenere e nel ringraziare l'Assessore per il suo
intervento, ripeto, tecnicamente molto esaustivo, ritengo che
politicamente il sostegno a questa delibera va nell'ottica di
salvaguardare quella che è una tipicità della Valle d'Aosta,
un'azienda da salvaguardare per il futuro del territorio, per il
futuro dei lavoratori e anche per il sistema Valle d'Aosta.
Grazie.
Presidente -
Grazie collega Borrello. La parola al
collega Laurent Viérin.
Viérin L. (UVP) -
Merci Président.
Intanto prendo atto che, dopo una sospensione, una riunione
dell'ex maggioranza, sentiamo anche una voce di parte di questa e
principalmente la Stella Alpina che è stata espressione negli
ultimi mesi...dell'Assessore Baccega, che si è occupato in questa
legislatura, in questa prima parte di legislatura del dossier
Casinò...sottoscrivere la relazione dell'Assessore Perron e ricordo
anche che non stiamo discutendo solo la questione dei 60 milioni al
Casinò della delibera, ma stiamo discutendo dell'andamento del
Casinò, collega Borrello, che quindi il mio intervento sarà
centrato in parte sull'andamento generale e in parte su questa
questione del rifinanziamento. Noi abbiamo ascoltato con attenzione
l'Assessore Perron, la relazione che le hanno preparato e non è
neanche troppo difficile capire chi abbia preparato questa
relazione vista la difesa d'ufficio che lei oggi in quest'aula ha
voluto portare, che è un po' la fotocopia della relazione del
venditore di fumo che in commissione è venuto per mesi con le
slide
a parlarci di un mondo parallelo, di un mondo che, sì,
aveva qualche difficoltà, ma la parola "difficoltà" non è mai stata
utilizzata: aveva qualche criticità legata ad un periodo, ad un
momento, ad una crisi, ad una parte contingente di situazione, ma
che tutto sarebbe andato bene, che si stava lavorando nella
direzione giusta e che quindi i risultati sarebbero arrivati.
Questo
refrain
lo abbiamo ancora dovuto ascoltare pochi
giorni fa in commissione e oggi noi ci saremmo aspettati tutt'altro
da lei, Assessore Perron, soprattutto in questo momento in cui da
settimane...e soprattutto dopo la presa d'atto che questa
maggioranza non ha più i numeri per governare si è da più parti
sollecitato...cioè la condivisione. Allora, è vero che la
condivisione non può far venir meno i punti di vista diversi, però
noi ci saremmo aspettati...ed è per questo che abbiamo molta
delusione, tanta amarezza dopo la sua relazione, forse anche un po'
di rabbia, perché se l'atteggiamento oggi era quello di venire qui
in aula e di continuare ad arrampicarsi sui vetri con delle
relazioni, con delle giustificazioni, con delle scuse, ma noi
potevamo anche evitare di fare questa discussione, potevamo essere
chiamati a votare per questi 60 milioni. L'andamento avete cercato
di ritardarlo e, combinazione, arriva proprio assieme ai 60
milioni, noi ci saremmo auspicati che oggi con tanta umiltà e con
un po' di franchezza finalmente si sarebbe affrontata la situazione
del Casinò per quella che era. Diagnosi che poi si chiude, perché
una volta che si fa una diagnosi che le cose vanno male non è che
noi abbiamo particolare gradimento e soddisfazione nel continuare a
dire che le cose vanno male.
La cosa che ci preoccupa è che, da un lato, il suo atteggiamento
di venire qui e minimizzare è la fotocopia dell'atteggiamento della
Dirigenza di questi anni, di questi mesi che ha messo in difficoltà
la politica e non abbiamo visto un barlume di prospettiva, che è la
cosa ancora più grave. Allora, io cercherò in parte di esprimere
considerazioni sui due aspetti e sul suo atteggiamento nel porsi in
aula a fronte di un disastro che noi pensavamo fosse perlomeno
riconosciuto e invece in parte...rispetto al merito di quanto ha
detto sul presente, su quello che è successo e soprattutto sul
futuro.
Ora, l'atteggiamento: lei è arrivato con una montagna di
giustificazioni, di alibi, di scuse che le hanno preparato, ripeto,
perché non vogliamo pensare che lei in due mesi sia veramente
riuscito a percepire che tutti quelli che oggi sono gli alibi siano
realtà. Allora parliamo di concorrenza, di congiuntura, di lavori,
di sindacati, dei mille euro, della questione della difficoltà,
della crisi dei giochi, del contenzioso, degli imprevisti, gli
imprevisti nei lavori sono soprattutto così ingenti...addirittura
siamo arrivati, Assessore Perron, nella sua relazione a dare la
colpa della perdita della clientela ai lavoratori che hanno
scioperato. Scusi, lei, Assessore Perron, ha detto - meno male che
i Consigli sono registrati, ma abbiamo ancora qualche capacità di
prendere appunti - che la questione degli scioperi ha fatto perdere
parte dei lavoratori che erano fidelizzati durante la settimana. A
parte che non sappiamo dove sono questi giocatori, perché, per le
poche persone che hanno ancora voglia di parlare della situazione
del Casinò laggiù, a noi risulta che proprio gente non ce ne sia
purtroppo. Se poi gli scioperi sono una parte di causa della
perdita di clientela, Assessore, noi non ci riconosciamo in questa
cosa, anche perché gli scioperi probabilmente arrivano anche a
seguito di una situazione di tensione che si è creata in questi
mesi, per non dire in quest'ultimo anno.
Al di là di questo, la fotocopia delle considerazioni che lei
oggi ha portato in aula e che abbiamo già sentito in commissione
non portano niente di nuovo. Lei è venuto qui per difendere
l'indifendibile, con la mancanza di ciò che la politica a volte
dovrebbe avere...l'umiltà di dire: "benissimo, c'è un problema, lo
affrontiamo tutti assieme", c'è una situazione che è grave, ma ci
sarà qualcuno che ha almeno un minimo di responsabilità o gli
agenti sono tutti esterni, tutto fuori dalla Valle, tutto fuori da
questo Palazzo, soprattutto tutto fuori da questa Dirigenza?
Assolutamente non permettiamoci di dire che queste persone in
questi cinque anni, perché è ormai più di cinque anni che questi
Dirigenti sono qui...assolutamente non si venga qui in quest'aula a
dire che queste persone hanno sbagliato, magari sottovalutato
qualcosa... Allora, noi glielo abbiamo già sottolineato nell'ultimo
Consiglio, noi abbiamo cercato nell'ultimo Consiglio di tracciare
una linea di demarcazione tra la politica, che ad un certo punto ha
fatto tutto il possibile secondo noi, e oggi siete ancora qui a
portare un ulteriore finanziamento, e poi le dirò anche gli altri
sforzi che in questi anni sono stati fatti dalla politica, tanto
per ricordarceli a tutti noi, per cercare di far andare meglio le
cose laggiù...la linea di demarcazione ad un certo punto o ferma la
politica che si prende la responsabilità di dire: "qualcuno laggiù
ha sbagliato", sennò la politica diventa complice di quest'azione
laggiù. Allora noi glielo abbiamo già cercato di far percepire
dell'ultimo Consiglio, oggi cercherò di ribadirlo, ma oggi è
veramente l'ultimo appello che noi formuliamo, perché se qui in
quest'aula non c'è una parola per ammettere che, al di là delle
cause esterne, c'è un minimo di responsabilità da parte della
Dirigenza...lei, Assessore Perron, se si limita a dire che questa
Dirigenza non ha fatto niente di illegittimo...ma ci mancherebbe,
facciamo ancora qualcosa di illegittimo, ma non è qui il punto
delle responsabilità dell'altro giorno! Noi volevamo appurare, ma,
visto che lei non l'ha fatto, lo faremo tutti assieme...capire se
nella conduzione, a fronte di un piano di sviluppo che qui è stato
approvato e che non è stato realizzato come qui era stato
approvato, anche nelle previsioni, l'ha detto lei stesso, ci sono
state delle previsioni che sono state molto meno rosee rispetto a
ciò che era stato previsto...beh, non possiamo continuare con la
politica dello struzzo, Assessore!
Allora, lei in questi mesi, ne prendiamo atto, si è occupato di
Casinò, lei è andato giù, è andato in sala, è andato nella S.p.A.,
nel ristorante, ha fatto i discorsi al galà e addirittura è andato
nelle assemblee sindacali, cioè ci sembrava quasi di essere tornati
alla politica degli anni '80 di chi aveva la bottiglia di whisky al
Casinò e si andava giù...va benissimo, noi l'abbiamo detto tante
volte. La politica, per quel che si può, dovrebbe stare lontana
dalla gestione quotidiana del Casinò, perché non è una bella
immagine quella che abbiamo dato come Amministrazione! Io dico:
"abbiamo" perché qui siamo tutti qui Amministratori della Valle
d'Aosta e lei, Assessore, si è preso la briga in questi mesi, forse
anche un po' ingenuamente, di andare giù in queste sale e di essere
sempre presente, pensando che lei forse così sarebbe riuscito a
risolvere qualche problema e sicuramente anche la Dirigenza...oggi
lo ritroviamo nella fotocopia nelle parole, ecco, qualche
virus
di concetto magari glielo hanno anche innescato,
inteso come opera di convincimento che laggiù di responsabilità non
ce n'è, non ce ne sono.
Allora, senza andare a scomodare l'Assessore Marguerettaz, che
ad un certo punto disse: "benissimo...", si parlava dell'inizio
degli anni 2000 e si diceva che il Casinò era il disastro. Allora,
visto che c'era il disastro in quegli anni, bisognava rimuovere
l'Amministratore, che a quell'epoca era Trentaz...è stato rimosso
e, se all'epoca era il disastro, noi ci chiediamo oggi cos'è?
Perché peggio del disastro...noi non riusciamo a renderci conto di
che cosa ci sia peggio del disastro! Dal disastro alla catastrofe,
e poi possiamo trovare anche altri aggettivi, ma all'epoca - chi
era qui in quest'aula se lo ricorda - noi eravamo al disastro, "il
Casinò è un disastro"...malissimo. Peccato che lei oggi ci ha
ricordato i dati, del miliardo e qualcosa che il Casinò negli anni
ha dato all'Amministrazione.
Le parlerò poi anche della questione del disciplinare, perché
anche nel ricostruire i bilanci forse si è dimenticato qualcuno
laggiù che ad un certo punto la Regione ha rivisto il disciplinare
per cercare di aiutare il Casinò...quindi, che non è proprio come
dice lei, anzi come qualcuno ci ha detto al sopraluogo: "eh, per
anni noi abbiamo dato i soldi alla Regione e la Regione non ha mai
fatto un soldo di lavoro". Sì, peccato che però ha rivisto il
disciplinare, ha cercato sempre di aiutare, ha cercato sempre di
investire sul Casinò, perché tutta la questione della politica
dell'accerchiamento è stata risolta qui. Allora, dico questo perché
forse anche lei, Assessore, come il suo predecessore, ad un certo
punto, è stato da noi rilevato, forse lei sta vivendo e vedendo un
altro film. Allora quando il collega Donzel prima ha detto: "ma noi
vorremmo capire anche gli altri cosa pensano", intendeva proprio
questo. Noi vogliamo capire se la sua relazione è fuori dalle
sensibilità del resto della Giunta, del resto della maggioranza,
dall'Union Valdôtaine, dalla Stella Alpina, da tutte le persone che
poi nei corridoi sono quelle che si dicono preoccupate per la
situazione tanto quanto noi. Se invece, come abbiamo capito intanto
dalla Stella Alpina, che condivide in pieno la relazione
dell'Assessore, quindi abbiamo già un pezzo di ricostruzione in
più, voi credete di venire qui e di continuare a fare di questa
gestione del Casinò un qualcosa che è definito - ed è questa una
questione che ci allibisce - "come un'attenta politica della
gestione delle risorse, tra le altre cose, e una politica che è
probabilmente corretta da un punto di vista anche del
marketing
e del commerciale", ma noi ci chiediamo oggi
perché il Casinò sta andando male. ...sì, gli alibi, sì, tutto ciò
che voi avete addotto come causa...ma poi entreremo nel merito, ma
le politiche di
marketing
e commerciali, anche se ci sono i
lavori, per attrarre clientela un domani che i lavori sono finiti,
dovrebbero esserci e oggi che i lavori sono finiti dovrebbero
vedersi i risultati di queste politiche, invece noi siamo ancora
oggi a dire: "beh, adesso abbiamo finito i lavori, facciamo il
marketing
per far venire la gente magari tra un anno o
due...", ha detto che ci vogliono due anni, due o tre anni adesso,
perché l'importante è la struttura.
Noi allora crediamo che oggi la politica intanto debba prendere
atto del fallimento della gestione di questa Dirigenza e, finché
non ci sarà questa presa d'atto, non ci sarà possibilità di intenti
tra noi e voi. Non sarà possibile, perché questo Consiglio ha
votato la sfiducia all'Amministratore e a tutta la Dirigenza, ha
votato la restituzione del premio, ha votato addirittura le
dimissioni della Giunta sulla questione del Casinò, proprio per
quella politica poi di ribaltamento, perché poi ad un certo punto
la Dirigenza ha detto: "noi abbiamo sempre fatto quello ha detto
l'azionista", perché quello stanno dicendo in giro. Dopo che
abbiamo votato tutti questi atti, siamo ancora qui a negare che la
Dirigenza abbia fallito, allora noi su questo non ci stiamo, perché
o abbiamo l'umiltà...e la politica deve avere l'umiltà di dire:
"benissimo, in qualcosa forse abbiamo sbagliato noi" e dico: noi
tutti, perché qui abbiamo discusso tante volte del Casinò, però
qualcosa ha sbagliato anche e soprattutto la Dirigenza, se, da un
punto di vista politico, ci sono stati degli indirizzi e giù i
risultati non arrivano...sennò io non so...continuiamo a dare la
colpa a fattori esterni. Noi invece siamo arrivati alla conclusione
che probabilmente la politica non vuole vedere questa cosa per non
vedere le proprie responsabilità ed è qui che noi torneremo, perché
o c'è l'ammissione che la Dirigenza non è stata all'altezza della
situazione, tanto per usare un eufemismo, sennò significa che c'è
commistione e che la politica avvalla ciò che la Dirigenza fa e
viceversa. Noi non avevamo capito così dalle dichiarazioni del
Presidente Rollandin, che, a seguito dell'approvazione della
delibera, aveva detto: "adesso gli alibi sono finiti", alibi noi
intendevamo...gli stessi alibi che lei, Assessore Perron ha portato
nell'aula oggi, allora di due cose l'una.
Nel merito - ed è la seconda
volée
del mio intervento -,
sul Casinò si sono dette tante cose, si sono spese ore e ore di
dibattito solo in questa legislatura, dimentichiamoci per un attimo
tutto il resto in termini temporali, ma, al di là di tutto ciò che
si può ancora dire oggi, la realtà è ciò che conta.
Allora, lei ha citato dei record, allora "da trent'anni è il
primo anno in cui il Casinò è rinnovato"...sì, noi diciamo che in
trent'anni è la prima volta che c'è un disastro così: questo è il
vero record, perché noi non ci ricordiamo un disastro di fronte ad
uno che doveva...che è stato per anni una risorsa per la Valle
d'Aosta. Ci sono stati momenti magri di flessione, le
slide
che ci sono state fatte...ma un disastro del genere non è mai stato
visto. Allora, in parte voi lo collegate ai lavori, e in parte ci
può stare, ma non ci può essere sempre l'alibi dei lavori quando i
lavori sono finiti e le sale sono pronte e la gente non arriva,
perché c'è stata probabilmente una discrasia tra la politica di
attrazione della clientela un domani che i lavori sarebbero finiti
e i lavori stessi, tutti abbiamo sempre detto che quelli erano dei
disagi, quindi anche qui un po' di obiettività e un po' di umiltà!
È vero,
"prima volta investimenti a fronte di un miliardo e tre
dal 1994 al 2013, record mai visto"
, ma i 90 milioni che
abbiamo dato poco tempo fa? E i 60 che vengono dati adesso? Questi
cioè sono sforzi che l'Amministrazione ha fatto in una realtà, non
possiamo andare in giro a dire...lei, Assessore, ripeto, ripete
quello che altri dicono, perché che ce l'ha detto al sopraluogo:
"eh, ma la Regione ha mai fatto niente", non esiste. Ricordo anche
che il disciplinare è passato negli anni e l'abbiamo detto tante
volte - dal 90 percento quota Regione, 10 percento quota Casinò, al
contrario 90 percento degli introiti rimangono lì e il 10 percento
viene qui. La Regione quindi ha fatto uno sforzo enorme nel credere
nel Casinò e, Assessore, lei, quando cita i bilanci in attivo,
dovrebbe ricordare a quest'aula e alla comunità valdostana che nel
2001 questo cambio di riparto tra Casinò e Regione ha fatto
incassare 98 milioni al Casinò, è quello che ha salvato il bilancio
quell'anno. Le cose quindi o si raccontano tutte, o la sua è una
ricostruzione parziale, ecco qui gli alibi, che se dieci anni fa
era il disastro, oggi, veramente non solo siamo di fronte ad un
disastro, che era annunciato come ricordava il collega Rosset:
siamo di fronte ad una situazione che ci preoccupa, ma non possiamo
più fare finta di niente.
Noi crediamo in verità che non ci sia una strategia ed è qui che
dovrebbe subentrare la politica, perché, quando la politica capisce
che laggiù ci sono delle persone che non hanno contezza, perché
qualcuno è a scadenza di mandato e dice: "va beh, il premio adesso
vediamo, qualcosa restituisco" dopo che la situazione è peggiorata
ancora. Ci sono amministratori che ormai sono fuori controllo nelle
dichiarazioni della stampa, dichiarano qualsiasi cosa, non
rispondono più a nessuno: "la concorrenza è normale che ci sia",
qualcuno parlava di sinergia...addirittura siamo arrivati a dire
sui giornali che "è giusto - e anche in commissione è stato
ribadito - che ci sia la concorrenza, io penso alla mia azienda":
questo poi l'abbiamo riscontrato anche in certi organi di
amministrazione delle società delle autostrade. Abbiamo degli
amministratori che vengono in commissione e dicono: "ma io...la mia
politica è quella di andare, la mia...io...", ad un certo punto gli
abbiamo anche chiesto quel "io" chi era, perché qui, quando si
amministra qualcosa di pubblico, non esiste "l'io", esiste il "noi"
eventualmente e quel "noi" deve essere autorizzato da scelte
politiche. In questo momento noi questo non l'abbiamo visto e siamo
in presenza di una deriva anche di gestione quotidiana delle
dichiarazioni che si fanno in giro. Allora, Assessore, lei - e
arrivo alla parte che ci preoccupa sul futuro -, la politica
dovrebbe fare la diagnosi, avere il coraggio di dire che le cose
vanno male, ma dovrebbe anche avere la forza anche
qui...eventualmente poi anche di condividere le strategie future,
perché noi non so se sette o otto mesi fa avevamo presentato
un'iniziativa su una commissione speciale. La commissione speciale
non è la commissione d'inchiesta che forse spesso spaventa chi
amministra: la commissione speciale era semplicemente un'idea di
una
task force
che riuscisse politicamente a supportare
intanto l'Assessore dell'epoca, ma l'Assessore di turno e poi in
qualche modo a monitorare quello che succedeva a Saint-Vincent,
perché la distanza tra Saint-Vincent e Aosta spesso è una distanza
che, da un punto di vista chilometrico, è già rilevante, ma, da un
punto di vista invece concettuale e d'azione, bisognerebbe riuscire
a ravvicinare ancora maggiormente.
Allora, come noi ci siamo resi disponibili, ad un certo momento
abbiamo fatto quel sopralluogo anche come commissione alla Casa da
gioco...diciamo questo per dire che la
task force
, che la
commissione speciale era semplicemente un modo per condividere, al
di là della diagnosi, le strategie future, invece lei, Assessore,
cosa ci viene a dire oggi? Intanto che, secondo lei, da quanto ha
detto, basta avere un Casinò rinnovato per lavorare adesso, perché
noi adesso abbiamo un Casinò i cui lavori sono una garanzia per il
futuro. Noi allora non crediamo che sia sufficiente avere un
Casinò...poi anche sui lavori avremmo qualcosa da dire, l'abbiamo
detto tante volte, a partire dal
privé
,
che è
un
privé
che non è un
privé.
Ci risulta anche di giocatori
che non vogliono giocare al
privé
, perché nel
privé
si vede; allora, non so...o cambiamo la parola
"privé"
o il
privé
si fa in un altro modo.
Al di là di questo, sui lavori in generale ci sarebbe un altro
capitolo da aprire, forse è già stato aperto, ma non basta avere un
Casinò rinnovato, bisogna collocarlo sul mercato, allora vogliamo
anche qui dire che le scelte dei dirigenti non sono state
all'altezza? O perlomeno che non hanno portato i risultati sperati,
ma non per colpa sempre di qualcun altro? O che forse queste
strategie di
marketing
non sono state adeguate? O che forse
i risparmi sono stati fatti e i benefit? Vogliamo parlare dei
benefit e degli stipendi di questi dirigenti che continuano ad
essere indecenti? I tagli sono arrivati soprattutto sui lavoratori,
benissimo si è detto che uno dei costi è quello del personale, il
personale ha siglato un accordo, si è arrivati al taglio...ci
manca...
Sinergia con il territorio: Assessore Perron, anche nella
prospettiva non l'abbiamo sentito. In commissione noi abbiamo udito
il territorio, altri l'hanno ricordato, ma è stata unanime: è stata
unanime addirittura da chi per conto del Casinò opera all'interno
del Consorzio di Saint-Vincent, e non c'è sinergia. La concorrenza:
vorremmo sapere nelle sue parole se lei condivide quello che ha
detto l'Amministratore unico che quell'azienda è nata per fare
concorrenza anche al territorio, perché questo è stato detto!
Volete dire queste cose per cercare almeno di convincerci che
qualcosa sta cambiando? Perché abbiamo fatto la S.p.A., abbiamo
fatto l'hôtel che fa concorrenza al territorio, abbiamo fatto
l'albergo che fa concorrenza, adesso vogliamo fare la discoteca,
abbiamo fatto le serate, tutto lì, invece di coinvolgere il Paese,
invece di far vivere di ricadute anche economiche quello che vive
attorno a Saint-Vincent, ma chi le ha pensate queste cose? Ripeto,
Assessore: di due cose, l'una, se voi non vi smarcate dalle scelte
di questa Dirigenza che noi non riconosciamo nel piano di sviluppo
2010, significa che anche voi siete responsabili e su questo noi in
questo Consiglio - non in un prossimo Consiglio, è finita la
politica del rimandare e del prendere tempo! - noi arriveremo anche
sulle responsabilità politiche. Oggi chi è seduto lì è lei, è lei
il responsabile di questo dicastero! Lei è responsabile del Casinò
assieme a tutta la Giunta e assieme alla maggioranza, ma lei
principalmente oggi gestisce questo dossier.
Lei quindi ci pensi bene, Assessore, perché questo Consiglio per
noi è molto importante: è importante per capire tante cose. Se voi
poi volete legarvi a doppio filo, continuare a legarvi a doppio
filo a questa Dirigenza, fatelo pure, noi non siamo sicuramente qui
a dirvi quello che dovete o che non dovete fare: noi diciamo
semplicemente quello che noi faremo o non faremo. I 60 milioni sono
un altro capitolo, altri ne hanno già parlato e altri interverranno
su quest'argomento, io non voglio dilungarmi, ma voglio solo dire
una cosa: che non è pensabile andare avanti così perché oggi noi
siamo chiamati come Amministratori a votare un atto che può avere
anche delle responsabilità, non solo politiche e può far rilevare
delle responsabilità anche contabili nei confronti
dell'Amministrazione, perché lo sappiamo tutti: abbiamo vissuto qui
delle ricapitalizzazioni votate con leggi, che poi sono state
contestate. Nel momento in cui però un Amministratore vota dopo
aver dato 90 milioni, altri 60 milioni con delle motivazioni molto,
ma molto labili e molto fragili sulle strategie future...perché noi
vorremmo sapere, Assessore Perron, quando lei ci parla di garanzie
future e soprattutto nelle parole dell'Amministratore di richiesta
di questo finanziamento...dove si potrà passare nel 2016 ad incassi
a più 25 percento? Ma in base a che cosa vi inventate queste cose?
E dico "vi", perché alla fine appunto qui e lì: qui ad Aosta e a
Saint-Vincent.
Allora, non banalizziamo, ma soprattutto non facciamo operazioni
troppo audaci, perché qui in quest'aula, quando saremo tutti
chiamati a votare, state tranquilli che noi non penseremo di
chiedere tanti voti segreti su quello, perché ognuno si dovrà poi
assumere la responsabilità in aula di quello che vota, perché
questa cosa noi abbiamo detto che o è accompagnata da strategie di
rilancio parallele, sennò significa che noi oggi diamo 60 milioni,
ma fra sei mesi saremo di nuovo qui a darne altri 60 che poi
chissà...prendendoli dove? E qui subentra il secondo fattore della
difficoltà di spiegare al territorio queste scelte, perché la gente
dice: "ma in questo momento in cui non ci sono fondi, non ci sono
soldi, però lì li trovano e perché a noi no?", perché è così che
avviene e immaginiamo chi lavora lì come sarà bersagliato
quotidianamente dalle persone normali, dagli amici, dalla comunità
in generale. Allora, dico questo, diciamo questo per dire che una
scelta, per essere forte dal punto di vista amministrativo, deve
essere suffragata da convinzione personale intanto, non è che noi
siamo chiamati...forse qualcuno della maggioranza sarà anche
obbligato a votare questa cosa, ma noi no e no principalmente
perché noi non siamo convinti: siamo convinti di dover salvare il
Casinò perché è una risorsa, ma non siamo convinti che
quest'operazione poi sia accompagnata da un'effettiva strategia che
poi si ritrova nelle persone che oggi sono lì.
Ora, ha detto bene il collega Gerandin: queste persone nei pochi
mesi...almeno qualcuna, perché poi ne abbiamo anche altre che
magari sono un po' più nell'ombra, ma hanno responsabilità alquanto
elevate...in questi mesi...da oggi la politica deve dire a queste
persone cosa fare. Noi non diciamo che dobbiamo commissariarli, ma
quasi, perché noi non pensiamo che siano all'altezza della gestione
di una Casa da gioco in un momento di difficoltà tale ed è per
questo che noi chiediamo e chiederemo - e poi altri interverranno
sulla codificazione di quello che noi chiederemo attraverso la
presentazione di un documento e di istanze - intanto azioni
immediate: è per quello che noi diciamo che non si può più
rimandare questo dossier, non aspetteremo neanche un Consiglio per
questo. In questo Consiglio si dovranno votare...eventualmente poi,
se voi non le voterete, noi rispetteremo le vostre scelte, ma in
questo Consiglio si dovranno assumere decisioni. Noi poi ribadiamo
la volontà e la nostra idea - poi di questo si potrà parlare - di
lavorare ad una
task force,
un dossier così importante
necessita di una
task force
. L'unione delle forze se...è
chiaro che questo passaggio è collegato al primo passaggio, o c'è
una presa d'atto ed un'ammissione del disastro, presa d'atto che la
gestione laggiù non è stata e non è all'altezza, presa d'atto che
le prospettive così sono fragili...non diciamo che non esistono,
che sono fragili... Allora, noi, come Union Valdôtaine
Progressiste, continuiamo a dare una disponibilità, come assieme ad
altre forze è stato fatto in tutto quest'anno...di lavoro comune
sul tema del Casinò, noi lo ribadiamo, altri gruppi lo faranno per
nome e per conto loro, ma noi ribadiamo la nostra volontà di
lavorare ad una
task force
che da oggi in avanti segua il
dossier Casinò, perché dopo un anno non si è fatto nulla. Non ci
stiamo ad avere poi dei rimorsi che si poteva fare qualcosa e che
non si è fatto per così...una volontà di dire: "beh, aspettiamo,
vediamo, forse qualcosa si riprende, perché abbiamo aspettato tante
volte, certe volte - e concludo Presidente - ci abbiamo anche
creduto, altre volte ci abbiamo creduto un po' meno, alla fine non
ci abbiamo creduto proprio più e oggi siamo proprio addirittura
delusi, ma o c'è oggi una volontà da parte vostra, Assessore
Perron, di cambiare un po' le cose, o noi su questo dossier non
potremo essere in questo momento utili alla Valle d'Aosta, perché
non ci riconosciamo nelle scelte che sono state fatte, non ci
riconosciamo nelle scelte del futuro. Pensateci bene, ma non tanto
da un punto di vista politico, pensiamo che ciò che sta succedendo
qui, se vogliamo citare la storia, sia un momento unico, nel senso
che mai c'è stata una crisi...è vero, forse anche in Italia, nel
mondo, in Europa...a noi interessa la Valle d'Aosta, Assessore
Perron! A noi vanno bene tutti i paragoni, ci si fa prendere un po'
tutti spesso dai paragoni con le altre case da gioco, noi abbiamo a
cuore la Casa da gioco di Saint-Vincent, è un tesoro di tutti i
valdostani. A noi fa male quando si sente in giro, soprattutto in
un momento di difficoltà, che questa realtà si fa prima a
chiuderla, perché ormai è diventata un debito, perché quello non
dovrebbe essere un debito, quello dovrebbe essere una risorsa.
Allora, quella possibilità di difenderlo è credibile nei confronti
della comunità solo se effettivamente è una risorsa per i
valdostani, per i valdostani intesi come tutta la comunità. In
questo caso stiamo distruggendo questa risorsa, qualcuno la sta
distruggendo per poi magari dire anche che era colpa della
politica. Allora, noi a questo gioco non ci stiamo e vi invitiamo
veramente a riflettere, perché questo è un patrimonio, che
soprattutto in un momento di difficoltà potrebbe ritornare ad
essere almeno una parte di risorsa sul bilancio regionale. È chiaro
che con una conduzione che continua così difficilmente questo si
realizzerà. Noi non vogliamo fare le Cassandre, lo abbiamo detto,
vogliamo essere obiettivi, ma oggi finisce il nostro ruolo di
attesa e soprattutto di apertura di credito, che forse è durato
queste settimane, questi mesi...perché pensavamo che la possibilità
di condividere, attraverso un lavoro comune, certi dossier
comprendesse anche il Casinò. Su questa cosa qua siete "usciti"
attraverso una delibera senza condividere niente con nessuno,
neanche con i Capigruppo, lei e voi come Governo, e quindi come
maggioranza, avete deciso di agire. Come Consiglieri regionali
della Valle d'Aosta, abbiamo appreso dai giornali che 60 milioni
venivano presi da una parte e messi dall'altra senza che ci fosse
una politica programmatoria a monte di condivisione. Noi quindi
oggi a queste aperture di credito non ci crediamo più e sul Casinò
da oggi la nostra politica sarà diversa in base a quello che sarà
il vostro atteggiamento. Grazie.
Presidente
- Era solo per informare che il tempo è
proseguito come avevo annunciato, quindi non ci sono stati
problemi... La parola al collega Chatrian.
Chatrian (ALPE) -
Sì, grazie Presidente.
Abbiamo ascoltato attentamente la relazione dell'Assessore e
l'intervento del collega Borrello. In queste settimane un noto
politico italiano più volte ha messo in campo quest'affermazione:
"noi siamo stati votati dai cittadini per risolvere i
problemi"
. Cito questo perché noi gruppo di ALPE abbiamo
cercato non solo di analizzare la situazione, ma vorremmo
condividere con voi qualche passaggio e ci siamo detti questo
praticamente: come avremmo affrontato tale dossier vista la
situazione? Che tipo di percorso avremmo messo in campo? E se c'era
veramente la volontà o se c'è la volontà da parte di tutti di
affrontare il problema...forse oggi la partita è capitale, lo
dicevano anche i colleghi, ma è capitale per la Valle d'Aosta, non
per noi! Per la prima volta discutiamo un bilancio ormai datato,
2013, e una ricapitalizzazione di 60 milioni di euro, bilancio che
oltretutto...potevate dircelo, collega Assessore...perché noi nel
mese di luglio e agosto abbiamo cercato di avere informazioni, di
capire il perché...potevate dircelo tranquillamente, sul metodo di
lavoro potevate dirci: "cari ragazzi, qui la situazione è
drammatica, quindi stiamo mettendo in campo un atto
importantissimo, perché dobbiamo mettere in campo dei soldi, perché
la società com'è messa ha bisogno di tanta benzina", punto. Abbiamo
invece passato i mesi di luglio e agosto chiedendo il bilancio,
perché il bilancio non veniva approvato, sapendo perfettamente che
sarebbe stato un "bilancio di sangue" e tutto quasi sotto traccia,
poi la Valle è molto piccola, ha centotrentamila abitanti...un po'
nei corridoi, un po' non nei corridoi usciva fuori che
probabilmente la maggioranza stava studiando come ricapitalizzare
questa società in piena crisi...ecco, colleghi, saremmo potuti
partire diversamente già dal mese di luglio e oggi probabilmente ci
saremmo posizionati in maniera completamente diversa.
Fallimento annunciato...non ci interessa riparlare troppo del
passato, ma io penso che sia d'obbligo che i valdostani sappiano
cos'è successo in questo periodo e, probabilmente, c'è stata dal
punto di vista politico e gestionale della Casa da gioco la volontà
di omettere la vera verità, la drammaticità della situazione, la
non ordinaria amministrazione gestita dalla Casa da gioco e la
grave situazione economico-finanziaria della nostra società. Dico
questo perché abbiamo finalmente potuto avere dei documenti
attendibili, veri: la relazione al 30 giugno 2014 e il verbale
dell'assemblea degli azionisti. Diciamo questo perché le
riflessioni, le considerazioni sullo stato dell'arte, sulla
fotografia, sulla drammaticità della situazione si fanno solo se si
hanno tutte le informazioni, altrimenti si parla di "fuffa",
altrimenti si parla di cose che abbiamo sentito, altrimenti si
parla di discussione da bar. Noi riteniamo invece necessario e
utile avere tutte le carte sul tavolo per fare la diagnosi, sì, e
poi provare a mettere sul tavolo non solo delle proposte, noi non
siamo dei manager della Casa da gioco, non abbiamo neanche quel
ruolo, ma quanto meno mettere nero su bianco degli impegni; noi
pensiamo che questo sia compito della politica e mai come oggi
affrontando un dossier che scaricherà se sarà approvato da parte
vostra o da parte di tutti, o se si modificherà completamente
quest'atto...l'impegno di 60 milioni di euro.
Vi leggo solo un'affermazione che il Presidente fece due anni e
mezzo fa quando noi mettemmo in discussione la non capacità della
Dirigenza della Casa da gioco, il Governo regionale rispose così:
"ci aspettavamo da parte vostra che ci faceste i complimenti, ma
per i dati che sono leggibili"
. Questa fu un'affermazione fatta
in quest'aula due anni e mezzo fa, ma non ci interessa parlare
tanto del passato, ci interessa parlare dell'oggi e soprattutto del
domani. Collega Perron, noi abbiamo avuto un'enorme difficoltà
nell'analizzare la relazione sulla gestione al 30 giugno 2014, ma
non dal punto di vista tecnico, ma dal punto di vista generale,
perché all'interno di questa relazione ci sono evidenti pareri
contradditori, che contraddicono tutto quello che lei oggi ci ha
detto, o buona parte di cose che lei oggi ci ha fornito, ci ha
letto, cercando di minimizzare la situazione drammatica ed è la
parte che ci fa più paura, ed è la parte sulla quale, a nostro
avviso, dovremmo invece oggi confrontarci e affrontare prendendo il
toro per le corna. Quale domani? Quale futuro? Quali azioni? Quali
impegni e con quali risorse? Diciamo questo perché? Innanzitutto
lei meglio di noi conosce la situazione e per fare un raffronto
avremmo gradito il buon gusto di metterci un raffronto semestrale
dell'anno precedente...il buon gusto!
Seconda considerazione: altre imposte anticipate sono state
inserite all'interno del futuro bilancio 2014 - e poi farò delle
considerazioni
a latere
terminando questo ragionamento -,
non solo, la parte che ci fa estremamente paura sono le
contraddizioni che vengono inserite, nero su bianco, su questo
dossier e ve ne leggo alcune:
"la flessione dei giochi
elettronici è certamente rilevante e nonostante la Casa da gioco
offra un parco slot tra i più aggiornati in Europa, collocati in
ambienti totalmente rinnovati e nonostante i programmi di
fidelizzazione dedicati siano diventati più premianti rispetto al
passato. L'efficacia di azione di marketing ormai consolidata e
sempre di successo, come i road show, è calata drasticamente, lo
stesso dicasi degli eventi promozionali organizzati all'interno
della Casa da gioco, che purtroppo non generano più ingressi
aggiuntivi, limitandosi a spostarli nei giorni della
settimana..."
. Leggo qualche contraddizione, poi faccio delle
considerazioni. A pagina 15, a mio avviso, c'è una considerazione
non contradditoria, ma che mette in discussione completamente
l'atto che l'Amministratore unico vi ha fornito il 2 ottobre 2014:
"il recupero del gap sulla clientela di fascia media e bassa è
impresa ardua che si può affrontare solo grazie a massicci e totali
investimenti in comunicazioni e in promozioni, che possono
contribuire ad attivare nuovi flussi di clientela puntando
soprattutto sull'avvicinamento dei target di età più giovane"
.
Vi è poi la contraddizione che mette in discussione, Assessore
Perron, il documento che la Casa da gioco vi ha fornito il 2
ottobre:
"per quanto riguarda la fase negativa generale che
certamente non fa presagire sicuramente una ripresa di fatturato
nel breve periodo..."
. Mette completamente in contraddizione
l'allegato che ci avete fornito e che voi tenete come base della
discussione sulla ricapitalizzazione che andremo a discutere
poc'anzi.
Sempre su questa relazione, gradiremmo avere qualche ragguaglio
in più da lei, se la Casa da gioco sta facendo un'analisi puntuale
su costi e benefici per quanto riguarda l'incentivazione di
presenze della clientela asiatica residente nella Provincia di
Milano; la Casa da gioco sostiene infatti ingenti costi di
trasporto su base giornaliera a cui si devono aggiungere ingenti
costi di promozione. Le difficoltà di collegamento penalizzano
molto la clientela fidelizzata su cui sono gravati e gravano
tuttora i pedaggi autostradali. Gradiremmo conoscere nel merito se
l'azienda sta facendo delle analisi e dei conteggi precisi, vale
veramente la pena fare questo in questo momento? Costi e benefici
portano nelle casse della Casa da gioco del denaro in questo
momento? Viene messo in evidenza su questa relazione che lei
immagino avrà condiviso con l'Amministratore unico, che non è certo
possibile che sia la Casa da gioco a porre rimedio a carenze
strutturali totali del sistema trasporti della Valle d'Aosta.
"Nel secondo semestre saranno ulteriormente intensificate le
attività di ricerca di clientela VIP da strappare alla concorrenza,
assicurando nel contempo la continuità delle presenze di quella già
in portafoglio..."
e poi si va avanti:
"l'obiettivo è il
recupero di visibilità attraverso il massiccio utilizzo di canali
di comunicazione offerti dai cosiddetti "nuovi media" e definendo
una nuova struttura dei costi di marketing il cui utilizzo dovrà
essere mirato e pianificato con largo anticipo al fine di
massimizzare l'efficacia di ogni investimento sostenuto, superando
ovviamente inevitabilmente in tema di promozione i confini
nazionali"
. Non c'è nessuna iscrizione a bilancio per tali
risorse, per tali obiettivi, allora chiediamo a lei...in completa
contraddizione con quello che scrive l'Amministratore unico nella
lettera che è stata fornita il 2 di ottobre.
Ancora una riflessione per quanto riguarda i passaggi che sono
stati fatti su questa relazione, si parla sempre di
marketing
, di promozione:
"non sono al contrario
purtroppo disponibili risorse per la comunicazione e per la
pianificazione di promozione a favore della clientela potenziale a
favore della quale indirizzare investimenti, in un momento di crisi
si renderebbe quanto mai necessario"
: questo è quanto si
scrive, nero su bianco, sulla relazione al 30 giugno 2014.
Quindi...come dire? i documenti che ci avete fornito, i documenti
su cui avete deciso di basare l'architettura e soprattutto la
ricapitalizzazione dei 60 milioni di euro, sono in contraddittorio,
sono in contrasto completo con le previsioni del domani e qui vengo
alla questione, alla domanda: c'è la possibilità di risolvere
questa situazione? Una Dirigenza che ha fallito e ha omesso la vera
situazione, omettendo anche tutta una serie di fallimenti interni
gestionali e non solo, ha il riferimento di natura politica, ha la
forza, la voglia e soprattutto la capacità di invertire la rotta?
Capite, colleghi, che noi non possiamo fidarci delle balle che
queste persone hanno scritto. Noi non possiamo fidarci che delle
cose che hanno scritto, nero su bianco, su documenti veri e, poi,
il documento che vi allegano e che vi inviano il 2 di ottobre dice
praticamente il contrario. Noi non possiamo mettere sul tavolo una
delega in bianco nel momento in cui non c'è, ci sembra, nessuna
volontà di chiudere una pagina brutta, scritta male, gestita
malissimo e aprire una nuova fase con degli impegni, a nostro
avviso, precisi e puntuali, perché diciamo questo? Diciamo questo
per diverse motivazioni: la prima, non ci interessa fare dei
raffronti con le altre case da gioco, Assessore Perron, ma, quando
si entra nel dettaglio e verifichiamo nel merito che l'investimento
fatto sulle
slot
nel 2009-2010, un investimento ingente di
parco macchine e anche dal punto di vista di spazi, non dà nessun
risultato. Avevamo il 16 percento nel 2010 come quote di mercato e
oggi abbiamo il 18,5; quando invece i nostri primi
competitor
a duecento chilometri avevano nel 2006
ristrutturato anche loro, avevano il 21 percento e adesso sono al
34 percento. Assessore Perron, c'è qualcosa che non funziona. C'è
l'incapacità comunque gestionale operativa di non essere in grado
di muovere la classifica, perché, come diciamo sovente in
quest'aula, è da lì che dobbiamo ragionare e fare delle proposte.
Sono i risultati che contano, carta che canta, sono i risultati.
Stessa considerazione per quanto riguarda il problema degli
ingressi: siamo fanalino di coda. L'Assessore prima ci diceva: "le
case da gioco hanno perso...dal 2008 al 2013 gli introiti lordi
sono passati da 500 milioni di euro a 300 milioni di euro in
cinque-sei anni", ma noi nell'ultimo biennio abbiamo perso
percentuali impattanti di ingressi. Da nove mesi a questa parte
tutta la ristrutturazione è terminata, nonostante quello, stiamo
ulteriormente perdendo terreno, questo...siamo ancora alla
diagnosi.
Due considerazioni per quanto riguarda invece i lavori. Non
vogliamo entrare nella disamina dei lavori, purtroppo, come
Consiglieri di opposizione, non abbiamo neanche avuto la
possibilità di analizzare nel merito come questi lavori siano
avvenuti, perché voi non ci rispondete, perché l'azienda non ci
risponde e non ci fornisce la documentazione, quindi noi non
possiamo neanche...se qualcuno di noi magari può anche avere delle
competenze per verificare tali documenti, dei 97 milioni di euro
spesi noi non possiamo entrare nel merito e verificare, ma lasciamo
perdere. Lei è a conoscenza dei quattro ristoranti che lei ci
decantava...mi sembra che non tutti siano aperti in questo momento,
o ci sbagliamo? Qualcuno le ha detto che nelle sale da gioco,
appena ristrutturate e rifatte, pioviggina? Sono cose che non
possono e non devono succedere, ma ancora, al di là di questo, ci
sembra veramente che, dal punto di vista politico, non ci sia
nessuna volontà di affrontare nel merito la questione. Si scarica
la ronfla che ho sentito, è sempre la stessa ormai da sette anni, i
mille euro...mi chiedo: abbiamo un dirigente distaccato nella
Federgioco, voi cosa state facendo politicamente? Cosa stanno
facendo i nostri Parlamentari? Chiediamo poi
ulteriormente...abbiamo sentito il discorso generalizzato della
crisi economica, ben sappiamo. E adesso arriviamo a cercare di
mettere in discussione, purtroppo - e su questo gradiremmo avere
delle risposte puntuali dal Governo -, il documento che
l'Amministratore unico ha fornito al Governo regionale allegandogli
un piano economico-aziendale a cinque anni.
Allora, nella relazione del 30 giugno 2014 c'è scritto in tutte
le salse che persino i giochi di azzardo pubblici, per la prima
volta, hanno un segno negativo. Questa proiezione che è stata
allegata...che ci proponete...anzi che l'Amministratore unico ci
propone è praticamente una proiezione da libro dei sogni, caro
Assessore Perron, da libro dei sogni! Ma non sarebbe forse più
utile, ma proprio dal punto di vista generale in quest'aula
affrontare tale dossier dicendo che questa proiezione è stata
scritta, ma che è carta straccia, perché le previsioni che
l'Amministratore unico mette in campo illudono solo chi
probabilmente non ha mai avuto voglia di entrare nel merito sugli
andamenti delle case da gioco italiane e non solo. La proiezione
che l'Amministratore ci mette, nero su bianco, su quest'allegato, è
che in quattro anni noi dovremmo avere, come Casa da gioco di
Saint-Vincent, proventi di gioco con un aumento del 29 percento,
quando tutti gli analisti del mercato non italiano, ma anche
internazionale continuano ad affermare e a sottoscrivere che
eventualmente sarebbe già un buon risultato confermare gli introiti
lordi 2013-2014.
Vado oltre... Non so se lei, Assessore, ha voluto entrare nel
merito o ha deciso di dettagliare anche il prospetto, sempre lo
stesso prospetto. C'è però un dato importante, che è in
contraddizione totale: sul documento presentato, per quanto
riguarda l'attività alberghiera, per il 2014 la proiezione è di
introitare 4.700.000 euro, forse ci arriveremo vicini o lo
supereremo da come ho analizzato il trend 2014, con una proiezione
per il 2018 che si attesterebbe a 8.200.000 euro, quindi quasi del
doppio, più del 70 percento. C'è però un'anomalia per dire come
questa proiezione è stata messa in campo, c'è un'anomalia forte: i
costi delle materie prime variano del 4 percento in cinque anni,
questo vuol dire che, dal punto di vista degli introiti lordi,
l'Amministratore unico valuta un aumento di quasi l'80 percento per
quanto riguarda il riempimento delle camere e, per quanto riguarda
i costi per le materie prime, un passaggio che non va oltre il 4
percento. Questo per dire che, a nostro avviso, il documento che è
stato inoltrato al Governo regionale è un tarocco, è un documento
che non sta in piedi, è un documento che non è credibile e
soprattutto è un documento che fa male, perché, se questo dovrebbe
servire a garantire il voto sulla ricapitalizzazione della Casa da
gioco, a nostro avviso, colleghi, siamo fuori strada. Dato, come vi
dicevo all'inizio, che la nostra volontà è quella di portare il
nostro contributo e dato, come dicevamo nei nostri interventi, a
nostro avviso, la partita oggi è epocale e capitale vista la
situazione e viste anche tutte le audizioni che abbiamo fatto con
il territorio di Saint-Vincent e di Châtillon...
Qui apro una parentesi: gradiremmo sentire l'Assessore Marquis,
perché l'Assessore, espressione del suo movimento, in audizione ci
ha parlato di scollamento totale con il Governo regionale, con la
maggioranza regionale, ci ha parlato di non raccordo, ci ha parlato
comunque di scatole chiuse e calate dall'alto e, dato che il
collega fino a pochi mesi fa era Assessore nel Comune di
Saint-Vincent e mi sembra che il suo partito sia ben rappresentato
all'interno della Giunta comunale di Saint-Vincent, gradiremmo
capire a che gioco si sta giocando e ci piacerebbe conoscere, dal
punto di vista politico, la sua posizione, la sua proposta, le
soluzioni da mettere in campo dato che ci è sembrato in queste
settimane che tutto il territorio, maggioranza ed opposizione,
chieda alla politica regionale un vero raccordo, un vero...un
modus operandi
diverso, una possibilità non solo di dialogo,
ma una voglia di affrontare nel merito le criticità e, come vi
dicevamo prima, le criticità sono pesanti.
Per quanto riguarda il contributo, noi depositeremo un ordine
del giorno, che vorremmo portare all'attenzione di quest'aula
mettendo nero su bianco degli impegni, Assessore Perron,
subordinando la ricapitalizzazione, vista la drammaticità, vista la
mal gestione...ci piacerebbe sentire da parte sua...non
capiamo...politicamente lei si sta assumendo, o magari fa parte del
gioco da parte vostra, la responsabilità politica di questi ultimi
anni, perché nella sua relazione lei non ha voluto affrontare nel
merito la drammaticità e la situazione della Casa da gioco, ma
vorremmo sinceramente portare il nostro contributo e dire ai
valdostani: "la società ha bisogno di benzina, la società è stata
gestita non bene, si doveva fare meglio, ma oggi c'è la possibilità
di ricapitalizzare, rimettere della benzina all'interno di questa
società". Gli impegni vogliamo però che siano chiari prima e
soprattutto che questi impegni declinino praticamente gli impegni
da subito, subordinando l'aumento di capitale nelle prossime
settimane; prima ci sediamo ad un tavolo, prima vorremmo vedere un
piano
marketing
vero e veritiero, prima vorremmo vedere chi
fa questo, prima vorremmo vedere un 30 percento di riduzione sui
manager e sui dirigenti, prima vorremmo vedere un progetto per il
2015, raccordo con il territorio, mettendo in campo una non
concorrenza sleale che in questo momento sta facendo il ricettivo e
prima vorremmo vedere, nero su bianco, un accordo con le parti
sociali, con i lavoratori.
Detto questo, fatto questo, benissimo ci sediamo attorno ad un
tavolo in quest'aula e si mette la benzina, sapendo che però
vogliamo andare in quella direzione con questa Dirigenza e
soprattutto con questi obiettivi, dato che gli impegni sono a
questo punto scritti nero su bianco, siglati e soprattutto con una
proiezione che vada a dare delle risposte alla Casa da gioco, agli
800 dipendenti, all'indotto diretto e indiretto e al sistema tutto
Valle d'Aosta. Solo così, a nostro avviso, potremmo veramente
risolvere il problema... Noi ci saremo, noi porteremo il nostro
contributo, però, colleghi di maggioranza, siete partiti molto
male. Allora se c'è la possibilità in corsa, sapendo perfettamente
la situazione drammatica, e lei la conosce molto meglio di noi,
perché la situazione è drammatica, dovevamo farlo prima, dovevate
farlo prima, è tutto tempo perso ormai, sarebbe forse il momento di
chiudere una partita e aprirne una nuova, ma con impegni chiari
prima di mettere mano al portafoglio, perché non dimentichiamoci
che stiamo parlando di risorse pubbliche e quindi di soldi di tutti
i valdostani. Grazie.
Si dà atto che dalle ore 12,09 assume la presidenza il
Vicepresidente Rosset.
Rosset (Presidente) -
Grazie collega Chatrian. La parola
al Consigliere Donzel, ne ha la facoltà. Ricorderei che dopo
l'intervento del Consigliere, vista l'ora, potremmo poi sospendere
e riprendere i lavori nel primo pomeriggio alle ore 15,30.
Donzel (PD-SIN.VDA) -
Grazie Presidente.
Non mi dia quest'onere così importante di fare un intervento di
peso per portare alla fine della mattinata...
Presidente
- Può tranquillamente...
Donzel (PD-SIN.VDA)
- ...cercherò di essere efficace e
non lungo.
Intanto una considerazione politica: io credo che oggi stiamo
discutendo dell'ultimo frutto avvelenato dell'alleanza politica
Union Valdôtaine-Stella Alpina, che si sta spegnendo, naturalmente
bruciando, ahimè, drammaticamente le ultime risorse che, non
essendoci più nel bilancio, vengono recuperate dalla gestione
speciale...Finaosta...perché l'atteggiamento è il solito, c'è un
problema e come si risolve un problema? Si prendono dei soldi, si
mettono lì, poi si vedrà come far funzionare la macchina. È quindi
un po' quell'atteggiamento che poteva funzionare fino al 2008, cioè
l'atteggiamento pre-crisi e che poi dal 2008 in avanti si è
rivelato devastante per l'economia della nostra comunità. Scrivevo
il 7 ottobre:
"cronaca di una disfatta annunciata, Casinò e
Billia a picco"
. Finalmente il 1° ottobre il Presidente della
Regione ha trasmesso al Consiglio regionale il bilancio 2013 del
Casinò e del Billia. C'è voluta tutta l'estate di meditazione, di
riflessione, per pensarci sopra, i dati erano noti, lo sapevamo
tutti che il Casinò era andato malissimo, ma, per redigere questo
bilancio, ci si è presi del tempo, lemme lemme, piano piano,
rinviando il più possibile, ma non potendo sfuggire l'urto violento
con la realtà. Perché avevo scritto
"disfatta"
e non "morte
annunciata" come c'è nel titolo di un famoso romanzo di Gabriel
Garcia Marquez? Perché la partita per la vita, per la salvezza
della Casa da gioco è ancora aperta nonostante i numeri impietosi.
Questo lo scrivevo il 7 ottobre, oggi mi chiedo se però questa
partita aperta la continuiamo a giocare così, veramente stiamo
lavorando nella direzione sbagliata, perché? Perché noi...e mi
rammarica molto il dibattito asfittico della maggioranza, che per
adesso è imperniato sulla relazione dell'Assessore Perron e nel
battere le mani del Capogruppo della Stella Alpina a questa
relazione, perché tutti i documenti che ci pervengono ci stanno
portando indietro nel tempo, cioè torniamo ad una discussione
vecchissima di dieci anni fa, siamo tornati al punto in cui tutti i
problemi della Casa da gioco sono i dipendenti.
Io prendo la relazione dell'assemblea ordinaria e totalitaria
del 22 settembre 2014 e leggo proprio in due passaggi molto forti,
il Collegio sindacale che si occupava di rivedere i conti dice:
"l'intervento fatto non potrà essere da solo considerato
risolutivo
- quindi questo rifinanziamento -
se non verranno
associati interventi strutturali definitivi"
, ovviamente non si
può più dire: "gli interventi ristrutturali fino a qualche anno fa
erano...stiamo rimettendo a posto le sale, interveniamo sulle
strutture per abbellire", no, perché anni fa la ragione
dell'insuccesso era: "guardate in giro come sono belli e luccicanti
tutti i casinò del mondo", no? Il nostro è vecchio, vetusto, tutto
da rifare, se lo rendiamo luccicante e brillante...", poi non so se
adesso...non so se siete andati dentro, è tutto nero, lugubre,
però, va beh, ognuno ha i propri gusti, si vede che lì il
designer
era un tipo
dark
, da metropolitana,
quindi...dice: "giochiamo dentro una metropolitana tutta scura,
cupa", la nostra metropolitana, perché quelle di Parigi sono più
luminose ed attrattive, però i gusti sono quelli, non sono un
esperto di gusto, ma niente a che vedere con le sale scintillanti e
brillanti dei casinò di Las Vegas. Dice:
"se questi interventi
non saranno associati con interventi strutturali definitivi..."
e qual è quest'intervento risolutivo? I costi del personale.
Riprendo un altro...sempre revisore dei conti, dice:
"le
perdite del Casinò
- e qui è il punto cruciale per poi capire
le relazioni che ci fornisce l'Amministratore unico -
non hanno
un carattere straordinario"
, quindi l'assemblea cui lei ha
fatto...in cui lei era presente, Assessore Perron, lei era uno di
quelli presenti...le dico...le contraddice tutta la sua relazione,
perché dice:
"le perdite non hanno un carattere
straordinario"
, cioè non sono collegate a qualcosa, ai lavori
in corso. Lei per mezz'ora ci ha detto: "i lavori che hanno
impedito...", eccetera, no, non sono legati a quello...ma anche
hanno un carattere strutturale, è proprio strutturale e ci dice:
"bisogna procedere senza indugio per attuare manovre di
riduzione dei costi
e in particolare
- pensiamo un po'
dov'è che si va a risparmiare? -
intervenire sui costi del
personale"
. Allora siamo tornati indietro di dieci anni, siamo
tornati indietro alle analisi che dicevano: "il Casinò ha troppo
personale...", eccetera, quindi quello era...come dire? siamo
tornati indietro nel tempo. Tutta la partita quindi si gioca lì. Su
questo bisognerà in qualche modo ritornarci, perché sul fronte
sindacale l'intervento in commissione del Segretario della CISL
Monzeglio è radicale:
"siamo molto preoccupati e non vediamo
soluzioni"
, questo è il giudizio
tranchant
di chi sta
facendo una trattativa da un anno. Gli altri sindacalisti del SAVT,
della CGIL non lo hanno contraddetto e hanno ribadito questa
preoccupazione e che in qualche modo non siamo venuti a capo.
Visto che un po' mi sono occupato di questo che sta diventando
un po' il tema, per risolvere il problema del Casinò, andiamo a
lavorare sulla questione personale. In un anno non siamo venuti a
capo di nulla, perché anche oggi qui, grazie anche ai precisi e
puntuali interventi dei colleghi, è venuto fuori il discorso di
"legge Fornero", di lavorare magari sul pensionamento, poi c'è una
cosa che dice anche lei, in questa relazione che vado a leggere,
molto interessante. Si parla che...lei, Assessore, che in quella
assemblea dice:
"rimuovere l'eccessiva rigidità della struttura
aziendale, con particolare riferimento all'organico e ai necessari
interventi di riorganizzazione"
. Non penso volesse alludere a
licenziamenti, penso volesse alludere magari ad una formazione e ad
una rotazione. Il ragionamento però qual è? Se noi quello lo
individuiamo come il punto strategico e io incontro i sindacati e
sento le dichiarazioni dell'Amministratore unico, dopo un anno
siamo all'alba dell'uomo eh? Non è stato fatto nessun passo avanti,
perché? Perché, da una parte, qualcuno dice: "voglio applicare la
legge Fornero" e, dall'altra, lei nella sua relazione dice:
"qui
bisogna capire se c'è la possibilità di far entrare anche personale
nuovo"
, perché il Casinò, lo diciamo, è sempre stata una
macchina da voti, quindi applicare la "legge Fornero" vuol dire che
lì non entra più nessuno, nella scatola, nel giocattolo. Questo è
il punto, perché non si è applicata la "legge Fornero"? Perché si
continuano a far debiti? Perché bisogna vedere quale trucco
inventiamo per poter permettere a qualcuno di poter continuare ad
entrare, perché altrimenti si ferma il giocattolo.
"Quindi 148
domande
- dice il sindacato -
di personale disponibile ad
utilizzare la "legge Fornero", lì, in un cassetto"
, senza
andare a vedere se sono dei croupier, perché mica possiamo mandare
via i croupier dalla mattina alla sera, rimaniamo pure scoperti sul
terreno del gioco.
Fatto sta, comunque, che mi sono andato a guardare cosa succede
nel mondo, c'è un Casinò, il più bel Casinò del mondo, che fa una
politica esattamente contraria: punta sul personale, per rilanciare
la sua attività, anzi fa sì che l'enorme numero di personale che
ha, il Bellagio, il Casinò di Las Vegas, il più prestigioso del
mondo, fa sì che la clientela abbia un'assistenza speciale, un
servizio unico, una cosa incredibile, cioè il personale lì è una
risorsa. Qui ormai dalle vostre relazioni il personale è il
problema ed è scritto dappertutto, rigirato, modificato...quello è
un problema, è un ostacolo.
Certo che se andiamo a vedere la sproporzione tra personale
amministrativo e personale che è impiegato nel gioco vero e
proprio, qualche disfunzione c'è, ma non è che nel 2010 fosse
diverso. È che noi abbiamo mantenuto quella roba lì, adesso
ricominciamo a dirci: "bisogna riorganizzare", io devo solo
rileggere quello che dicevo nel 2009, nel 2010, dicevo: ma non c'è
che c'è del personale amministrativo, giovane, che ha del
potenziale, che lo formiamo, che lo mettiamo in condizione di
uscire dalla dimensione amministrativa e lo facciamo andare di là?
Abbiamo perso quattro anni, buttato via milionate di euro di denaro
pubblico, per poi dire che adesso quel personale è in soprannumero.
Non nascondiamoci poi, alla gente bisogna dire la verità, che
quindi si immagina un contratto che ridimensiona le retribuzioni.
Cosa dicevo quattro anni fa? Dicevo: perché il personale capisca e
partecipi ad un progetto di ridimensionamento delle retribuzioni in
attesa di un rilancio di una ripresa che può permettere anche il
recupero delle stesse, bisogna intervenire su chi ha gestito male
la Casa da gioco e ha preso centinaia di migliaia di euro. Finché
non si tocca lì, ma lo volete capire che non sarà possibile fare
questo percorso? Perché questi Signori giocano alla rapina, se uno
guadagna 200 mila euro all'anno, l'unico obiettivo che ha è tirare
avanti ancora un anno-due, avvicinarsi alla pensione, dopodiché
après moi le déluge
. Sono magari le persone giovani, che
sono entrate nel Casinò, che hanno davanti 30 anni di lavoro che
dicono: "ma io faccio anche un sacrificio enorme sulla mia busta
paga". Io ho visto i lavoratori disponibili a fare questo
sacrificio, perché vogliono avere davanti una prospettiva di
lavoro. Quelli vicini alla pensione dicono: "io rapino gli ultimi
due anni", questa è la mentalità, allora ci vuole un'azione forte e
in un anno questa Dirigenza, che non ha nessuna credibilità, non è
stata in grado di farlo, quindi non sarà in grado di farlo.
Se voglio salvare il Casinò e vado alla ricapitalizzazione, la
prima azione da fare è: questa Dirigenza ha fallito, non c'è questo
nella relazione dell'Assessore, c'è: "confidiamo nella...", in
questa Dirigenza e lei ha fatto un passaggio che, secondo me, è
fantastico dal punto di vista dell'analisi economica, lei ha detto:
"non ci sono stati comportamenti illegittimi". Sì, va beh, ma non
si è mica letto il Vangelo, perché è nel Vangelo che c'è scritto
che il padrone dà due denari a uno, tre denari a uno, un denaro a
uno e c'è uno che lo mette sotto un sasso il suo denaro, poi arriva
e dice: "guarda, questo è quello che avevo, te lo ridò". Questi
neanche il denaro hanno conservato, l'hanno pure perso, ma non è
questa l'economia, l'economia non è non avere comportamenti
illegittimi: è avere comportamenti positivi! Il fatto che non
abbiano avuto comportamenti illegittimi...ci mancherebbe anche che
hanno fatto qualcosa di illegale! Il problema quindi è che non è
una questione di comportamenti illegittimi: è una questione di
incapacità di gestire. Si è anche creato un clima aziendale che non
è un clima positivo, il fatto che anche attraverso comportamenti
personali si sia squalificato il rapporto tra la Dirigenza e il
personale implica la necessità di un'azione. È come dire...l'ho
detto più volte: è come in una squadra di calcio, ad un certo punto
all'allenatore o perché è troppo arrogante, o perché è uno che ha
l'aria di infischiarsene di tutto e di tutti gli si dice: "scusa, a
forza di perdere tutte le domeniche, ti metto da parte e ne metto
un altro". Qui noi, invece, continuiamo a perdere tutte le
domeniche e ridiamo fiducia, dicendo: "andrà meglio la prossima
domenica". Ma la squadra non ci crede più in quest'allenatore, quei
lavoratori non lavoreranno con convinzione, non faranno il loro
lavoro con convinzione, perché non credono in quell'allenatore, ve
l'abbiamo detto in tutte le salse! Adesso non credono più neanche
non solo nel Governo, ma credo non credano più neanche nel
Consiglio regionale, quindi nella proprietà. Come fa un lavoratore
a metterci l'energia che ci vuole in un mestiere così difficile se
non crede nell'allenatore, se non crede nel Governo, se non crede
neanche più nel Consiglio regionale. Penso che non ci siano le
condizioni.
La cosa più grave è un'altra: è che noi in questi anni
discutevamo molto di Casinò, il problema è che non è più un
problema di Casinò, ormai è il problema di un intero territorio, il
comune di Saint-Vincent è devastato dal fallimento del Casinò! Se
prima, tornando indietro nel tempo, si ragionava a migliorare le
sorti della Casa da gioco, oggi noi abbiamo un problema che è un
intero territorio che è al gancio, un intero territorio: il comune
di Saint-Vincent è in crisi nera! Il rammarico qual è? È che a
pochi mesi dalle elezioni il Sindaco, peraltro assente più volte da
riunioni importantissime, io non so cosa fa, fa l'albergatore?
Magari ha da fare, però allora se non ha tempo, faccia altro o non
faccia il Sindaco di quel Paese, perché non è presente neanche
all'assemblea straordinaria dove si parla di...cioè un'assemblea
che ha come ordine del giorno:
"bilancio intermedio del 30
giugno 2014, provvedimenti di cui all'articolo 2446 del Codice
civile"
, quindi che si intuisce che è...qui è la vita o la
morte del Casinò, il Sindaco non va, manda l'Assessore. Ma io dico:
ma...cioè anche qui tutte le sviolinate: "i Sindaci della Valle
d'Aosta, i Consiglieri regionali, che non fanno mai nulla", ma
questi Sindaci dove diavolo sono quando si discute della vita del
loro Comune? Non si presenta, manda l'Assessore...va beh,
combinazione poi aveva altri problemi in commissione...eh va beh, è
impegnato, ha dei problemi...non lo so, però non è così che si può
affrontare una delicatezza come questa, perché qui è in gioco la
vita non del Casinò, ma del comune di Saint-Vincent, di uno
sviluppo turistico complessivo della Valle d'Aosta! Ma il nome di
Saint-Vincent finisce nel mondo! Quando uno dice: "quanti sono i
casinò del mondo?", non è che ce ne sono milioni...il Casinò di
Saint-Vincent...non è che sono infiniti i casinò del mondo a questi
livelli! E cosa viene a...uno viene nella
ghost town
, in un
comune dove non c'è più un negozio aperto, viene lì e si fa portare
com'è successo a questi mega giocatori cinesi, arrivano in
elicottero, direttamente lì e il Paese intorno il deserto dei
tartari. Ma non tutti i giocatori sono così, c'è anche quello che
ha la moglie che fa due passi in centro, c'è anche quello che si
porta dietro la famiglia, che sta lì magari tre-quattro giorni e
cosa trova? Nulla.
Allora non parliamo solo dei finanziamenti al Casinò, parliamo
del fatto che Finaosta ha finanziato fior di alberghi,
ristrutturazioni, costruzioni e quant'altro in quel territorio e se
questi Signori falliscono, come ce li restituiscono questi soldi?
Quindi...come dire? qui stiamo sempre a parlar di Casinò, qui
stiamo parlando che sta fallendo un territorio e se fallisce quel
territorio, i nostri fondi di rotazione, cioè il fatto che...non
possiamo andare avanti, l'abbiamo detto all'infinito, con le misure
anti-crisi, non pagate le rate del mutuo... Cosa facciamo da questo
punto di vista? Fermiamo tutto? Non ci rimettiamo in moto? Allora
arriva un grido d'allarme da quel territorio e non mi pare venga
colto neppure più di tanto dall'Assessore, perché almeno dai
verbali risulta un intervento preoccupato, ma, tutto sommato,
allineato, anzi una delle preoccupazioni è come tirarsi fuori, come
ridurre le quote di partecipazione, anziché dire: "miseria,
Saint-Vincent deve contare di più nelle scelte strategiche", come
magari ci ritiriamo via e diciamo che è tutta colpa degli altri
quello che accade. Non è questo, ci vuole il protagonismo del
territorio per rilanciare il Casinò, ci vuole quello che è stato
detto dappertutto: un lavoro di sinergia tra la Casa da gioco e il
territorio. Lavoro di sinergia che non c'è e che addirittura è
saltato per aria, perché? Perché il problema grosso è che noi
abbiamo deciso di non fare più un'operazione solo di rilancio del
Casinò, ma trovandoci scelte anche fatte in passato, cioè
quell'idea di rompere l'accerchiamento del Casinò e quindi avendo
acquisito l'Hôtel Billia...
Tengo qui a precisare un concetto: molte idee sono buone, poi è
come le metti in pratica che ti danno il senso di quello che fai.
Rompere l'accerchiamento: un'idea su cui non c'era un valdostano
che non fosse d'accordo, poi nacque la polemica però sui costi di
come si è rotto l'accerchiamento, e non fu una piccola polemica.
Ristrutturazione del Casinò: non c'era nessuno che non era
d'accordo sul ristrutturare il Casinò, poi abbiamo visto le
tempistiche dei lavori, il cambiamento della strategia che non era
più il primo progetto che ci era stato fatto vedere, poi la
decisione di ristrutturare il Billia. Ristrutturare il Billia: in
prima battuta l'hôtel 5 stelle, moltissimi d'accordo, poi, quando
arriva il 4 stelle
plus
, cominciano dei dubbi e poi in
questi anni il non mettere mai in pratica ciò che si dice,
"vogliamo rilanciare l'attività congressuale", interpellanza che mi
ricordo benissimo, già dal 2010, dico: stiamo costituendo un
gruppo, una commissione che lavorerà sul fare il centro
congressuale?
"Ah, ma vediamo perché i lavori sono ancora in
corso"
, poi si scopre che
a latere
del Comune vengono
costruite delle sale congressi per in qualche modo, pur con tutte
le disfunzioni che possono avere, ottemperare alla momentanea
mancanza della grande sala congressi dell'Hôtel Billia e delle sale
annesse, e nessuno ci lavora sopra, ma come pensate che arrivino i
congressisti se non c'è nessuno che ci lavora! Dopodiché diciamo:
"abbiamo aperto il Billia, beh, adesso dobbiamo cercare gente
che venga qui a fare un congresso in Valle d'Aosta"
. Come
"dobbiamo cercarla"
? Io voglio già vedere l'elenco di tutti
i dentisti della Slovenia, gli avvocati della Campania, cioè di
tutte le associazioni che hanno già prenotato per venire qui a fare
un congresso, perché ci sono stati due anni per lavorare sui
congressi del 2014, eh! Cosa faceva tutto questo stato...tutto
questo managerismo che avevamo lì dentro, che non è riuscito ad
organizzare congressi per il 2014? Cosa ci fa tutto questo
personale amministrativo? Ma non è che siamo come l'Alitalia che
avevamo un fiume, maree di persone...e ho scoperto che c'era un
ufficio che studiava i voli in Oceania, dell'Alitalia, cioè cinque
persone che dovevano studiare le rotte strategiche dell'Oceania.
Noi abbiamo fatto la stessa roba, poi abbiamo perso magari un
piccolo congressino, per quanto piccolo sia, che magari riguardava
un ordine magari di professionisti piemontesi o milanesi, che
potevano venire due-tre giorni a fare il loro congresso nel nostro
hôtel, ma su queste cose bisogna lavorare, se non ci si lavora, non
si arriva da nessuna parte! Il centro congressi quindi è vuoto,
l'hôtel Billia è vuoto, che si fa? Anziché essere l'Hôtel Billia,
come avevate detto, che riempie il Casinò, si torna indietro nel
tempo, cioè abbiamo fatto un progetto di
resort
per fare una
cosa che era l'hôtel che riempiva il Casinò, eh no, siamo tornati
indietro nel tempo: siamo tornati al Casinò che riempie il Billia,
e come lo riempie? Tutti quelli che ti arrivano li mandi lì. Magari
alcuni di questi sono alloggiati già negli altri hôtel di Châtillon
e qui parte il caos, cioè parte il caos perché comincia una
concorrenza sleale, cioè, anziché lavorare coralmente tutta una
comunità, Châtillon e Saint-Vincent, tutti insieme per il Casinò,
ogni persona che arriva la mando lì, fare un lavoro insieme,
comincia: "eh no, se mando i miei clienti lì, poi questi gli
regalano la camera sottocosto dall'altra parte, quasi quasi non gli
dico di andare al Casinò", e ci facciamo male tra di noi e entriamo
in corto circuito, quindi depressione collettiva perché le cose
vanno male.
Se fossi stato un insegnante di italiano come ai vecchi tempi,
Assessore Perron, nella sua relazione le avrei messo tante
volte...io lo segnavo con una grande "R" sopra la parola, lei ha
ripetuto ogni due frasi:
"a causa della grave crisi
economica"
,
"c'è la crisi economica", "c'è una grave crisi
economica"
, questo era appunto l'obiettivo: riuscire a vincere
la sfida contro la crisi economica, usando quello che è un nostro
enorme potenziale, che, ad esempio, i piemontesi non hanno, che in
Emilia Romagna non hanno, cioè usando il Casinò. Quella è la nostra
arma per affrontare la crisi economica, per cercare in qualche modo
di dire: "rispetto alle offerte turistiche che ci sono in altri
territori, pensate, un piccolo territorio come la Valle d'Aosta ha
uno dei più grandi casinò del mondo", questo era il punto. La crisi
economica quindi qui non può essere addotta sempre in termini
difensivi: "c'è la crisi economica", perché questo è
esattamente...questa era la nostra arma per rispondere e reagire
alla crisi economica. Probabilmente, come succede in tutto il
mondo, se devo cercare un pilota di Formula 1, non vado a prendere
Donzel, vado a cercare Alonso, vado a cercare Vettel, vado a
cercare un campione. Allora il Casinò non è un albergo, non vado a
prendere uno qualunque, ho bisogno di una dirigenza da Formula 1, e
noi non ce l'abbiamo: noi abbiamo una Ferrari, una splendida
macchina, che può correre ad altissimo livello e non abbiamo un
pilota.
Allora, quando i colleghi hanno evocato la
task force
,
cosa che assolutamente condivido, oppure, visto che siamo in Valle
d'Aosta, potremmo parlare di
une équipe de contrôle
...quindi
abbiamo bisogno di qualcuno che ormai monitori passo a passo le
scelte, non che la politica interviene per fare lei quello che non
sa fare, per gestire un Casinò, ma che le scelte siano ormai
monitorate...siamo già in ritardo, perché se noi avessimo
monitorato le scelte che venivano fatte, ci rendevamo conto che non
avanzava la trattativa sindacale, siamo ad anni luce dal chiudere
questa trattativa sindacale, perché adesso sono arrivati dei soldi
e ovviamente i soldi creano dei problemi, non è che li risolvono!
La trattativa sindacale andava chiusa un anno fa, adesso ci sono
dei soldi in ballo e chi rinuncia a questi soldi? Se voi andate a
dire che...se voi andate a presentare il piano che ha presentato
Frigerio ai lavoratori dicendo che nel giro di quattro anni il
Casinò recupera 20 milioni di entrate...ma perché io rinuncio al
mio stipendio? Se voi mi fate vedere un foglio che il Casinò
aumenta...come avete fatto, avete portato in commissione un foglio
dove dite che in quattro anni le entrate del Casinò aumentano di 20
milioni, allora perché io devo fare dei sacrifici se il Casinò
aumenta di 20 milioni? Delle entrate lorde sto parlando eh...questo
c'è nei documenti però, Assessore Perron, questo avete scritto nei
documenti! Allora a che gioco stiamo giocando? Qui non c'è nessuna
serietà, ci sono dei dati farlocchi, taroccati, unicamente per far
fronte, appunto, alle esigenze di ricapitalizzazione, ma che
confondono le idee a chi si siede ai tavoli, a chi dovrà fare delle
trattative e quant'altro. Non c'è un percorso, si va magari a fare
la festa tutti insieme al Casinò, si beve insieme, eccetera, si
rassicurano tutti gli amici degli amici, qui andiamo avanti con la
fiesta
, poi i numeri ci dicono tutt'altro: che la festa è
finita, che la situazione è drammatica e quindi noi dobbiamo
intervenire subito, come farlo? Lo ripeto: anch'io penso che una
équipe de contrôle
che possa intervenire immediatamente
sulle scelte fatte...ma oggi quello che voi presentate oggi non è
per noi sufficiente, una ricapitalizzazione affidata a chi ha
fallito e con scelte molto vaghe, molto imprecise, se non soltanto
evocative del rilancio della Casa da gioco.
Penso alla cosa più strana che è stata fatta, qui si sono
evocate..."abbiamo fatto...", l'hanno detto anche altri: "abbiamo
costruito quattro ristoranti, ci sono bar dappertutto", ma se non
c'è nessuno in questi ristoranti, se non c'è nessuno in questi bar,
cioè che senso ha continuare a vantarsi anche di questa situazione,
non è questa la strada: la strada è capire se aveva un senso
riempire di bar e ristoranti una struttura che doveva avere
un'altra vocazione, un altro percorso. Lei dice: "non è colpa mia",
come sempre si arriva lì, dice: "eh mi sono trovato qui con questa
patata bollente", sì, però, abbiamo visto l'esperienza del collega
Baccega, pieno di entusiasmo che è arrivato a dirci: "evviva questa
cosa qua", noi gli abbiamo detto: "collega Baccega, guardi che non
è questa la strada, è una strada sbagliata", lei
praticamente...devo dire con meno entusiasmo, e quindi ancora meno
capisco, perché l'Assessore Baccega ci credeva e si è buttato con
passione su una situazione, lei a me non ha dato la sensazione di
convincermi che questi 60 milioni risolvono il problema, mi ha dato
proprio la sensazione di chi dice: "qui ci prendiamo di nuovo un
po' di tempo per vedere come le cose vanno. Magari scadrà poi a
marzo il contratto dell'Amministratore delegato, magari andando
avanti così riusciamo a vedere se qualcuno invecchia un po', va in
pensione, un po'...naturalmente...", va beh, ma questa è la vecchia
politica valdostana che vigeva coi bilanci che crescevano ogni anno
e sono arrivati fino a quei 1.800 milioni di euro. Oggi la politica
valdostana si confronta con bilanci che sono intorno a 1.000
milioni di euro, in decrescita e non è una decrescita felice, è una
decrescita infelice per i valdostani, perché non è gestita. Allora,
di fronte a questa realtà, non possiamo prendere tempo, non si
può.
Serviva due anni fa che questi Signori si dimezzassero questi
benedetti stipendi da paura per la realtà che avevano, dovevano
prenderne coscienza...allora uno dice: "sono credibili, stanno
facendo veramente il passaggio", invece ci sono voluti fior di voti
in Consiglio regionale, ci sono volute delle battaglie dopo il voto
in Consiglio regionale perché - sentite la cosa bella -
rinunciassero non...cioè non si riducessero lo stipendio, perché
non l'hanno ridotto, rinunciassero a fantasmagorici premi di
produzione da 70 mila euro fondati su dati falsi. Eh no, non è più
sostenibile questa politica per il Casinò! Noi avremmo voluto
partecipare seriamente ad un progetto di ricapitalizzazione e di
rilancio della Casa da gioco. Non ci stiamo a non dire la nostra,
non ci stiamo a guardare un progetto svuotato, che non trova nessun
entusiasmo nelle forze di maggioranza, un lavoro d'ufficio del
collega Borrello, che dice: "sì sì, siamo lì, mica vogliamo far
crollare giù tutto, diamo ancora qualche mese da gestire un
Assessorato, qualche mese la Presidenza del Consiglio, poi finirà
con delle elezioni, finirà in qualche modo...", ma è finita questa
cosa qua, questo davvero è il simbolo della fine! Quando c'era il
suo collega Salzone, ci credeva, faceva degli interventi
appassionati sul Casinò, si capiva che magari il progetto che noi
non condividevamo lui lo condivideva! Ma qui non si capisce neanche
se ci credete voi! Noi non ci crediamo e l'abbiamo detto, ma non
c'è la percezione neanche che ci credete voi. Allora, se non ci
credete, ma perché non facciamo questo lavoro insieme, come diceva
il collega Viérin, proviamo ad attivare un altro percorso dentro la
Casa da gioco, se invece ognuno vuole giocarsi le sue clientele, i
suoi quattro amici, i suoi quattro voti ancora clientelari da
gestire, ma gestiteli, vincetevi di nuovo le elezioni, ma la Valle
d'Aosta va a rotoli anche se stravincete le elezioni coi voti
clientelari! Non è una questione di chi vince e di chi perde: è una
questione se troviamo le soluzioni. Qui dentro questo progetto non
c'è la soluzione, c'è semplicemente la benzina da mettere in una
macchina che però rimane ferma ai box.
Presidente
- Grazie collega Donzel. Come anticipato, con
questo punto possiamo chiudere i lavori del mattino e ci rivediamo
alle 15,30, buon appetito.
---
La seduta termina alle ore 13,05.
