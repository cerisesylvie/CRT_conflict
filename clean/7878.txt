Classificazione
(Nessuna classificazione presente)


Resoconto integrale del dibattito dell'aula
Oggetto del Consiglio n. 2298 del 23 ottobre 1986 - Resoconto
OGGETTO N. 2298/VIII - RATIFICA DI DELIBERAZIONI ADOTTATE
DALLA GIUNTA REGIONALE IN VIA D'URGENZA.
Oggetto n. 6880 in data 19 settembre 1986 -
Lavori di costruzione degli impianti idrotermosanitario ed
antincendio dello stabilimento Coinca in Comune di Verrès -
Approvazione di perizia supplettiva e di variante - Concessione
proroga - Approvazione e nuovi prezzi. - Approvazione ed impegno di
spesa.
PRESIDENTE:
Ha chiesto di parlare l'Assessore ai Lavori
Pubblici Fosson, ne ha facoltà.
FOSSON (D.C.) -
Nessun contropiede, ma solo per
illustrare rapidamente quanto è iscritto nella relazione. È una
ulteriore tranche di lavoro, spero l'ultima, di adeguamento di
questo stabilimento COINCA che tanto di sè ha fatto parlare. Torno
a ripetere quello che è già stato detto in diverse altre sedute e
che tutti ormai conoscono alla perfezione, e cioè che la
convenzione stipulata fra la Regione e la COINCA era tale per cui
sono a carico della Regione tutte le opere necessarie a rendere
agibile e funzionante lo stabilimento. Si stanno ormai completando
i lavori e lo stabilimento sta per entrare in funzione.
Dalla relazione appare chiaro che sono opere richieste da
funzionari dell'USL, in ottemperanza alla legge che regola
l'attività delle fabbriche alimentari, ed ancora un sopralluogo da
parte del Comando dei Vigili del Fuoco ha richiesto altre opere ed
in più è stato necessario predisporre una climatizzazione del
locale dove operano i computer che regolano la produzione e le
altre attività.
Penso di non dovere entrare in maniera più particolareggiata nel
merito, semplicemente aggiungo che questa cifra rimane comunque
all'interno dei nove miliardi e duecento milioni che avevo
preventivato come globale della spesa alcuni mesi fa.
PRESIDENTE:
ha chiesto di parlare il Consigliere
Baldassarre, ne ha facoltà.
BALDASSARRE (P.S.D.I.) -
Ci risiamo: l'Assessore Fosson
ha ammesso onestamente oggi che si augura e spera che questa possa
essere l'ultima tranche. Lo ha detto anche in altre occasioni, ma
oggi si riscontra nelle sue parole una maggiore convinzione.
Dobbiamo valutare attentamente questa situazione perchè non può
sfuggire al Consiglio regionale che gli stessi lavori sono stati
approvati con due diverse delibere due mesi fa: la delibera 4138 e
la delibera 3287. Se poi entriamo nel merito di questa delibera, è
sorprendente quanto è scritto nel deliberato. Pertanto si rende
necessario fare alcune considerazioni su questa COINCA dal "Chicco
d'Oro". Inizio a tracciare una breve cronistoria, per poi trarne
alcune conclusioni.
Nel 1982-83 la Regione aveva acquistato immobili per 680 milioni
più IVA; nella delibera di convenzione la Regione prevedeva una
spesa complessiva, per la ristrutturazione, di un miliardo, nel
progetto di massima di ristrutturazione dello stabilimento si
prevede una spesa complessiva di un miliardo e quattrocento
milioni.
Nella convenzione che la Regione stipulava con la COINCA, essa
deliberava di dare incarico alla FINAOSTA in base all'art. 5 per la
partecipazione azionaria della Regione per 1 miliardo, un prestito
obbligatorio per 2 miliardi e un mutuo o leasing per un ulteriore
miliardo. In questa stessa delibera, al punto 2.3, si precisava che
la COINCA si impegnava a trasferire la sede sociale e legale in
Valle d'Aosta entro sei mesi dalla presente convenzione.
Nella delibera n. 2306 la Giunta regionale modifica questa
convenzione e dice: "Considerato che la società contraente ha
richiesto" - e qui iniziano i primi ricatti dell'azienda - "di
aumentare il numero delle unità lavorative da 40 a 70" - quindi più
trenta unità lavorative - "a condizione che la Regione si assumesse
l'incarico di acquistare i macchinari per un miliardo e cento
milioni" - cosa che la Regione ha sottoscritto e sono stati
acquistati per 1 miliardo e 100 milioni i famosi silos.
Nella delibera n. 4144 venivano aggiudicati i lavori per la
ristrutturazione, che era prevista in 1 miliardo e 400 milioni, per
£. 2.761.651.000. Successivamente, con deliberazione n. 7165, si
dice che: "Accertato che l'aumento del capitale sociale si è reso
opportuno a fronte di necessità finanziarie e conseguenti
all'aumento del dollaro e della valuta, si sottoscrive un ulteriore
aumento di capitale sociale per 334 milioni.
Nella delibera n. 271 viene deliberata una spesa per complessivi
tre miliardi e cinquecentoventi milioni per acquisto di impianti.
Leggo testualmente: "Rileva cha forma l'oggetto della fornitura che
al cambio attuale ammonta a £. 2.670.000.000, le apparecchiature
occorrenti per l'intero ciclo di torrefazione e la loro messa in
opera, oltre ai 70 milioni per montaggio ed adattamento di
macchinari". Continua la deliberazione: "tenuto conto delle
esigenze della COINCA in merito alla qualità e alla prestazione
delle attrezzature, considerato il minimo tempo richiesto" - questo
lo affermava allora l'Assessore Fosson nel deliberato - "...
ravvisata la necessità di aggiudicare con urgenza i lavori al fine
di rendere agibile l'opificio entro il corrente anno". Eravamo al
gennaio 1985: la giustificazione per questa ulteriore spesa di tre
miliardi e cinquecentoventi milioni era dovuta alla necessità di
trasferire lo stabilimento entro il 31 dicembre 1985. Siamo a fine
ottobre 1986, lascio le considerazioni ai colleghi Consiglieri.
Con una delibera successiva la n. 3287, venivano appaltati
lavori per idrotermosanitari e antincendio per un valore di
quattrocentoquarantadue milioni e cinquecentomila lire. Con una
nuova delibera, n. 3524, venivano appaltati lavori per impianti
elettrici per 428 milioni. Un'altra delibera veniva presa per
effettuare una perizia suppletiva (ricordiamo che la
ristrutturazione non doveva superare il miliardo e 400 milioni) per
un importo di 2 miliardi e 183 milioni.
Ci troviamo di fronte, nel luglio 1986, ad una ulteriore perizia
suppletiva, per un miliardo e 115 milioni. Poi, a seguito
dell'oscillazione della moneta nazionale si deliberava di concedere
una ulteriore somma di 180 milioni. Infine si dava un mutuo per 3
miliardi e mezzo.
Adesso ci viene proposta per l'approvazione una perizia
suppletiva per 271 milioni 400 mila, per gli stessi lavori già
appaltati due mesi fa con altrettante due delibere di 440 milioni
rispettivamente.
Totale della operazione: a carico della Regione, che prevedeva
una spesa di circa cinque miliardi e quattrocento milioni, e su un
importo previsto di un miliardo e quattrocento milioni, tra appalti
e perizie supplettive si arriva a nove miliardi e duecento milioni.
Fra partecipazione azionaria, prestito obbligazionario, mutuo,
spese previste in convenzione che dovevano non superare i 4
miliardi, si è passati da questa cifra prevista a 12 miliardi 454
milioni per un totale complessivo di 22 miliardi 732 milioni 200
mila. Se a questi aggiungiamo i 680 milioni dell'acquisto
dell'immobile, i 44 milioni degli oneri di urbanizzazione,
arriviamo ad una cifra di 24 miliardi 456 milioni.
A questo punto ci sono alcune considerazioni da fare. Nella
delibera n. 5891 e nella delibera dell'acquisto dei silos, quindi
la n. 2306, dove si stanziavano un miliardo e 100 milioni, oltre ai
silos si finanziano le scorte di questa impresa. Al punto 2 di
questa delibera si dice che "la concessione del finanziamento (di
un miliardo e cento milioni) è subordinata alla presentazione di
adeguata documentazione di spesa concernente l'acquisto di
macchinari, gli oneri relativi, nonchè le scorte (...) la
documentazione delle relative scorte deve avere data posteriore a
sei mesi successivi alla data di inizio dei lavori della
ristrutturazione". Nell'ultima delibera dell'8 agosto 1986 è stato
concesso un mutuo di tre miliardi e mezzo sempre per le scorte, che
quindi sono state pagate due volte: una prima volta per l'impresa
COINCA che esplicava la sua attività a Borgaro Torinese, e una
seconda volta quando si concedeva un mutuo di 3 miliardi e
mezzo.
Nella convenzione fra la COINCA e la Regione, addirittura manca
l'elemento più importante ed è il luogo dello sdoganamento, che
invece deve avvenire in Valle d'Aosta, in quanto così costituisce -
come dicono sempre alcuni - un rientro per la Regione. Non è
specificato nella convenzione dove deve avvenire lo sdoganamento,
che può avvenire in qualsiasi parte d'Italia.
La sede sociale doveva essere trasferita entro sei mesi come
previsto dalla convenzione ossia a sei mesi dalla sottoscrizione
della convenzione stessa. Ma anche questo è stato superato, siamo a
sei anni da questa data e la sede sociale è rimasta a Borgaro
Torinese nonostante gli enormi finanziamenti che sono stati
concessi. Vengono finanziate due volte le scorte, con due
provvedimenti, mentre c'era stato detto ultimamente che questo era
dovuto al trasferimento della COINCA da Borgaro Torinese in Valle
d'Aosta.
Viene dato un mutuo di un miliardo ed ancora un altro mutuo di
tre miliardi anche per le lavorazioni che si sono svolte, come
dicevo, a Borgaro Torinese.
E tutto era condizionato, come previsto dalla convenzione,
all'assunzione di 40 unità lavorative, che poi la COINCA si era
impegnata a portare a 70 unità alle condizioni, come abbiamo visto,
di ottenere un finanziamento di un miliardo e mezzo.
Tenuto conto del modo di amministrare l'assurdità, in questa
convenzione, di questi lavori che si sono svolti alla COINCA con
prezzi di previsione che sono lievitati enormemente, per cui la
cifra più importante è quella con la quale da cinque miliardi e
mezzo si è arrivati a oltre 24 miliardi e mezzo, l'intera vicenda
ci lascia delle enormi perplessità.
Si arriva infine alla delibera odierna - su cui non esprimerò
parere favorevole - con la quale si appaltano lavori già appaltati
in precedenza con le delibere nn. 3287 e 4138. Nel deliberato si
legge addirittura che "si rende necessario costruire un circuito
per le acque industriali per il funzionamento delle macchine". Mi
resta difficile capire come potessero funzionare queste macchine
senz'acqua.
Ho notato la poca attenzione da parte della Giunta mentre facevo
il mio intervento: fa bene la Giunta a non interessarsi di questo
problema, perchè non è sua la competenza, ma sarebbe di altri
organi perchè non si può spendere una cifra enorme per una
lavorazione che ancora non è iniziata, per uno stabilimento che non
si sa quando si trasferirà in Valle d'Aosta e quante unità
lavorative assumerà. I ricatti della COINCA li avevamo individuati
nella delibera in cui veniva richiesto il finanziamento. In essa la
ditta in sostanza diceva: datemi un miliardo e duecento milioni per
acquistare i macchinari e vi prometto di assumere altre trenta
persone. La COINCA doveva trasferire in Valle la sede sociale,
invece non l'ha fatto; doveva impiantare i lavori entro sei mesi
dalla convenzione e a distanza di sei anni non lo ha fatto.
Lo sdoganamento non è indicato nella convenzione, e i
finanziamenti sono eccessivi: non è possibile amministrare in
questa maniera. Vogliamo sapere a questo punto cosa c'è sotto:
questo ci interessa sapere, perchè abbiamo visto che qualcosa c'era
dietro ad altre industrie.
È necessario fare chiarezza, vogliamo sapere perchè sono state
finanziate due volte le scorte, perchè sono stati finanziati due
volte i macchinari, perchè non si sono mantenuti gli impegni della
convenzione. Sono tutti argomenti che noi come Consiglio regionale
dobbiamo essere in grado di conoscere. Potevo presentare un ordine
del giorno e chiedere di nominare una Commissione, avremmo
assistito al solito gioco delle parti: l'astensione della
maggioranza, il voto contrario dell'opposizione. Chiedo che si
porti in Commissione Affari Generali tutto il dossier della COINCA,
per esaminarlo attentamente; nessuno vuole mettere sotto inchiesta
la maggioranza, però vogliamo approfondire questo argomento. Dopo
l'"Affaire Casinò", la vicenda della COINCA è di nuovo un grosso
scandalo (fra virgolette) per il modo in cui sta evolvendosi.
Concludo, riservandomi di prendere la parola se le risposte che
verranno da questa maggioranza distratta non saranno
soddisfacenti.
PRESIDENTE:
Ha chiesto di parlare il Consigliere Mafrica,
ne ha facoltà.
MAFRICA (P.C.I.) -
Purtroppo ci si assuefà anche alle
cose più strane, per cui con il tempo ci si abitua. Ma credo che
questa vicenda della COINCA non debba indurre nessuno a ritenere
normale una situazione che non lo è affatto. Anzi direi che in
questo caso una situazione che ha alcuni aspetti drammatici, si sta
trasformando in farsa, Assessore Fosson. Lei è l'Assessore che oggi
presenta questa deliberazione, le chiedo: con quale faccia la
presenta?
Si dice che abbiamo scoperto adesso l'esistenza di una legge che
regola le fabbriche alimentari, per cui dobbiamo adeguare la COINCA
alle norme che regolano le fabbriche alimentari. Di che anno è
questa legge, Assessore? Dobbiamo adeguare la COINCA alle norme che
regolano la sicurezza delle fabbriche: questa legge la conosco
anche io, è del 1984, non è sicuramente una legge approvata questa
estate.
Si legge nelle delibera, cosa che nessuno poteva immaginare, che
"Rileva inoltre che le macchine per il loro funzionamento
abbisognano di acqua, di aria compressa e di gasolio. Si rende
pertanto necessario costruire un circuito per l'acqua industriale,
per l'aria compressa e un impianto per il pompaggio del gasolio, il
cui onere non è stato possibile prevedere in fase di progetto, data
la particolarità del lavoro da eseguire".
Ma è possibile pensare ad una industria che deve procedere alla
torrefazione, alla macinazione del caffé, senza pensare che serva
dell'acqua, dell'aria compressa, che serva del gasolio? Questo
progetto è veramente quanto di più incredibile si possa avere.
Propongo che il Consiglio regionale voti una mozione di encomio a
questo progettista: ha progettato un impianto elettrico senza
sapere che occorra una potenza quadrupla due anni dopo che avevamo
comprato le macchine. Prima ci ha fatto comprare delle macchine,
poi ha visto che ce n'erano di più moderne, quindi era necessario
comprarle. Per ciò che riguarda adesso gli impianti idrosanitari
scopre che occorre avere l'acqua perchè non ci si è pensato
prima.
Si dice prima ancora che occorre dotare lo stabilimento di docce
e rubinetti con comando a pedale, sono tutte cose mai viste,
innovazioni tecnologiche tremende che non potevano essere pensate,
per cui il risultato è che partendo dalla previsione di un miliardo
e quattrocento milioni per questo stabilimento, siamo arrivati a
dieci miliardi. È questo il modo di programmare una attività
industriale?
Credo che qui più che esprimere la meraviglia e lo stupore e
cercare di resistere all'assuefazione, non si possa fare. Non ci si
può abituare a queste cose.
Poi, siccome non abbiamo ancora chiarito questa cosa, vorrei che
almeno una volta in Consiglio l'Assessore ci spiegasse come mai
abbiamo fatto tre appalti per questa impresa. Soltanto al terzo
appalto siamo riusciti a dare la consegna dei lavori, mentre i due
appalti precedenti sono stati annullati. Questo aspetto non
l'abbiamo mai chiarito. In questa vicenda della COINCA, al di là
delle considerazioni che si possano fare sulla credibilità
industriale dell'impresa che continuamente cambia idea e proposte,
al di là del costo finanziario per la Regione, ci sono alcuni
aspetti che vanno chiariti, perchè abbiamo l'impressione che siano
stati buttati via i soldi a miliardi e abbiamo l'impressione che
all'Assessore Fosson convenga cominciare a raccogliere la
documentazione, perchè prima o poi saremo costretti a
chiedergliela.
Probabilmente non aveva alternativa rispetto a questa delibera,
però questa rivela una disorganizzazione per ciò che riguarda la
progettazione, una mancanza di controllo da parte
dell'Amministrazione sull'impostazione del progetto, un assommarsi
di finanziamenti che non hanno mai fine, cosa che non può
assolutamente ripetersi, perchè se per tutte le industrie che
devono venire in Valle si dovesse procedere in questo modo,
finiremmo alla bancarotta in poco tempo.
Voteremo contro questa delibera e vogliamo sottolineare che è
una delle cose più negative che ci sia capitato di vedere in questo
Consiglio.
PRESIDENTE:
Ha chiesto di parlare il Consigliere
Torrione, ne ha facoltà.
TORRIONE (P.S.I.) -
È inutile ripetere le cose che sono
già state dette con estrema puntualità dal Consigliere Baldassarre,
che ha fatto la cronistoria puntuale e precisa delle somme erogate
alla COINCA, o comunque le altre considerazioni, estremamente
giuste, del Consigliere Mafrica.
Dico la verità: stamattina ho provato un po' di imbarazzo
nell'ascoltare l'Assessore Fosson, mi ha fatto anche un po' di
pena. Mi ricordava che se le mie reminescenze liceali non sono
troppo lontane, il mitico Sisifo che cercava di rotolare delle
pietre lungo un pendio, ma siccome c'era la maledizione degli Dei,
le pietre tornavano sempre giù. E in questa vicenda della COINCA mi
sembra di poter paragonare l'Assessore Fosson a questo personaggio
mitologico che cerca di costruirla questa COINCA, ma non ci riesce
mai; è un anno, ormai, che si dibatte fra perizie suppletive e fra
interventi di mutui. Questo povero Assessore Fosson stamattina ci
ha fatto tenerezza.
Ma non faranno certo tenerezza i soldi che i contribuenti
valdostani hanno dovuto spendere per questa sorta di investimento
industriale che costituirà una pietra miliare (e ne parleremo
successivamente con un'altra deliberazione) nella storia del
cosiddetto processo di industrializzazione della Valle d'Aosta, che
ha inizio con una deliberazione che riguarda un altro stabilimento
di cui parleremo dopo.
Ho voluto metterla un pochino sullo scherzo e mi scuserà
l'Assessore Fosson, ma qui ho un'altra impressione e la devo dire.
Ho avuto la sensazione che il "pallino" ci sia sfuggito di mano:
qui chi dirige la baracca è l'imprenditore che in base ad una
convenzione capestro (come l'ho già definita un'altra volta) ha un
atteggiamento leggermente ricattatorio nei confronti della Regione.
Questo discorso ce lo dobbiamo fare una volta per tutte, perchè non
è possibile che ogni cinque minuti la COINCA abbia bisogno di
qualcosa.
Dico questo perchè l'anno scorso l'Assessore Lanivi ha portato
tutta la III° Commissione in giro per la Valle a vedere gli
stabilimenti industriali e a prendere conoscenza della loro
attività. Passammo anche alla COINCA di Verrès, questo fiore
all'occhiello, e il Direttore dei lavori, un geometra della
Regione, che era presente, ci disse: "State tranquilli, perchè fra
un paio di mesi (eravamo in autunno) la COINCA entra in
funzione".
Da allora ad oggi sono filtrati attraverso questo Consiglio
altre decine di milioni, per non dire 4-5 miliardi.
L'Assessore Fosson in fondo è il più imbarazzato di tutti
perchè, essendo un tecnico, probabilmente riesce a vedere ciò che
non riusciamo a cogliere; certo è che questo sta diventando un
piccolo scandalo. La COINCA mi ricorda una "slot machine".
Continuiamo a mettere giù i soldi, poi, se saremo fortunati,
riusciremo a far uscire da questa sorta di "slot machine" colossale
quattro chicchi di caffé, ma avremo investito - diceva il
Consigliere Baldassarre - oltre 24 miliardi.
Questo non è il paese di Bengodi, anche se siamo in una Regione
privilegiata. La comunità valdostana e concludo non avendo più
niente da dire perchè di fronte a questo si resta senza parole si
sta trasformando lentamente ed è una operazione pericolosa, perchè
qui tutto è possibile. "Mamma Regione" può tutto, anche
l'impossibile.
E visto che ho iniziato questo intervento con una battuta, lo
chiudo con una battuta presa a prestito dal linguaggio un po'
spregiudicato dei giovani, e mi riferisco a questo imprenditore. Se
uno dei miei figli dovesse definire questa operazione con poche
parole, direbbe: questo sì che è un "figo".
PRESIDENTE:
Ha chiesto di parlare il Consigliere Aloisi,
ne ha facoltà.
ALOISI (M.S.I.) -
Sono convinto che se dovessimo seguire
le indicazioni che ci ha illustrato il Consigliere Baldassarre,
sarebbe certamente necessario una Commissione di inchiesta
permanente in Consiglio regionale per seguire ed analizzare tutte
queste varie situazioni.
Comunque voglio fare alcune brevi considerazioni e porre alcune
domande all'Assessore. La prima considerazione è questa: nel
momento in cui si decide di fare una convenzione con una ditta, e
quindi di passare in fase di progetto di costituzione di questa
nuova azienda, penso che sia elementare prevedere tutte le varie
operazioni inerenti al tipo di lavorazione. Siccome ritengo che
l'Assessore Fosson, essendo anche un ingegnere, sia competente in
materia, non riesco ad immaginare come possa l'Assessore o
l'Amministrazione avallare certe delibere o certe situazioni se a
monte non c'è qualcos'altro. Mi spiego meglio: al momento in cui si
presenta una delibera dove si chiede "di potenziare la rete
antincendio esterna ed interna con conseguente cambiamento del
diametro degli idranti e delle tubazioni", quindi sono già messe le
tubazioni, si spacca di nuovo, si rimettono altre tubazioni. Ma in
fase di progetto non era possibile prevedere il diametro delle
varie tubazioni, anzichè spaccare e rifare di nuovo l'impianto?
Oppure prevedere che il computer che regola il lavoro delle
macchine torrefatrici ha bisogno di un ambiente climatizzato? Non
andiamo a installare un laminatoio, andiamo ad installare degli
apparecchi predisposti per questo tipo di macchine, per la
torrefazione!
Di fronte a queste situazioni rimango esterrefatto e mi chiedo
come mai non è possibile prevederle. Altrimenti c'è qualcos'altro
di cui non siamo a conoscenza.
La domanda che pongo all'Assessore è questa: è la Regione che dà
in appalto a qualche libero professionista o fa la convenzione per
arrivare al tipo di progetto? È la Regione che deve subire a sua
volta e quindi essere condizionata dal progetto portato avanti da
qualcun altro?
Ritengo che sia un punto importante da chiarire, perchè non
penso che questa Amministrazione e l'Assessore ci presentino delle
delibere di questo genere che sono vergognose (fra virgolette).
Quindi vorrei sapere se la responsabilità diretta è
dell'Assessorato regionale oppure no.
PRESIDENTE:
Ha chiesto di parlare il Consigliere Viberti,
ne ha facoltà.
VIBERTI (N.S.)
Non ci si può esimere, nonostante tutte le
cose già dette dai colleghi, dall'intervenire rispetto alla
ratifica di questa deliberazione.
Sulla COINCA abbiamo già visto e sentito di tutto, addirittura
oggi ci troviamo a sentirci dire da questa deliberazione e
dall'Assessore Fosson delle ovvietà e delle cose talmente scontate
che non ci sono parole per definirle e bisogna ricorre alla
mitologia. E più che a Sisifo direi che l'Assessore Fosson
assomiglia a Tantalo, perchè quando si china verso le perizie
supplettive, come Tantalo si vede sfuggire l'acqua; quando cerca di
raccogliere la mela, che è il chicco di caffé della COINCA, ecco
che il chicco di caffé si alza troppo in alto.
Insomma l'Assessore Fosson è un personaggio mitologico, non è un
uomo politico, non è una componente dell'esecutivo.
Si diceva che qui si è perso il "pallino", direi piuttosto che
si è perso il "chicco", e quando questa "slot machine" verrà
finalmente vinta, ci inonderà di caffé e ci troveremo probabilmente
la sala del Consiglio piena di chicchi di caffé non torrefatti,
perchè nel frattempo non avremo ancora fatto in tempo a portare le
tubazioni del gasolio al bruciatore che deve mandare il calore alle
macchine per torrefare il caffé. Probabilmente queste tubazioni
verranno messe anche non in modo opportuno e il gasolio si gelerà
dentro e dovremo comprare o far comprare alla COINCA le macchine
per sgelare le tubazioni.
Assessore Fosson, questa è una vicenda che ha nè capo nè coda,
diventa impossibile anche intervenire. Perfino il Consigliere
Baldassarre, che è così attento a questo problema, ha, a seguito di
tutte le deliberazioni, messo qualcosa prima e qualcosa dopo. Ho
seguito con attenzione il suo intervento che ha cercato di
ricostruire la questione, nonostante ciò, la stessa opposizione si
perde. Capiamo che l'Assessore Fosson con le centinaia di lavori
che deve seguire, evidentemente non coadiuvato dagli uffici, non
possa materialmente essere in grado di dare una risposta al
Consiglio regionale.
A questo punto direi che conviene fermarsi per cercare di capire
come stanno le cose. Assessore Fosson qui ci sono almeno una decina
di persone disposte a darle una mano. Faccia una delega al
Consigliere Baldassarre, al Consigliere Torrione, a qualcuno del
Gruppo comunista, perchè Le dia una mano a mettere ordine
all'interno di questo stabilimento, non essendo più possibile
continuare in questo modo. Non vogliamo della mitologia, vogliamo
uno stabilimento che inizi a lavorare, che risponda a quelli che
sono i problemi dell'occupazione della zona di Verrès e della media
Valle. Non possiamo continuare a scherzare su cose che invece
rischiano di dover interessare, come diceva qualcuno, altri organi
e altri poteri del nostro Stato. È una cosa inaccettabile che si
continui in questo modo ridendo e scherzando. È chiaro che se la
battaglia politica è fatta con il sorriso sulle labbra, è più
piacevole per tutti, ma i soldi della comunità sono i soldi della
comunità; gli errori prima o poi si scopre che non sono degli
errori, si scoprono le responsabilità.
Assessore Fosson, mi permetto di dirle: faccia attenzione,
perchè procedendo in questo modo va incontro a dei grossi rischi.
Abbiamo purtroppo già degli esempi che sono stati trattati in
questo Consiglio. A noi non interessa venire in questo Consiglio e
dire: "Ma noi l'avevamo detto". Vogliamo che le cose marcino, che
gli interventi siano realizzati come li volevamo.
Abbiamo fatto una convenzione sbagliata, ma non crediamo che da
parte sua chi ha sottoscritto la convenzione non abbia mai commesso
degli errori; allora non siamo in grado di vedere quando gli altri
hanno sbagliato, di metterli sul chi va là, insomma è possibile che
da questa vicenda non riusciamo a trarre altro che un fico
secco?
PRESIDENTE:
Ha chiesto di parlare l'Assessore Fosson, ne
ha facoltà.
FOSSON (D.C.) -
Pensavo di essermi già spiegato in altre
occasioni ed anche stamattina nell'introdurre questa deliberazione.
Comunque, al di là delle battute, come diceva giustamente il
Consigliere Viberti, e del dibattito politico fatto con il sorriso,
vorrei essere estremamente chiaro.
A monte di questa operazione COINCA c'è una convenzione che dice
certe cose, che non sto a ripetere perchè tutti le conoscono bene.
Come Assessorato dei Lavori Pubblici e quindi come tecnici dei
Lavori Pubblici, abbiamo eseguito tutti i lavori che ci sono stati
richiesti dalla controparte, dall'imprenditore, il cui nome si
presta a tante ironie (come qualcuno ha già fatto); abbiamo
eseguito tutto quanto ci ha richiesto per rendere lo stabilimento
funzionale.
Al di là di quanto diceva il Consigliere Mafrica, che non
conoscevamo ancora le leggi che riguardano le fabbriche alimentari
o la sicurezza richiesta dai Vigili del Fuoco, è noto che queste
leggi ci sono, ma è noto che la loro applicazione pratica è sotto
controllo dei funzionari dell'USL e del comando dei Vigili del
Fuco, che non sempre interpretano univocamente la legge, anche
perchè la legge si presta a diverse interpretazioni. Ci è già
successo in altre occasioni di avere parere favorevole su un
progetto, poi di dover apportare in corso d'opera o ad opera
ultimata delle modificazioni perchè nel frattempo era cambiato il
tipo di interpretazione, o perlomeno certe cose sul progetto non
erano viste. Quindi non accetto questa accusa gratuita di
ignoranza. Ci sono dei dibattiti e delle discussioni, ci si adegua
a quanto viene richiesto dagli organi competenti.
Proseguendo nella deliberazione, per quanto riguarda la
climatizzazione del computer, questo è collegato al nuovo tipo di
torrefazione, così come gli ulteriori collegamenti per i circuiti
fluidi, che non è che siano stati fatti e rifatti; in realtà è
cambiata la macchina perchè l'imprenditore ci ha chiesto una
macchina nuova e più ampia, e a questa macchina si sono dovuti
adeguare gli impianti.
Il Consigliere Aloisi poneva una domanda molto precisa: non era
possibile prevedere in fase iniziale di progetto? Rispondo che il
progetto è stato realizzato da un architetto, da un tecnico di
fiducia della COINCA, e questo professionista ha eseguito il suo
progetto in base alle indicazioni che gli sono state fornite
dall'imprenditore, da chi fa la torrefazione del caffé.
Se poi questo imprenditore nel corso dei lavori cambia idea e la
convenzione gli dà ragione - perchè nella convenzione c'è scritto
che (tradotto in parole povere) qualora l'imprenditore cambia idea,
noi dobbiamo andargli dietro - ebbene gli siamo andati dietro.
Voglio dire che abbiamo eseguito dei lavori per soddisfare la
convenzione.
Certo l'ottimo sarebbe di avere le idee chiare fin dall'inizio e
poter eseguire il progetto così come è stato preventivato; questo
non è stato possibile perchè nel frattempo l'imprenditore ha
cambiato idea e noi, come Assessorato ai Lavori Pubblici, il mio
Direttore dei lavori, i miei tecnici, hanno eseguito quanto loro
veniva ordinato di fare. Quindi è chiaro che non è divertente
neanche per noi, nè per me personalmente, nè per i miei tecnici,
continuare a rimestare le carte, a riprendere i progetti, a
modificare, non è assolutamente divertente lavorare in queste
condizioni. Però siamo stati costretti a farlo, lo abbiamo fatto
perchè la convenzione così prevedeva.
Sono disposto e disponibile a seguire il consiglio che veniva
dato dal Consigliere Mafrica di raccogliere la documentazione; non
ho nessuna difficoltà, anzi il mio Direttore dei Lavori e i miei
tecnici lo stanno già facendo, perchè sono assolutamente convinto
che dimostreranno che tutto quanto è stato fatto, seguiva
esattamente le richieste della convenzione.
Si potrà discutere poi sul modo di lavorare, come dicevo prima,
l'optimum sarebbe poter realizzare un progetto sin dall'inizio, ma
in questa fase non è stato possibile farlo, anche perchè di
precedenti esperienze nel campo della torrefazione nel mio
Assessorato non ce n'erano, quindi non abbiamo potuto entrare nel
merito della progettazione, ma soltanto adeguarci a quelle che
erano le richieste.
Penso di non avere altro da dire, se non confermare che i nove
miliardi e novecento milioni, che sono l'importo che riguarda i
lavori, sono quelli che ho detto. Sulle altre cifre, ne sono
partecipe anch'io come Giunta regionale, però queste fanno parte di
un'altro discorso che non riguarda i lavori. Su queste non ho
difficoltà a prendermi l'impegno a mettere insieme tutta la
documentazione e discuterla nelle sedi che riterranno più
opportuno.
PRESIDENTE:
Ha chiesto di parlare il Presidente della
Giunta, ne ha facoltà.
ROLLANDIN (U.V.) -
On a discuté la dernière séance du
problème de la COINCA, on en discutera encore, j'en suis sûr, car
il y aura sans doute encore des arguments qui porteront sur les
problèmes de cet établissement.
Il faudrait se rappeler que comme nous l'avons déjà dit au
moment où on avait examiné les délibérations il y a un mois, au
niveau de convention il y a un péché originel.
Si on veut faire un exemple de la façon dont on a là aussi
essayé d'améliorer certaines conventions, il suffirait d'examiner
deux exemples de réalisation au niveau industriel qui sont à quatre
km l'un de l'autre: BALTEADISK-Arnad, COINCA-Verrès.
Les travaux de BALTEADISK, malgré les difficultés, malgré le
niveau technologique, ont été achevés dans le délai de huit
mois.
Avec l'entreprise de Verrès on est lié par une mauvaise
convention, et nous l'avons déjà dit; et si on veut, on peut chaque
fois répéter que ce choix n'était pas complet, ou quand même cette
convention n'était pas claire. Etant donné que la Région y
participe avec un pourcentage de 35%, voilà le fait qu'à présent
malheureusement il est de notre devoir d'arriver le plus tôt
possible à la fin de cette histoire.
Il y a eu des changements: cela à été le fait plus remarquable.
A un moment donné, comme j'avais déjà dit, il y a eu une requête
qui au niveau technique était soutenable, mais qui au niveau de
réalisation des travaux a porté toute une série de conséquences, et
je crois que c'est inutile de dire que la faute principale c'est à
un Assessorat. Il a été un choix de la Junte, et puis, la
convention n'étant pas claire, à un moment donné on a même modifié,
on a changé.
Nous sommes à même à présent de prévoir qu'il ait un contrôle
préalable qui dépasse largement celui d'il y a 3-4 ans. Alors, si
on va changer un appareil, il y a toute une série de conséquences
et par contre il y a des frais que l'Administration doit payer.
Tout commentaire ce serait superflu. Il suffit de relire la
convention pour à quel niveau l'Administration régionale devait
participer et être responsable des choix que les dirigeants de
cette nouvelle industrie devait faire. Malheureusement les
conséquences sont celles que nous venons d'examiner, on n'a jamais
caché qu'il y a là des difficultés, mais quand même, arrivés à ce
point, on ne peut que se souhaiter d'achever les travaux le plus
tôt possible.
Alors là on a examiné à l'avant-dernière séance le problème
qu'il fallait stocker une certaine quantité de café pour permettre
qu'il y ait le passage du travail d'ou il se fait à présent, à
Verrès.
Si on veut insister sur ce problème, on peut le faire
tranquillement, et on ne peut que partager l'avis que certains
Conseillers venaient d'exprimer, mais à présent nous devons
commencer les travaux le plus tôt possible, autrement on risque de
les terminer encore plus tard avec des conséquences encore plus
négatives.
Je répète ce qu'on a déjà dit à l'avant-dernière séance:
malheureusement on est liés à cette entreprise par une convention
qui n'était pas claire, ou bien n'était pas suffisamment claire
pour défendre l'Administration régionale de frais
supplémentaires.
PRESIDENTE:
Ha chiesto di parlare il Consigliere
Baldassarre per dichiarazione di voto, ne ha facoltà.
BALDASSARRE (P.S.D.I.) -
Dichiarerò che voterò contro
l'approvazione di questa delibera. Sono perfettamente d'accordo con
il Presidente della Giunta quando parla di peccato originale, però
le conseguenze di questo peccato originale le sta pagando la
comunità. E i ricatti, Presidente, mi permetto di sottolinearlo, si
vedevano già nel lontano 1984, quando l'impresa chiese un miliardo
e cento milioni per aumentare di 30 unità i posti di lavoro per i
quali si era impegnata nella convenzione.
Non dimentichiamo che nella convenzione si dice che "visto il
progetto di massima di ristrutturazione dello stabilimento che
prevede una spesa complessiva di un miliardo e quattrocento milioni
...", però da un miliardo e quattrocento siamo arrivati a nove
miliardi e duecento, da quattro miliardi di finanziamento siamo
arrivati a dodici miliardi. Comunque sono d'accordo con il
Presidente della Giunta. Chiedevamo chiarimenti perchè ho letto
delle cifre, però non sono riuscito ugualmente a capire fino in
fondo cosa questa COINCA sia costata. Si chiedeva di chiarire
meglio in una Commissione, con documenti alla mano, proprio per
evitare di fare della polemica.
In attesa che ci vengano forniti i chiarimenti richiesti,
ribadisco, e per il momento annuncio la mia astensione.
PRESIDENTE:
Ha chiesto di parlare il Consigliere Mafrica,
ne ha facoltà.
MAFRICA (P.C.I.) -
Personalmente non credo al peccato
originale, inoltre mi sembra che di peccato originale in questo
caso non si possa parlare, perchè c'è stata una convenzione del
1983 nella quale si diceva che la Regione doveva ristrutturare lo
stabilimento con progetto concordato con la società stessa.
Qualcuno dice che è una convenzione capestro: se questo è vero,
bisogna ricordare che il capestro lo ha preparato chi ha accettato
questa convenzione. Però quando si parla di progetto concordato,
vuol dire che devono essere in due a concordare: l'impresa, che
propone, e la Regione che accetta. Se questa è una convenzione
capestro, nell'aprile 1984 il nodo lo abbiamo stretto ancora di più
perchè prima dovevamo pensare solo all'impianto elettrico sanitario
e ai silos, nel 1984 abbiamo aggiunto anche le parti necessarie
alla torrefazione e macinazione. Poi il progettista che abbiamo
pagato noi e che è costato 115 milioni, non doveva concordare solo
con l'impresa, doveva concordare solo con noi. Quindi dico che una
volta che abbiamo concordato un progetto, quello eravamo tenuti a
rispettare in base alla convenzione. Sulle modifiche potevamo
eccepire qualcosa.
Quindi non credo che si possa dire: o abbiamo un atteggiamento
subalterno rispetto all'impresa, oppure non siamo stati in grado di
contrapporre a questa mutevole volontà dell'impresa nostre idee e
osservazioni, per cui tutto quello che ci ha detto lo abbiamo
accettato. Il progetto doveva essere concordato; invece abbiamo
sempre recepito quello che ci proponeva.
Siamo contrari a questa delibera perchè ci sembra che il metodo
scelto sia sbagliato e sia costato abbastanza a questa
Amministrazione.
PRESIDENTE:
Ha chiesto di parlare il Consigliere Aloisi
per dichiarazione di voto, ne ha facoltà.
ALOISI (M.S.I.) -
Voglio ringraziare il Presidente della
Giunta che è stato sincero nel dichiarare che vi è un peccato
originale, e quindi è una ammissione sotto certi aspetti di
colpevolezza. Questo discorso sul piano politico è comunque da
condannarsi.
Possiamo capire adesso le motivazioni che inducono il Presidente
a cercare una giustificazione per la prosecuzione dei lavori,
perchè bisogna arrivare comunque ad una fine, altrimenti le
conseguenze sarebbero peggiori. In considerazione di questo aspetto
dichiaro di astenermi dalla votazione della delibera, però voglio
ricordare alla Giunta e al Presidente che dobbiamo prendere
insegnamento da questi errori, perchè se di qui a sei mesi si
ripropone lo stesso problema, è chiaro che il discorso non ci sta
più bene.
PRESIDENTE:
Ha chiesto di parlare il Consigliere Torrione
per dichiarazione di voto, ne ha facoltà.
TORRIONE (P.S.I.) -
Avevamo sottolineato per primi come
Gruppo questo discorso della convenzione, lo abbiamo ribadito anche
stamattina, dicendo che il cosiddetto peccato originale era nella
convenzione.
Ho questa impressione, e lo dico con molta franchezza e molta
serenità: alcune cose potevano essere fatte perchè la convenzione
le prescriveva. Credo che la Giunta si sia trovata nella triste
condizione di dover subire; non si tratta tanto di questa
deliberazione dei 250 milioni di perizia supplettiva, perchè il
discorso va riallacciato piuttosto a quella delibera precedente, a
quella del finanziamento del mutuo per le scorte, perché lì
veramente c'era un atteggiamento da parte dell'imprenditore
piuttosto dubbio. E qui c'era una posizione di debolezza.
Perchè il Consiglio reagisce? È vero, questa storia sembra non
finire mai, come quella del Casinò. Mi auguro che si metta una
pietra sopra, perchè è vero che questo è un peccato originale, ma
anche Adamo si era pentito, tuttavia nel Paradiso terrestre non è
stato più riammesso. Non vorrei che, allo stesso modo, questa sorta
di peccato originale pesasse poi sulla nostra comunità.
Prendo atto che l'Assessore ha detto che con questa
deliberazione, di COINCA in questo Consiglio non se ne dovrebbe
parlare più. Se se ne parlerà ancora, chiederò che prima di
adottare dei provvedimenti, sia informata la Conferenza dei
Capigruppo, la Commissione competente perchè - mi creda Signor
Presidente - della COINCA non se ne può più.
Voteremo contro questa deliberazione.
PRESIDENTE:
Ha chiesto di parlare il Consigliere Viberti,
per dichiarazione di voto, ne ha facoltà.
VIBERTI (N.S.) -
Mi pare che il Consigliere Mafrica abbia
ben spiegato che tutto sommato questo peccato originale della
convenzione si discosta un pochino dalla interpretazione che è
stata data, o comunque se ne può dare una interpretazione diversa
da quella che dà il Presidente della Giunta.
Un'altra annotazione: se dobbiamo mettere una pietra sopra a
tutte le cose che non ci aggradano, mi pare che la Valle d'Aosta
sia il posto adatto perchè le pietre non ci mancano nè ci mancano
le cose da coprire con le pietre, purtroppo.
È opportuno, anzi indispensabile, che l'Assessore Fosson quanto
prima metta al corrente il Consiglio in modo preciso e dettagliato
di tutto quanto è avvenuto, perchè è facilmente pensabile che
motivi di interesse, di incapacità o di obbligo possano essere
interpretati da parte del Consiglio e soprattutto da parte della
pubblica opinione. Secondo noi che queste cose passino a livello
della gente è una cosa gravissima, per cui, perchè si possa
effettivamente mettere una pietra sopra, bisogna che le cose siano
chiarite. Ma non soltanto con un atto di fede nei confronti di una
maggioranza, atto di fede che non vogliamo e non possiamo fare, ma
con dei documenti e delle spiegazioni che ci dimostrino chiaramente
che se vi sono stati degli errori, comunque sono stati in buona
fede, come ci dice il Presidente della Giunta e come noi oggi
vogliamo credere.
Un'altra cosa: il peccato originale viene dal fatto che un uomo
e una donna hanno commesso un atto contro Dio. La convenzione è
stata votata da una maggioranza e se peccato originale c'è, il
peccato originale è responsabilità e ricade solo su questa
maggioranza. Quindi direi che anche questo paragone sia da non
usare più, e al massimo sarà soltanto con un battesimo che potremo
"lavare il peccato originale".
PRESIDENTE:
Pongo in votazione la ratifica della
deliberazione in oggetto:
ESITO DELLA VOTAZIONE
Presenti: 32
Votanti: 31
Favorevoli: 20
Contrari: 11
Astenuti: 1 (Aloisi)
Il Consiglio approva
Oggetto n. 6884 in data 19 settembre 1986:
Lavori di ristrutturazione della "ex dépendance Couronne" in
locali ad uso scolastico dell'Istituto I.P.R. di Saint-Vincent -
Appalto dei lavori a licitazione privata - Approvazione ed impegno
di spesa.
PRESIDENTE:
Pongo in votazione la ratifica della
deliberazione in oggetto:
ESITO DELLA VOTAZIONE
Presenti, votanti e favorevoli: 32
Il Consiglio approva all'unanimità
Oggetto n. 6889 in data 19 settembre 1986:
Lavori di potenziamento, distribuzione e ristrutturazione
dell'acquedotto di Brusson - 2° stralcio - Rue Cugnod - Pillaz -
Saint-Antoine - Valley - Pra-Da-Riva - Approvazione di perizia
suppletiva - Approvazione ed impegno di spesa.
PRESIDENTE:
Pongo in votazione la ratifica della
deliberazione in oggetto:
ESITO DELLA VOTAZIONE
Presenti, votanti e favorevoli: 32
Il Consiglio approva all'unanimità
Oggetto n. 6944 in data 19 settembre 1986:
concessione e liquidazione di un contributo di 4.000.000 alla
Pro Loco di La Salle.
PRESIDENTE:
Pongo in votazione la ratifica della
deliberazione in oggetto:
ESITO DELLA VOTAZIONE
Presenti, votanti e favorevoli: 32
Il Consiglio approva all'unanimità
Oggetto n. 6966 in data 19 settembre 1986:
Sottoscrizione di capitale azionario della S.p.A. Funivie di
Champoluc.
PRESIDENTE:
Ha chiesto di parlare il Consigliere Mafrica,
ne ha facoltà.
MAFRICA (P.C.I.) -
Qui si fa un ragionamento economico:
si dice che per risanare le funivie di Champoluc è necessario del
capitale fresco. Si procede pertanto ad un aumento di capitale e la
Regione deve mettere la sua parte. Fin qui funziona tutto, c'è però
un sovrapprezzo nell'acquisto delle azioni di 154 milioni.
Chiedo all'Assessore se questo sovrapprezzo delle azioni è
congruo al fatto che si deve intervenire in una società per la
quale si denunciano delle difficoltà finanziarie. Se una società di
trova un po' con l'acqua alla gola, il valore delle sue azioni
diminuisce in sostanza. Vorrei capire allora se facciamo un
intervento in cui paghiamo il dovuto, o se sotto sotto non facciamo
un intervento assistenziale. Questa è la domanda.
PRESIDENTE:
Ha chiesto di parlare l'Assessore al Turismo,
Urbanistica e Beni Culturali Borbey, ne ha facoltà.
BORBEY (D.C.) -
Ritengo che assolutamente non sia un
intervento assistenziale perchè il sovrapprezzo è motivato: la
società ha avuto delle difficoltà come purtroppo tante altre
società, per carenza di neve in questi ultimi anni, ma è una
società i cui impianti sono quasi tutti nuovi, inoltre opera ed ha
delle prospettive future validissime.
PRESIDENTE:
Pongo in votazione la ratifica della
deliberazione in oggetto:
ESITO DELLA VOTAZIONE
Presenti, votanti e favorevoli: 32
Il Consiglio approva all'unanimità
Oggetto n. 6979 in data 19 settembre 1986:
Lavori di consolidamento di movimenti franosi a monte della
pista forestale "del bosco di Runaz", in Comune di Avise -
Aggiudicazione, a trattativa privata, all'impresa Thomasset
Aurelio, di Villeneuve - Approvazione di spesa.
PRESIDENTE:
Ha chiesto di parlare il Consigliere Viberti,
ne ha facoltà.
VIBERTI (N.S.)
Sarei interessato a conoscere se ci sono
dei motivi specifici per cui questa frana si è staccata. Vorrei
sapere cioè se sono stati eseguiti dei lavori per cui questa frana
si è staccata, oppure è successo per cause naturali?
PRESIDENTE:
Ha chiesto di parlare l'Assessore
all'Agricoltura, Foreste ed Ambiente Naturale Perrin, ne ha
facoltà.
PERRIN (U.V.) -
Il y a eu dans les années passées la
construction d'une piste forestière, au-dessus de cette piste il y
avait une zone d'ancien éboulement, qui a repris à se mettre en
mouvement, il y a donc fallu intervenir très rapidement.
PRESIDENTE:
Pongo in votazione la ratifica della
deliberazione in oggetto:
ESITO DELLA VOTAZIONE
Presenti, votanti e favorevoli: 32
Il Consiglio approva all'unanimità
Oggetto n. 7004 in data 26 settembre 1986:
Concessione di contributo alla sezione dei vigili del fuoco ex
ausiliari di Courmayeur, per iniziative di protezione civile -
Approvazione, impegno e liquidazione di spesa.
PRESIDENTE:
Pongo in votazione la ratifica della
deliberazione in oggetto.
ESITO DELLA VOTAZIONE
Presenti, votanti e favorevoli: 32
Il Consiglio approva all'unanimità
Oggetto n. 7010 in data 26 settembre 1986:
Lavori di costruzione del II^ tronco della pista forestale di
accesso alle proprietà comunali "Boussolousa-Cheteller-Farettaz",
in Comune di Fontainemore - Aggiudicazione a trattativa privata
(articolo 12 1.3.1.1978, n. 1) all'impresa Bosonin Alessandro di
Pont-Saint Martin - Approvazione ed impegno di spesa.
PRESIDENTE:
Ha chiesto di parlare il Consigliere
Torrione, ne ha facoltà.
TORRIONE (P.S.I.) -
A prescindere dalla mia posizione
personale sulle piste forestali, ho avuto già modo l'altra volta di
far presente all'Assessore che questo sistema non si può
condividere. Questa deliberazione ne è l'esempio lampante. Si
aggiudicano a trattativa privata, ai sensi dell'art. 12 della legge
del '78 i lavori del II^ tronco della stessa strada. Allora, il
primo tronco aveva un importo a base d'asta di 101 milioni; il
secondo tronco ha un importo a base d'asta di 242 milioni.
Con questo ragionamento, Assessore, tutto l'appalto è falsato,
perchè posso appaltare per cento lire il primo tronco e per un
miliardo e mezzo il secondo. La dimostrazione lampante è questa: il
primo tronco costava cento milioni, il secondo duecentoquarantadue
e lo appaltiamo alla stessa ditta. È questo il controsenso. Allora
credo che sia molto più corretto appaltare l'intero lavoro, primo e
secondo tronco insomma. Con questo sistema la ditta è chiaramente
avvantaggiata.
Credo di interpretare giustamente lo spirito dell'art. 1 della
legge 1978, dicendo che quando è un vantaggio per l'Amministrazione
si può applicare questo concetto di aggiudicarlo a trattativa
privata, ma probabilmente il ribasso che ha fatto l'impresa era su
un importo minimo di cento milioni, quindi era ragguagliato a
quella entità di cifra. Se adesso lo riappaltiamo alla stessa
ditta, con lo stesso ribasso ma all'importo di duecento milioni, il
ragionamento è completamente falsato.
Chiedo all'Assessore di verificare se questa mia osservazione è
giusta o no, altrimenti mi sembra che non ci siamo sul piano
amministrativo.
PRESIDENTE:
Ha chiesto di parlare l'Assessore
all'Agricoltura, Foreste ed Ambiente Naturale Perrin, ne ha
facoltà.
PERRIN (U.V.) -
L'interprétation de M. Torrione n'est pas
exacte, puisque pour le montant, qui est permis pour le deuxième
tronçon ou pour d'ultérieurs tronçons, est fixé par la loi donc
n'est pas à la liberté de l'Administrateur; non seulement, mais il
y a un avantage pour l'Administration régionale puisque, à travers
l'application de cette loi, il y a un ultérieur rabais par rapport
à l'appel d'offres précédent. Il y a dans ce cas un rabais
ultérieur de 100% donc l'Administration est quand même protégée
dans ce sens.
Ce n'est pas qu'on applique ce système partout et toutes les
fois qu'il y ait une oeuvre; on le fait en cas d'urgence lorsqu'il
y a la nécessité d'arriver très rapidement à l'exécution des
travaux.
L'Administration régionale est sauvegardée, elle en tire un
avantage.
PRESIDENTE:
Pongo in votazione la ratifica della
deliberazione in oggetto:
ESITO DELLA VOTAZIONE
Presenti: 32
Votanti: 27
Favorevoli: 27
Astenuti: 5 (Baldassarre, Breuvé, Pascale, Torrione e
Viberti)
Il Consiglio approva
Oggetto n. 7022 in data 26 settembre 1986:
Lavori di costruzione della strada di Outrelève in Comune di
Champorcher (2° lotto) - Approvazione di perizia supplettiva e di
variante - Approvazione ed impegno di spesa - Approvazione di nuovi
prezzi - Proroga alla data di ultimazione lavori.
PRESIDENTE:
Ha chiesto di parlare il Consigliere Mafrica,
ne ha facoltà.
MAFRICA (P.C.I.)
Ci asterremo su questa delibera e sulla
successiva perchè in entrambi i casi, pur non trattandosi della
COINCA ci sono delle valutazioni che a nostro giudizio dovevano
essere fatte prima e che adesso portano a perizie supplettive
abbastanza ingenti.
In questo caso bisogna spostare la strada perchè il percorso
iniziale - dice la delibera - era soggetto a smottamenti. Questo ci
sembra uno degli interventi che era possibile prevedere. Nel caso
successivo si contesta la zona in cui deve essere insediata la
pompa a turbina perchè si viene a trovare in una zona alluvionale
particolare. Chiediamo all'Assessore se in questi due casi, facendo
le perizie geologiche prima, non era possibile fare un progetto che
tenesse conto delle caratteristiche del territorio, invece di
partire, appaltare e poi arrivare con spostamenti di strada o
varianti in corso d'opera.
PRESIDENTE:
Ha chiesto di parlare l'Assessore ai Lavori
Pubblici Fosson, ne ha facoltà.
FOSSON (D.C.) -
Se il Consiglio è d'accordo, affronto
l'argomento trattato dalle due deliberazioni insieme. Per quello
che riguarda la strada di Outrelève in Comune di Champorcher, penso
che sia nota la conformazione orografica della zona che è
particolarmente difficile, quindi anche una perizia geologica fatta
in tempi precedenti poteva lasciare adito a delle sorprese, come in
effetti ci sono state. Per quanto riguarda l'acquedotto di Issime,
è il Comune che ci ha chiesto di fare queste varianti e di
dislocare questo locale per le turbine, quindi è stato necessario
fare queste opere di protezione perchè l'edificio pompe è stato
spostato in un'altra zona.
PRESIDENTE:
Pongo in votazione la ratifica della
deliberazione in oggetto:
ESITO DELLA VOTAZIONE
Presenti: 32
Votanti: 21
Favorevoli: 21
Astenuti: 11 (Aloisi, Baldassarre, Breuvé, Cout, Dolchi,
Mafrica, Millet, Pascale, Tonino, Torrione e Viberti)
Il Consiglio approva
Oggetto n. 7028 in data 26 settembre 1986:
Lavori di costruzione impianto di sollevamento acque per
acquedotto comunale di Issime (II^ lotto) - Approvazione di perizia
supplettiva - Approvazione nuovi prezzi - Approvazione ed impegno
di spesa - proroga alla data di ultimazione dei lavori.
PRESIDENTE:
Pongo in votazione la ratifica della
deliberazione in oggetto:
ESITO DELLA VOTAZIONE
Presenti: 32
Votanti: 21
Favorevoli: 21
Astenuti: 11 (Aloisi, Baldassarre, Breuvé, Cout, Dolchi,
Mafrica, Millet, Pascale, Tonino, Torrione e Viberti)
Il Consiglio approva
Oggetto n. 7039 in data 26 settembre 1986:
Lavori di costruzione di una palestra scolastica nel complesso
"Villa Panorama" in Comune di Châtillon - Appalto dei lavori a
licitazione privata - Approvazione del progetto - Approvazione ed
impegno di spesa.
PRESIDENTE:
Ha chiesto di parlare il Consigliere Cout, ne
ha facoltà.
COUT (P.C.I.) -
Prima i colleghi Consiglieri hanno fatto
presente come la storia della COINCA sia una storia che non finisce
mai; aggiungerei che ci sono anche altre nuove realizzazioni in
Valle che non sono delle più felici. Questa è una di quelle, e poi
accennerò ad altre.
Questa è una di quelle perchè qui il peccato originale era
presente fino dal progetto, che non andava bene; abbiamo rifatto il
progetto, voglio solo sperare che il nuovo vada bene. A me sembra
che qualcosa di più sul progetto che è stato fatto, poteva già
essere previsto e molto probabilmente si potrà pensare ad una
perizia, alla necessità eventualmente di collegare alla scuola
questa palestra "Villa Panorama", alla quale la palestra è vicina
ma non vi è l'accesso, se non attraversando all'esterno un cortile.
Quindi probabilmente possiamo già pensare anche qui ad una perizia
suppletiva. Al di là di questo vorrei porre altri due problemi.
Vorrei chiedere come è possibile che a un mese dall'inizio delle
lezioni nella piscina-palestra di Verrès i ragazzi non possono
frequentare la palestra, e nel Palazzetto dello Sport di
Saint-Vincent ci siano dei problemi per le ore di educazione
fisica.
Nella piscina-palestra di Verrès, dopo che è stata rifatta la
vasca perchè c'erano dei guasti, ora si sta rifacendo tutto il
pavimento della palestra: dopo che si è intervenuti sul tetto, dopo
che si è rifatta la vasca della piscina, dopo che è stata per un
mese questa estate la piscina-palestra chiusa per lavori di
rifacimento, ci si accorge che bisogna rifare all'inizio dell'anno
il pavimento della palestra.
Mi chiedo se questo è possibile, e mi chiedo se è possibile che
per il Palazzetto dello Sport di Saint-Vincent, dopo che è caduto
l'impianto di illuminazione, dopo che il Palazzetto dello Sport,
finito l'ultimo concerto di De Gregori, è stato chiuso e
addirittura il Disco per l'Estate si è svolto fuori - benissimo una
soluzione per quello c'è stata - adesso che comincia l'anno
scolastico si scopre che molto probabilmente ci sono dei problemi
di agibilità.
Sembra che i lavori non siano solo di rifacimento dell'impianto
elettrico, sembra che dei dubbi ci siano addirittura sulle
strutture.
Vorrei per questo chiedere una conferma all'Assessore se si sta
solo aspettando l'ultimazione del rifacimento dell'impianto
elettrico, e se eventualmente non si sta facendo uno studio
sull'agibilità del Palazzetto dello Sport. Quindi quali
assicurazioni ci sono per i ragazzi delle scuole che stanno ora
frequentando la palestra del Palazzetto dello Sport, dopo che è
stata sospesa, all'inizio dell'anno, per una quindicina di giorni
l'agibilità della palestra a seguito di dubbi?
PRESIDENTE:
Ha chiesto di parlare l'Assessore ai Lavori
Pubblici Fosson, ne ha facoltà.
FOSSON (D.C.) -
Per quello che riguarda la palestra
scolastica del complesso "Villa Panorama", c'è stata una vicenda un
pochino lunga, proprio per evitare peccati originali.
C'era stato un primo incarico, mi pare, nel 1980 ad un
progettista, al quale abbiamo poi tolto l'incarico nel 1984 (non
faccio nomi, semmai privatamente potremo parlarne). È stato dato
successivamente un incarico all'Arch. Cordone citato in
deliberazione, che ha redatto il suo progetto, che ora viene
appaltato. Riteniamo che il progetto così come è stato fatto sia
funzionale e lo eseguiremo.
Per quanto riguarda l'altro discorso del Palazzetto dello Sport
di Saint-Vincent, ne abbiamo già parlato in questo Consiglio in
altre occasioni, comunque questa è una occasione per fare una
puntualizzazione della situazione.
Avevo già detto la scorsa volta, quando avevamo avuto occasione
di parlarne, che era intendimento dell'Amministrazione che aveva
speso dei soldi buoni, ottenere dall'impresa un prodotto
corrispondente ai soldi spesi. Per questo abbiamo dato tutta la
pratica in mano ad uno studio legale, però per evitare di iniziare
una causa che si protraesse (e probabilmente si protrarrà per un
certo numero di anni) e tenere chiusa tutta l'attrezzatura, abbiamo
preferito, d'accordo con i nostri avvocati e con il nostro perito
di parte, chiedere al tribunale di Aosta una perizia giurata. Il
tribunale di Aosta ha nominato il perito di ufficio nella persona
del Prof. Machet del Politecnico di Torino che nel prossimo mese di
novembre e quindi nel tempo utile concessogli dal tribunale,
presenterà la sua perizia ufficiale. Questa ci permetterà di avere
una fotografia della situazione, e su questa fare lavori al limite
a spese dell'Amministrazione, salvo rivalsa sulle imprese. Questa è
la strada che intendiamo seguire.
Al momento la palestra è agibile, c'è un telegramma dello scorso
anno, firmato dal sottoscritto che attesta l'agibilità per solo uso
scolastico, nel senso che non si devono prevedere assembramenti
particolari. Data la situazione (ma non di pericolosità) vi rendete
conto che cinquecentomila persone messe nel Palazzetto, basta il
solito furbo che dica: "Cade tutto", che possono succedere dei
fatti gravi solo per l'addossarsi delle persone. I venti, trenta o
anche quaranta ragazzi che fanno dello sport, possono anche
scherzare fra di loro, ma in questo numero raggiungono velocemente
le uscite senza problemi di nessun tipo. Ho tre figlie che
frequentano regolarmente il corso di ginnastica in quella
palestra.
Aggiungo ancora che questo telegramma è stato confermato da una
lettera che abbiamo inviato al Comune di Saint-Vincent nei giorni
scorsi, quindi non ci sono problemi per l'utilizzo del Palazzetto
dello Sport per fare della ginnastica.
Siamo certi che la perizia arriverà in questo mese di novembre e
quanto prima daremo seguito alla parte restante delle opere da
eseguire, per riprendere l'agibilità del complesso nella sua
totalità.
PRESIDENTE:
Pongo in votazione la ratifica della
deliberazione in oggetto:
ESITO DELLA VOTAZIONE
Presenti, votanti e favorevoli: 30
Il Consiglio approva all'unanimità
Oggetto n. 7041 in data 26 settembre 1986:
Lavori di ristrutturazione della "ex dépendance Couronne" in
locali ad uso scolastico dell'Istituto I.P.R. di Saint-Vincent -
appalto dei lavori relativi agli impianti idrotermosanitario a
licitazione privata - Approvazione ed impegno di spesa.
PRESIDENTE:
Pongo in votazione la ratifica della
deliberazione in oggetto:
ESITO DELLA VOTAZIONE
Presenti, votanti e favorevoli: 32
Il Consiglio approva all'unanimità
Oggetto n. 7093 in data 26 settembre 1986:
Concessione di un contributo di lire 4.060.000 per
l'organizzazione a cura di un gruppo di studenti universitari
lavoratori di un corso di "sociologia" - Anno accademico 1986-87 -
Approvazione e liquidazione di spesa.
PRESIDENTE:
Pongo in votazione la ratifica della
deliberazione in oggetto:
ESITO DELLA VOTAZIONE
Presenti, votanti e favorevoli: 32
Il Consiglio approva all'unanimità
Oggetto n. 7100 in data 26 settembre 1986:
Concessione liquidazione di un contributo di lire 16.000.000
all'azienda autonoma di soggiorno di Cogne.
PRESIDENTE:
Pongo in votazione la ratifica della
deliberazione in oggetto:
ESITO DELLA VOTAZIONE
Presenti, votanti e favorevoli: 32
Il Consiglio approva all'unanimità
Oggetto n. 7125 in data 26 settembre 1986:
Partecipazione della Regione Valle d'Aosta alla vendita ai
Pubblici incanti dell'immobile del fallimento della Società C.I.S.
di Hône - Impegno e liquidazione di somme per depositi cauzionali e
spese.
PRESIDENTE:
Ha chiesto di parlare il Consigliere Mafrica,
ne ha facoltà.
MAFRICA (P.C.I.) -
Vorrei capire come si colloca la
Regione rispetto a questo fallimento. Nei confronti dei proprietari
di questo immobile la Regione credo rivendichi per erogazioni
finanziarie delle somme abbastanza consistenti. Qui proponiamo di
acquistare lo stabilimento ovviamente perchè può risultare utile
per insediamenti industriali. Questi soldi che vengono pagati dalla
Regione, in che misura poi ritornano alla Regione come soldi
disponibili per i creditori rispetto al fallimento?
Vorrei sapere qual'è l'ammontare delle somme di cui siamo
creditori e di che parte rientriamo mettendo il denaro liquido per
l'acquisto di questo capannone.
PRESIDENTE:
Ha chiesto di parlare il Presidente della
Giunta, ne ha facoltà.
ROLLANDIN (U.V.) -
Avec cette délibération on avait donné
mandat aux représentants légaux de l'Administration régionale de
participer à la vente publique, dont la réunion de l'autre jour
était déserte. L'Administration régionale avait décidé de
participer uniquement s'il y avait des conditions favorables; vu
que personne n'y a participé, d'ici a un mois la même bâtisse sera
à nouveau mise en vente, et cette fois l'Administration régionale
participera, mais le prix ne sera plus celui qui avait été indiqué
préalablement, il diminuera.
Quelle est la raison pour laquelle l'Administration participe?
C'est uniquement - comme disait M. Mafrica - pour avoir la
disponibilité de cette bâtisse pour une nouvelle installation.
L'Administration régionale va relever cette bâtisse et va payer
un montant qui dépassera le milliard. Pour ce qui est des frais de
cet achat, d'après l'état de faillite de l'entreprise, pourra être
la masse des créanciers. Il y a les créanciers privilégiés et après
la Région, les instituts de crédit, etc., qui participeront aux
différentes opérations voire la vente de cette bâtisse, etc., selon
les pourcentages qui sont reliés au passé.
PRESIDENTE:
Ha chiesto di parlare il Consigliere Mafrica,
ne ha facoltà.
MAFRICA (P.C.I.) -
Voteremo a favore di questa
deliberazione perchè ci rendiamo conto che le industrie hanno
bisogno soprattutto di capannoni e di locali. Certo che dobbiamo
rilevare il paradosso della situazione, nel senso che prima
prestiamo soldi per fare il capannone, i soldi in gran parte non ci
vengono restituiti, poi copriamo quel capannone e soltanto una
piccola parte di quello che versiamo per l'acquisto del capannone
ci torna indietro, in sostanza, come rientro ai creditori. È una
operazione che ha in sè qualche elemento di paradosso. Votiamo a
favore perchè comunque siamo interessati allo sviluppo industriale
in Valle.
PRESIDENTE:
Pongo in votazione la ratifica della
deliberazione in oggetto:
ESITO DELLA VOTAZIONE
Presenti, votanti e favorevoli: 29
Il Consiglio approva all'unanimità
Oggetto n. 7221 in data 2 ottobre 1986:
Concessione al Comune di Morgex di un contributo straordinario
di lire 2.130.000 - Approvazione e liquidazione di spesa.
PRESIDENTE:
Pongo in votazione la ratifica della
deliberazione in oggetto:
ESITO DELLA VOTAZIONE
Presenti, votanti e favorevoli: 29
Il Consiglio approva all'unanimità
Oggetto n. 7242 in data
2
ottobre 1986:
Concessione di un contributo alla "Comunità Montana Gran Paradiso",
per l'organizzazione della 6° edizione della "Festa degli alberi" -
Approvazione e liquidazione di spesa".
PRESIDENTE:
Pongo in votazione la ratifica della
deliberazione in oggetto:
ESITO DELLA VOTAZIONE
Presenti, votanti e favorevoli: 29
Il Consiglio approva all'unanimità
Oggetto n. 7248 in data 2 ottobre 1986:
Lavori
di sistemazione idraulica in località Leuttaz in Comune di Cogne -
Ricostruzione del ponte sul torrente Valnontey e di una passerella
sul torrente Grand Loson - Approvazione progetto - Approvazione ed
impegno di spesa - Appalto dei lavori a licitazione
privata.
PRESIDENTE:
Pongo in votazione la ratifica della
deliberazione in oggetto:
ESITO DELLA VOTAZIONE
Presenti, votanti e favorevoli: 29
Il Consiglio approva all'unanimità
Oggetto n. 7261 in data 2 ottobre 1986:
Lavori di
manutenzione straordinaria a stabili di proprietà regionale -
Esecuzione dei lavori in economia diretta - Approvazione di
spesa.
PRESIDENTE:
Pongo in votazione la ratifica della
deliberazione in oggetto:
ESITO DELLA VOTAZIONE
Presenti, votanti e favorevoli: 29
Il Consiglio approva all'unanimità
Oggetto n. 7288 in data 2 ottobre 1986:
Concessione e liquidazione di un contributo straordinario a
favore dell'Istituto Povere figlie di S. Gaetano di Aosta nelle
spese sostenute per il rifacimento del tetto - Approvazione della
spesa di lire 4.000.000.
PRESIDENTE:
Pongo in votazione la ratifica della
deliberazione in oggetto:
ESITO DELLA VOTAZIONE
Presenti, votanti e favorevoli: 29
Il Consiglio approva all'unanimità
Oggetto n. 7356 in data 2 ottobre 1986:
Concessione di un contributo di lire 31.200.000 al Comune di
Cogne per l'acquisto di un ponte soprapassaggio per la pista di
fondo delle prove di coppa del mondo.
PRESIDENTE:
Pongo in votazione la ratifica della
deliberazione in oggetto:
ESITO DELLA VOTAZIONE
Presenti, votanti e favorevoli: 29
Il Consiglio approva all'unanimità
Oggetto n. 7361 in data 2 ottobre 1986:
Concessione di un contributo di lire 10.000.000 a favore
dell'U.O. di cardiologia e cure intensive cardiologiche dell'U.O.
di radiologia per l'organizzazione del "4° corso di emodinamica e
cineangiografia" che si terrà a Saint-Vincent il 17 e 18 ottobre
1986.
PRESIDENTE:
Pongo in votazione la ratifica della
deliberazione in oggetto:
ESITO DELLA VOTAZIONE
Presenti, votanti e favorevoli: 29
Il Consiglio approva all'unanimità
