Classificazione
INDUSTRIA



Oggetto del Consiglio n. 3018 del 4 ottobre 2007 - Resoconto
OGGETTO N. 3018/XII - Disegno di legge: "Modificazioni alla
legge regionale 7 dicembre 1993, n. 84 (Interventi regionali in
favore della ricerca e dello sviluppo)".
Articolo
1
(Sostituzione
dell'articolo
1)
1.
L'articolo
1
della
legge
regionale
7
dicembre
1993,
n.
84
(Interventi
regionali
in
favore
della
ricerca
e
dello
sviluppo),
è
sostituito
dal
seguente:
"Articolo 1
(Oggetto e finalità)
1. Al fine di sviluppare le attività produttive locali, la
Regione autonoma Valle d'Aosta/Vallée d'Aoste favorisce interventi
atti a promuovere nelle imprese le attività di ricerca e sviluppo
di nuovi prodotti, processi produttivi o servizi.".
Articolo
2
(Sostituzione
dell'articolo
2)
1.
L'articolo
2
della
l.r.
84/1993
è
sostituito
dal
seguente:
"Articolo 2
(Investimenti per la ricerca e lo sviluppo)
1. Sono ammissibili a contributo, per attività di ricerca e
sviluppo di nuovi prodotti, processi produttivi o servizi, le spese
sostenute per:
a) il personale impiegato per il progetto di ricerca;
b) gli strumenti e le attrezzature di nuovo acquisto nella
misura e per il periodo in cui sono utilizzati nel progetto di
ricerca, con esclusione di impianti generali, mobili ed arredi
anche se collegati con il progetto di ricerca;
c) i materiali per la ricerca;
d) le consulenze di ricerca;
e) la ricerca contrattuale, le competenze tecniche e i
brevetti, acquisiti o ottenuti in licenza da fonti esterne a prezzi
di mercato;
f) le spese generali supplementari derivanti direttamente dal
progetto di ricerca.".
Articolo
3
(Sostituzione
dell'articolo
7)
1.
L'articolo
7
della
l.r.
84/1993
è
sostituito
dal
seguente:
"Articolo
3
7
(Beneficiari dei contributi)
1. Possono usufruire dei contributi previsti dalla presente
legge:
a) le imprese industriali con un numero di dipendenti non
inferiore a dieci;
b) i consorzi di ricerca fra imprese industriali con un
numero di dipendenti propri non inferiore a cinque;
c) i centri di ricerca con un numero di dipendenti non
inferiore a cinque e il cui capitale sia detenuto in misura non
inferiore al 70 per cento da imprese industriali.".
Articolo
4
(Sostituzione
dell'articolo
8)
1.
L'articolo
8
della
l.r.
84/1993
è
sostituito
dal
seguente:
"Articolo
4
8
(Contributi per la ricerca e lo sviluppo)
1. Per gli investimenti di cui all'articolo 2 possono essere
concessi contributi nella misura massima:
a) del 50 per cento della spesa ammissibile se si tratta di
ricerca industriale, come definita dalla comunicazione 2006/C
323/01 della Commissione, del 30 dicembre 2006, relativa alla
disciplina comunitaria in materia di aiuti di Stato a favore di
ricerca, sviluppo e innovazione;
b) del 25 per cento della spesa ammissibile se si tratta di
sviluppo sperimentale, come definito dalla comunicazione n. 2006/C
323/01.
2. La misura massima percentuale di cui al comma 1 può essere
aumentata di 10 e di 20 punti rispettivamente per le medie e per le
piccole imprese, come definite dalla normativa comunitaria
vigente.
3. Oltre all'incremento previsto dal comma 2, la misura
massima percentuale di cui al comma 1 può essere aumentata di
ulteriori 15 punti, fino ad un massimo di intensità di aiuto pari
all'80 per cento:
a) in caso di collaborazione effettiva tra almeno due imprese
indipendenti, con le modalità previste dalla comunicazione n.
2006/C 323/01;
b) in caso di collaborazione tra un'impresa e un organismo di
ricerca, con le modalità previste dalla comunicazione n. 2006/C
323/01.
4. Nei limiti degli specifici stanziamenti del bilancio
regionale, i contributi concedibili ad ogni impresa non possono
superare per ogni anno i seguenti massimali di importo:
a) per le grandi imprese, 1.000.000 di euro;
b) per le medie imprese, 500.000 euro;
c) per le piccole imprese, 250.000 euro.
5. Nei limiti degli specifici stanziamenti del bilancio
regionale, per le imprese insediate nell'area industriale Cogne di
Aosta, fino al 31 dicembre 2007, non si applicano massimali di
contributo.
6. A decorrere dal 1° gennaio 2008, i contributi concessi
alle imprese di cui al comma 5 non possono superare per ogni anno e
per ogni impresa i seguenti massimali di importo:
a) per le grandi imprese, 3.000.000 di euro;
b) per le medie imprese, 1.500.000 euro;
c) per le piccole imprese, 750.000 euro.
7. Al fine di assicurare il rispetto dei limiti di bilancio,
alle imprese insediate nell'area industriale Cogne di Aosta è
concesso un contributo annuo in misura non superiore ai massimali
di importo di cui al comma 4. Alla fine di ogni anno, valutate le
disponibilità residue del bilancio regionale sui corrispondenti
stanziamenti e nel rispetto dei massimali di importo di cui al
comma 6, gli importi disponibili sono impiegati per concedere alle
imprese la quota residua di contributo. Nel caso in cui i predetti
importi non siano sufficienti a soddisfare tutte le richieste, le
risorse sono ripartite tra i progetti in proporzione al contributo
teoricamente concedibile.
8. I contributi possono essere erogati per stati di
avanzamento del progetto di ricerca. Può inoltre essere anticipato
un importo pari al massimo al 20 per cento del contributo concesso,
previa presentazione di apposita fideiussione bancaria o polizza
assicurativa di importo almeno pari alla somma da erogare.
9. Una parte significativa dell'attività di ricerca deve
essere svolta nell'ambito del territorio regionale. I progetti di
ricerca possono avere una durata massima di tre anni.
10. Per accedere ai contributi, le grandi imprese devono
dimostrare l'effetto di incentivazione dell'aiuto.
11. I progetti di ricerca che comportano la concessione di
aiuti di importo superiore a quello previsto dalla comunicazione n.
2006/C 323/01 sono sottoposti al preventivo esame della Commissione
europea.".
Articolo
5
(Sostituzione
dell'articolo
11)
1.
L'articolo
11
della
l.r.
84/1993
è
sostituito
dal
seguente:
"Articolo
5
11
(Procedure)
1. Le domande dirette ad ottenere i contributi di cui
all'articolo
4
8
devono essere presentate alla
struttura regionale competente in materia di
industria.
2. I contributi sono concessi, previa istruttoria svolta da
Finaosta S.p.a. e successivo esame e valutazione da parte del
comitato tecnico di cui all'articolo
6
12
, con deliberazione della
Giunta regionale, che provvede contestualmente al trasferimento
delle risorse necessarie. Finaosta S.p.a. eroga i contributi sulla
base della verifica tecnico-amministrativa delle spese e del
controllo di risultato dell'attività di ricerca.
3. I criteri, le modalità e ogni altro adempimento o aspetto
relativo alla concessione, al diniego e alla revoca dei contributi
sono stabiliti con deliberazione della Giunta regionale, da
pubblicare nel Bollettino ufficiale della Regione. La Giunta
regionale può prevedere, ove necessario, criteri e modalità per la
formazione di apposite graduatorie.".
Articolo
6
(Sostituzione
dell'articolo
12)
1.
L'articolo
12
della
l.r.
84/1993
è
sostituito
dal
seguente:
"Articolo
6
12
(Comitato tecnico)
1. Per l'esame e la valutazione delle domande di contributo,
è costituito un comitato tecnico nominato con deliberazione della
Giunta regionale e composto da:
a) il dirigente di primo livello della struttura regionale
competente in materia di industria, o suo delegato, con funzioni di
presidente;
b) un esperto individuato da Finaosta S.p.a.;
c) un esperto di organizzazione aziendale individuato da
Confindustria Valle d'Aosta;
d) un esperto di informatica con conoscenze particolari nel
campo dei sistemi di automazione industriale;
e) un esperto di economia industriale;
f) un esperto di ingegneria industriale;
g) un esperto di organizzazione e controllo della qualità
aziendale;
h) un funzionario della struttura regionale competente in
materia di industria, individuato dal dirigente della
stessa.
2. Il comitato tecnico è nominato ogni tre anni su proposta
dell'assessore regionale competente in materia di
industria.
3. I compiti di segreteria del comitato tecnico sono
assicurati da un funzionario della struttura regionale competente
in materia di industria.
4. Ai componenti del comitato tecnico, con esclusione del
personale regionale, è corrisposto per ogni riunione un compenso
lordo pari a quanto stabilito con deliberazione della Giunta
regionale, oltre al rimborso delle spese di viaggio nella misura
prevista per il personale regionale.".
Articolo
7
(Sostituzione
dell'articolo
13)
1.
L'articolo
13
della
l.r.
84/1993
è
sostituito
dal
seguente:
"Articolo
7
13
(Controlli)
1. I beneficiari dei contributi previsti dalla presente
legge, entro tre mesi dalla realizzazione dei progetti di ricerca
approvati, provvedono a presentare a Finaosta S.p.a. una relazione
tecnica che illustri le modalità di attuazione degli interventi,
l'avvenuta realizzazione degli stessi e i risultati conseguiti.
Finaosta S.p.a., valutata la relazione, trasmette alla struttura
regionale competente in materia di industria le conclusioni in
merito alla corretta utilizzazione del contributo.".
Articolo
8
(Sostituzione
dell'articolo
14)
1.
L'articolo
14
della
l.r.
84/1993
è
sostituito
dal
seguente:
"Articolo
8
14
(Revoca dei contributi)
1. Comportano la revoca del contributo concesso:
a) la mancata presentazione della relazione tecnica di cui
all'articolo
7
13
;
b) la messa in liquidazione volontaria o la cessazione
volontaria dell'attività da parte del beneficiario nel caso in cui
non vi sia un soggetto subentrante che continui il progetto di
ricerca;
c) l'ingiustificata interruzione del progetto.
2. La revoca del contributo può essere disposta anche in
misura parziale, purché proporzionale all'inadempimento
riscontrato.
3. La revoca comporta la restituzione del contributo,
maggiorato degli interessi legali, nel termine di trenta giorni
dalla comunicazione del provvedimento di revoca. La mancata
restituzione entro tale termine comporta il divieto per il soggetto
inadempiente di beneficiare di ogni agevolazione prevista dalla
presente legge per un periodo di cinque anni, decorrente dalla
comunicazione del provvedimento di revoca.".
Articolo
9
(Sostituzione
dell'articolo
15)
1.
L'articolo
15
della
l.r.
84/1993
è
sostituito
dal
seguente:
"Articolo
9
15
(Divieto di cumulo)
1. I contributi di cui alla presente legge non sono
cumulabili con analoghe provvidenze previste per gli stessi
interventi dalla normativa comunitaria, statale o regionale
vigente.".
Articolo
13
10
(Disposizioni transitorie)
2
1
. Le disposizioni di cui alla
presente legge si applicano alle domande di contributo per le
quali, alla data di entrata in vigore della stessa, non siano già
stati adottati i relativi provvedimenti di concessione dei
contributi, fatto salvo quanto previsto al comma
3
2
.
3
2
. Le disposizioni di cui
all'articolo
4
8
, commi 4, 5 e 6 della l.r.
84/1993, come sostituito dall'articolo 4, si applicano alle domande
di contributo per le quali, alla data di entrata in vigore della
presente legge, siano già stati adottati i relativi provvedimenti
di concessione, purché i progetti di ricerca approvati non siano
conclusi.
Presidente
- La parola al relatore, Consigliere
Lavoyer.
Lavoyer (FA)
- Brevissimamente, anche perché questo
disegno di legge è stato già oggetto di un approfondito esame da
parte della IV Commissione successivamente all'invio alla
Commissione europea. Infatti principalmente il provvedimento in
esame al Consiglio riguarda l'armonizzazione della legislazione in
materia, che con l'entrata in vigore della nuova disciplina
comunitaria sull'argomento della ricerca e dello sviluppo alla
Regione Valle d'Aosta è stato imposto di adeguare, entro il 31
dicembre 2007, la normativa che prevede queste nuove disposizioni
comunitarie. Le principali modifiche introdotte, in linea anche con
quanto richiesto dalla Commissione europea, riguardano anzitutto
l'innalzamento delle percentuali di contributo divise su 2 tipi di
fasce: la ricerca industriale e lo sviluppo sperimentale. Questi 2
aspetti per i quali vengono finalizzati i contributi vengono poi
ulteriormente suddivisi fra grandi imprese, medie imprese e piccole
imprese. Per la ricerca industriale la percentuale di contributo
per le grandi e le medie imprese rimane costante, ossia dal 50% per
le grandi imprese al 60% per le medie imprese. Viene innalzata
invece la possibilità di contributo per le piccole imprese, che
passa dal 60 al 70%. Sullo sviluppo sperimentale l'incremento
principale è per le piccole imprese, che passano da una percentuale
del 35 al 45%. Vi è poi la possibilità, prevista nel disegno di
legge, di incrementare queste percentuali di un ulteriore 15%, fino
a una percentuale massima dell'80 in caso di collaborazione fra
imprese e organismi di ricerca.
Viene invece previsto in questo disegno di legge un notevole
incremento dei massimali annui di contributo, e qui sempre nella
suddivisione grandi, medie e piccole imprese, c'è la divisione fra
la localizzazione delle stesse se sono fuori dall'"area Cogne" o
dentro l'"area Cogne": per le grandi imprese fuori dell'"area
Cogne" si passa dagli attuali 600.000 al milione per le grandi
imprese, dai 180.000 ai 500.000 per le medie, dai 180 ai 250.000
per le piccole imprese; all'interno dell'"area Cogne" si passa dai
600.000 attuali ai 3 milioni per le grandi imprese, dai 180 attuali
a 1,5 milioni per le medie imprese, dai 180 attuali a 750mila per
le piccole imprese. È poi prevista la riduzione da 10 a 5 del
numero dei dipendenti necessario ai centri di ricerca, ai consorzi
fra imprese per accedere ai contributi, introduzione espressa tra
le categorie di spesa ammessa a finanziamento di ricerca
contrattuale, competenze tecniche e brevetti. Si introduce inoltre,
aderendo ad una specifica richiesta del mondo imprenditoriale, la
possibilità di erogare un'anticipazione del contributo nella misura
del 20% dell'importo concesso.
Mi pare con questa breve relazione di avere sottolineato gli
aspetti qualificanti di tale disegno di legge, che è un intervento
di armonizzazione di una legislazione esistente alle direttive
della Comunità europea. È un provvedimento molto importante, invito
quindi il Consiglio a votare a favore del disegno di legge n. 175.
Per quanto attiene agli emendamenti proposti dal gruppo
"Arcobaleno", come detto in Commissione e poi eventualmente
l'Assessore potrà precisare meglio, essendo questo un disegno di
legge che viene modulato rispetto alle richieste della Commissione
europea, non può essere in questa fase modificato previo un
ulteriore rinvio alla Commissione stessa. Pur considerando anche
accettabili alcuni aspetti previsti dagli emendamenti, quindi penso
che vi possa essere l'impegno da parte dell'Assessore a prevedere
all'interno del regolamento attuativo e recepire questi
suggerimenti che sono contenuti negli emendamenti stessi; invito
quindi i proponenti a ritirare i 2 emendamenti.
Presidente
- Dichiaro aperta la discussione generale.
La parola al Consigliere Comé.
Comé (SA)
- Non intendo con questo intervento esporre una
posizione di mero assenso acritico al riguardo dell'approvazione
del disegno di legge n. 175 in discussione. Preliminarmente devo
rilevare come l'adesione all'UE, a fianco degli universalmente noti
vantaggi per il nostro Paese e la nostra Regione, presenti taluni
aspetti di criticità che sempre più vengono alla luce per effetto
dell'allargamento dei confini dell'Unione e quale risultato
dell'adozione acritica del mercato e delle leggi di concorrenza
quali unici punti di riferimento per misurare lo sviluppo economico
e la crescita complessiva della Comunità. In effetti, alcune
affermazioni di principio contenute nell'articolo 87, paragrafo 1,
del Trattato istitutivo della CE tendono a negare validità agli
aiuti accordati dagli Stati attraverso risorse pubbliche, che
falsano o minacciano di falsare la concorrenza. Dimentica l'Unione
quanto falsino la concorrenza quelle caratteristiche
geomorfologiche, storiche, culturali che fanno di ogni area
geografica un "unicum" da salvaguardare nella sua peculiarità,
seppure avuto riguardo alle esigenze della globalizzazione. È
questa una delle ragioni per le quali la Valle d'Aosta, gelosa
custode della sua autonomia in ambito nazionale, non può e non deve
rinunciarvi neppure in ambito comunitario, facendosi portatrice
delle idee di quella Europa dei popoli che nella tutela delle
minoranze etnico-linguistiche e delle aree marginalizzabili dalla
globalizzazione vede altrettanti aspetti qualificanti del suo
progetto politico.
Detto questo, prendo volentieri atto del fatto che la
Commissione europea, con decisione del 10 settembre 2007, ha deciso
di considerare l'aiuto previsto nel disegno di legge regionale n.
175 compatibile con il Trattato CE in virtù dell'articolo 87,
paragrafo 3, lettera c), in considerazione della sua forte
incidenza innovativa e per lo spirito di collaborazione fra
industria e centri di ricerca, che anima il provvedimento. Sotto il
profilo squisitamente analitico, il disegno di legge presenta
numerosi aspetti di grande positività. Innanzitutto esso adegua i
massimali di contributi già a suo tempo previsti nella legge
regionale n. 84 sia nell'importo complessivamente erogabile, che
nella percentuale di finanziabilità rispetto alla spesa totale, che
nelle tipologie di strutture ammesse al beneficio. Il passare da
600mila a 1 milione di euro per le grandi imprese e ancora più
l'articolazione di medie (si va a 500mila euro) e piccole (a
250mila euro) imprese, a fronte del pre-esistente massimale di 180
indifferenziati, costituisce un adeguamento indispensabile
addirittura modesto del contributo alla ricerca, unico vero
strumento di qualificazione del modello industriale in un mondo che
cambia, all'insegna dell'ottimizzazione dei processi, della
riduzione dei tempi, della finalizzazione dei costi in un regime
internazionale, che vede la competitività europea sempre più
insidiata dall'efficienza inarrestabile delle economie emergenti
(Cina e India). Significative appaiono poi le percentuali di spesa
ammissibili a contributo pari al 50% a favore di ricerca, sviluppo
e innovazione e fino al 25% nel caso di progetti sperimentali. Tali
percentuali sono poi significativamente aumentate rispettivamente
di 15 e 20 punti per medie e piccole imprese e di ulteriori 15
punti nel caso di progetti attuati in collaborazione fra più
imprese o imprese e centri di ricerca. Si arriva in tal modo a
coprire in taluni casi fino all'80% della spesa ritenuta
ammissibile. Importante appare inoltre l'attenzione riservata alle
imprese insediate nell'"area ex Cogne" interessata dall'"Espace
Aosta", dove i massimali destinati aumentano di ben 3 volte per
tutte le categorie. Due altri segnali importanti contenuti nel
provvedimento legislativo sono rappresentati dalla diminuzione
della durata dei progetti, finanziabili da 5 a 3 anni, del numero
dei dipendenti impiegati nei singoli progetti, portati da 10 a 5
unità ed il collegamento suggerito fra industrie e centri di
ricerca finanziati dall'industria stessa per il 70%. In tal modo si
propone la moltiplicazione di centri di ricerca all'interno del
nostro sistema industriale, caratterizzato dalle ridotte dimensioni
complessive del comparto e la finalizzazione a prevalenti scopi
produttivi delle attività di laboratorio e sperimentazione.
Chiedo, anche a margine di questo progetto di legge, che anche
la Regione attui in modo conseguente ciò che altre realtà regionali
hanno disposto in materia di supporto alla ricerca e
all'innovazione, una propensione particolare a considerare e
agevolare l'imprenditoria giovanile e le aziende nascenti. Non
sempre infatti spalle aziendali solide sono sinonimo di
disponibilità a mettersi in gioco nella ricerca di progettualità
realmente nuove. Certo, non è da nascondersi che l'intervento
comunitario estende in qualche modo la fruibilità dei contributi ad
imprese e centri non valdostani nel punto in cui impone
l'ammissibilità a contributo anche di progetti presentati da
imprese non aventi sede in Valle d'Aosta, a condizione che esse
svolgano in Regione parte significativa della loro attività e di
sperimentazione... dispiegate anche al di fuori dell'ambito
regionale, purché si svolga in Valle la parte significativa
dell'attività di ricerca.
Sono tutte queste le ragioni che mi inducono a dare un assenso
convinto, anche se non entusiastico per le ragioni soprattutto di
indole comunitaria che ho accennato sopra, al progetto regionale n.
175. Non vi nascondo tuttavia che esso necessiterebbe di
finanziamenti significativamente più importanti rispetto a quei 6
milioni di euro di cui parla la decisione della Commissione
europea. Qui vorrei chiedere all'Assessore, visto che in
Commissione ha dichiarato che cercherà d'iscrivere in bilancio 8
milioni di euro, che servono per "dare gambe" a questa legge.
Vorremmo allora capire dall'Assessore se siamo obbligati a
rispettare le decisioni dell'UE o se invece l'Assessore ha la
possibilità, le competenze per derogare dai pareri della Comunità.
Questa come le altre considerazioni sono le ragioni che mi inducono
a richiedere l'effettuazione di una costante azione di
monitoraggio, che per tale provvedimento, come per l'insieme
dell'assetto economico regionale e delle sue articolazioni, dovrà
avere cadenza rigorosamente semestrale così come è stato richiesto
dalla risoluzione votata dal Consiglio e come ripetutamente
affermato dall'Assessore all'industria, indispensabile questo per
una costante azione di pianificazione industriale.
Presidente
- La parola al Vicepresidente Tibaldi.
Tibaldi (CdL)
- È dal 1993 che esiste una legge in
materia di ricerca e di sviluppo. È una legge che oggi viene
modificata a seguito di una procedura europea, alla cui Commissione
è stata notificata per la coerenza con la normativa comunitaria.
Parlando di modifiche della legge del 1993 sarebbe opportuno
tracciare un bilancio di quello che è stato in questi 14 anni della
legge. Una legge che ha prodotto qualche effetto, ma
prevalentemente di tipo finanziario perché, se oggi dovessimo
tracciare questo bilancio in termini di ricerca per le imprese
valdostane, cosa emergerebbe? Ricordo che il padre di tale legge è
il compianto Demetrio Mafrica, a cui è succeduto Piero Ferraris,
altra guida diessina - e qui possiamo poi ascoltare la
testimonianza dell'ex Assessore Ferraris -, se andiamo a rovistare
nelle deliberazioni di Giunta che sono state adottate nel corso di
questi anni ai sensi della legge n. 84/1993, ci rendiamo conto che
i fondi che sono stati erogati per finalità formalmente di ricerca
spesso andavano per il sostentamento di un'impresa, ossia si
affiancavano a quelle leggi di sostegno economico che già esistono
e che sotto forma diversa in realtà servivano a dare "stampelle" ad
imprese che magari non sempre "navigavano in acque tranquille".
Sarebbe allora opportuno oggi tracciare un bilancio della legge,
Assessore La Torre. È vero che non è stato lei l'Assessore di
turno, ma è lei oggi l'Assessore che, proponendo una visione
prospettiva e rinnovata di questa legge, potrebbe dire cosa è stato
fatto finora. L'unico intervento che a mia memoria ha una valenza
strategica dal punto di vista della ricerca è quello del "Centro
Dora" di Châtillon, poi enucleato da "Tecdis", affiliato e
inglobato da "ST Microelectronics" e oggi è il cuore pensante di
"ST Microelectronics". La parte buona di quella azienda purtroppo è
stata estrapolata e l'azienda è stata lasciata morire... "Tecdis".
Naturalmente 300 persone a Châtillon guardano con incertezza il
loro futuro, 10-15 cervelli sono stati invece trapiantati
nell'"Espace Aosta". È l'unica iniziativa di cui beneficia oggi una
multinazionale: "ST Microelectronics"; alla Valle d'Aosta non è
rimasto nulla, se non un'occupazione di 10-15 persone, ma, da un
punto di vista di ricerca e di sviluppo, abbiamo perso una
possibilità che la Valle poteva ottimizzare con maggiori vantaggi
non solo in termini occupazionali, ma anche in termini
imprenditoriali. Sul resto, il fronte della ricerca mi sembra
alquanto povero come risultati, oggi si parla di ricerca che si
vuole implementare soprattutto nell'"Espace Aosta" prevedendo
contributi più sostanziosi, quasi che si volessero trapiantare i
cervelli nell'"Espace Aosta" e il resto della Valle non merita
questa attenzione? È strano che l'Assessore Lavoyer, non essendo di
Aosta, non abbia fatto un riferimento, abbia recato maggiore
attenzione a tale aspetto. L'"Espace Aosta" è dignitoso,
importante, è una zona di riconversione industriale, ma ci sono
altri bacini industriali che potrebbero essere equiparati - ma non
lo sono stati in questa legge - a questa area territoriale; allora
perché raddoppiare le soglie di intervento per le imprese insediate
in Aosta? Dobbiamo ancora venire incontro al "Centro Dora"?
Dobbiamo forse aiutare qualcuno che non può essere indicato
nominativamente per legge, ma che lì può essere invitato ad
insediarsi per ragioni di prestigio del capoluogo, di qualche
amministratore? Da tale disegno e dalla relazione non si evince
quale sia il reale obiettivo.
Oggi il bilancio è alquanto scarno, non potete fregiarvi come
Regione di dire che dal 1993 ad oggi questa legge ha portato dei
benefici particolari; poi se l'ex Assessore Ferraris vorrà
intervenire, ci potrà dire qualcosa. Abbiamo un settore industriale
che è in compressione, la dimensione industriale si sta
"sfilacciando" in regione, vuoi per il micromercato valdostano, che
con 120.000 anime si "annacqua" nel mercato globale, e anche perché
la sostenibilità di certe imprese è proprio difficile motivarla e
mantenerla in una Regione che anche logisticamente è svantaggiata
come la nostra non solo per la sua struttura orografica, ma anche
perché a livello trasportistico siamo periferici e marginali. Va
bene modificare le procedure, le modalità di accesso a questi
contributi, va bene prevedere erogazioni più succulente, ma manca
un indirizzo politico chiaro. Non basta dire che la Commissione
europea ha detto che va bene; fra l'altro, si prevede una dotazione
globale di 6 milioni di euro fino al 2013, qui si legge a pagina 2
del rapporto della Commissione... anzi qui Assessore se può essere
più preciso... cosa si intende per 6 milioni di euro come dotazione
globale? Da qui al 2013 sono 1 milione di euro l'anno oppure si
intende qualcosa di più fino alla scadenza di questo regime? Ci
piacerebbe capire qual è l'indirizzo politico. Se si vuole
mantenere il solco che venne improntato nel 1993 dall'allora
Assessore Mafrica e poi continuato dall'Assessore Ferraris o se si
ha il coraggio di investire nella ricerca e nello sviluppo, perché,
se lei va a scartabellare le deliberazioni di Giunta applicative di
quella legge, si rende conto che di ricerca ce n'era ben poca e ne
è stata prodotta poca. Sono queste le perplessità che animano il
nostro pensiero leggendo questa norma, che, al di là di una
novellazione di tipo burocratico, non ha grandi contenuti politici,
salvo quel dubbio su quei 6 milioni che non si capisce come vengono
spalmati su tale periodo di tempo.
Si dà atto che dalle ore 10,40 riassume la Presidenza il
Presidente Perron.
Presidente
- La parola al Consigliere Bortot.
Bortot (Arc-VA)
- Mi associo a quanto detto dal collega
Tibaldi, era assolutamente necessario fare un bilancio della legge
n. 84, non perché non dobbiamo dare soldi allo sviluppo e alla
ricerca, in quanto sappiamo che le aziende sono in grave
difficoltà, sappiamo anche che c'è stato un uso improprio di questa
legge, sappiamo che c'è stato un uso improprio con 2 uscite: una
speculativa per mettere dei soldi in tasca, l'altra per aziende che
erano in difficoltà e tutto pensavano meno che alla ricerca e allo
sviluppo. Cosa questa un po' da miopi, perché nella nostra Regione,
se non si fa ricerca, non c'è sviluppo e, se a livello nazionale la
crisi imprenditoriale è a livelli di minimo storico rispetto
all'Europa e al mondo occidentale... vediamo come si regge in piedi
la "Fiat", vediamo che l'anno scorso abbiamo detassato con il cuneo
fiscale di un sacco di soldi i carichi contributivi alle aziende, è
di questi giorni l'intervento dell'accordo sullo stato sociale, con
ulteriore detassazione delle ore di straordinario, che andranno a
scapito dei giovani e del lavoro precario perché nessuno si mette a
casa un'altra persona se può fare le stesse ore detassate e avere
le mani più libere. Abbiamo quindi un comparto industriale
economico nel nostro Paese, e più grave nella nostra Regione, che
cerca disperatamente di stare sul mercato salvo qualche eccezione,
continuamente riducendo il costo del lavoro, che è quello che non
si dovrebbe fare, perché la riduzione del costo di lavoro vuol dire
non fare ricerca, né sviluppo, vuol dire che le nostre tecnologie e
le nostre produzioni rispetto all'Asia sono sempre più obsolete e
fra un anno ci troveremo di fronte alla richiesta di Confindustria
per ulteriori detrazioni, perché il costo del lavoro non ci rende
competitivi con i Cinesi, ma chi lo ha mai detto che dobbiamo
competere con i Cinesi! Quando costa un lavoratore cinese?
Cancelliamo 2 secoli di storia e di lotte nel nostro Paese per far
sì che il costo del lavoro nel nostro Paese sia uguale a quello
della Cina? E chi acquista chi consuma, chi produce se l'obiettivo
è quello? Lì si innesca un fatto di demagogia, perché in Cina
esportiamo, non importiamo solo, bisogna vedere "le due facce della
medaglia"! Quante aziende abbiamo esportato in Cina e in Romania e
nel sud est asiatico e quanti prodotti esportiamo in quei Paesi?
Bisogna quindi fare i conti del dare e dell'avere e per quanti
decenni il nostro Paese ha svolto il ruolo negli Usa e in Europa
che sta svolgendo oggi la Cina? Ossia quello di immettere sui
mercati internazionali prodotti a basso costo rispetto al costo del
lavoro della Germania, dell'Inghilterra e dei Paesi scandinavi?
Questa è una strada non percorribile e alle aziende va detto
chiaramente, Assessore, perché il rischio è che senza fare un
bilancio della vecchia legge diamo dei soldi che saranno utilizzati
allo stesso modo. È per questo che non ritiriamo gli emendamenti,
perché, quando parliamo che il gruppo tecnico che gestirà la legge
dovrà anche monitorare e controllare lo svolgimento, l'utilizzo e i
risultati della ricerca, si fa un passo avanti rispetto alla
vecchia legge. La vecchia legge esaminava i progetti, alla fine
veniva presentata dall'azienda una relazione a "Finaosta" e nessuno
riusciva a capire come erano stati utilizzati questi soldi. Con
tale emendamento si introduce la possibilità del gruppo tecnico di
verificare in corso d'opera l'utilizzo di questi soldi.
L'altra cosa alla quale dobbiamo stare attenti... la nuova legge
prevede che, oltre i processi produttivi, possono utilizzare questi
finanziamenti anche i servizi e qui è un punto delicato. Noi siamo
d'accordo, ma mi sembra che le risorse per quanto riguarda le
aziende che forniscono servizi, siccome i servizi sono quasi sempre
commesse dell'ente pubblico, bisognerà stare attenti anche qui che
il finanziamento per la ricerca e lo sviluppo alle aziende che
forniscono servizi vada nella direzione giusta.
Tornando alla vecchia legge, mi sono fatto fare 2 schemini: uno
riguarda la "Tecdis", con la vecchia legge abbiamo dato 3,495
milioni di euro per la ricerca e lo sviluppo, ma poi abbiamo visto
che non solo non abbiamo portato a casa dei risultati, ma l'azienda
ha chiuso e non solo l'azienda ha usato questi soldi per un uso
improprio, perché era quello di riuscire a dare la paga, a noi
risulta che c'è stato un uso doppiamente improprio: che questi
soldi siano servizi per aprire altre aziende, tanto per essere
espliciti. Non vi parlo dei soldi dati a titolo di formazione
professionale perché non è in argomento, ma bisogna anche riuscire
ad avere una visione di insieme dei soldi che vengono erogati a
vario titolo a queste aziende, perché la formazione professionale
fa parte integrante del concetto di ricerca e sviluppo. Se utilizzo
soldi per la formazione professionale, li utilizzo per alzare il
livello culturale, professionale dei dipendenti per poter svolgere
ricerca e quindi in teoria sviluppo ad un livello superiore; quindi
tali 2 leggi vanno gestite in modo integrato.
L'altro esempio riguarda la "CAS". Alla "CAS" dal 1993 abbiamo
dato 2,5 milioni di euro, se si pensa a una grossa industria
siderurgica, questa non è una grossa somma, ma anche lì oggi ci
troviamo con la "CAS" che mette in cassa integrazione per una
fluttuazione sul mercato delle materie prime, ma che "cavolo" di
azienda abbiamo davanti? Ma questi sono imprenditori che, di fronte
a una piccola fluttuazione del mercato delle materie prime, l'unica
cosa che sanno fare è mettere in cassa integrazione i lavoratori,
perché non sono capaci a diversificare un minimo di attività
produttive? Cosa allora hanno ricercato all'interno di questa
azienda? Alla "CAS" bisogna - l'ho detto 50 volte per la questione
dell'amianto - che questo Consiglio si faccia sentire con pari
dignità, c'è una subordinazione rispetto a tale azienda e il
risultato è che questo Signore continua ad approfittare delle
nostre istituzioni! Perché questa non è una risposta con gli utili
che ha fatto la "CAS" negli ultimi anni: quella di mettere in cassa
integrazione dei lavoratori di fronte a una crisi del genere!
Quando ci sarà una crisi vera cosa facciamo, la chiudiamo questa
azienda? Se ne va con il pacco di utili guadagnati dopo avergli
quasi regalato l'azienda, dato soldi "a palate" e il risultato è
che, quando c'è una piccola crisi, mette in cassa integrazione...
quando ci sarà la crisi più grossa, chiuderà l'azienda! La cosa
riguarda anche la questione dell'amianto, per i Capigruppo ho un
"dossier"; sono stato invitato ad un incontro a Roma nei giorni
scorsi ed è inconcepibile che il problema di 50 operai, dipendenti
della "CAS", che hanno diritto all'amianto, venga continuamente
vanificato! Anche questo è un problema politico, non è sufficiente
la risoluzione che abbiamo approvato all'unanimità, bisogna farsi
sentire e rispettare dalla "CAS".
Sono uscito dagli aspetti per quanto riguarda la nuova legge, ma
sono problemi che si intrecciano e che non si possono vedere
separatamente. Ben venga questa legge, che, per alcuni versi, è la
ripartizione della vecchia con maggiori stanziamenti; quello che
deve cambiare è la gestione. Non può esserci un progetto presentato
da un'azienda che non debba essere monitorato, perché il rischio è
che vi sia un uso improprio di questi finanziamenti e non si faccia
ricerca e non ne consegua uno sviluppo e un aumento di occupazione.
Non sempre, quando un'azienda fa ricerca, la ricerca può andare a
buon fine, però deve essere documentata. Anche la ricerca che è
stata finanziata e che non va a buon fine deve essere documentata,
perché con il solo progetto iniziale e i risultati finali senza un
monitoraggio del percorso della ricerca finiremo per dare soldi, ma
non saremo in grado di gestire la nuova legge e sarà la brutta
copia, perché, quando si commettono degli errori in modo
inconsapevole, va bene, ma, quando l'errore si ripete
consapevolmente e non vogliamo monitorare come vengono utilizzati i
soldi della nuova legge, allora no... se non lo farà accettando
l'emendamento questo Consiglio, lo faremo in "camera caritatis" noi
per conto nostro, ma non stando più zitti!
Speriamo che tale legge venga anche utilizzata per nuove
aziende, non solo per quelle che sono presenti sul nostro
territorio, ma per promuovere nuove aziende. Ripeto: siamo andati
al convegno del CIPRA la settimana scorsa a Saint-Vincent, ogni
anno le produzioni di tecnologie per risparmio energetico, fonti
rinnovabili, triplicano nel nostro Paese e continuiamo ad importare
da altri Paesi tecnologie e attrezzature che siamo in grado di
costruirci noi. Usiamo in collaborazione con il Politecnico la sede
locale... Torino - e credo si sia cominciato a fare - questa legge
anche in quella direzione.
Presidente
- Non ho altre richieste di intervento,
dichiaro chiusa la discussione generale.
La parola all'Assessore alle attività produttive e politiche del
lavoro, La Torre.
La Torre (FA)
- Innanzitutto consentitemi di ringraziare
la IV Commissione per il lavoro che ha svolto, il relatore per la
sua relazione. Ho ascoltato con attenzione gli interventi dei
colleghi, cercherò poi di riprenderli, cito subito il Consigliere
Comé perché molte delle cose che ha detto le condivido; ho
ascoltato con attenzione il Vicepresidente Tibaldi e con molto
interesse il Consigliere Bortot. Prima di addentrarci nella legge,
la sensazione che ho avuto degli interventi è che non è che si
mette tanto in discussione l'importanza di una legge sulla ricerca
e lo sviluppo, ma su come tale legge viene applicata e sui
risultati che essa può produrre. Credo che questo sia già un punto
di partenza significativo su cui il Consiglio può ragionare, perché
prendere coscienza che oggi le parole "ricerca" e "sviluppo" sono
delle parole chiave per qualunque concetto di nuovo modello di
sviluppo industriale è già una piattaforma indispensabile per
affrontare in modo moderno tale discussione. Partiamo allora da un
fatto, da una legge esistente che era quella del 1993, da dei
risultati o da dei mancati risultati, come qualcuno può aver
evidenziato, ma allo stesso tempo dobbiamo avere coscienza precisa
che "ricerca" e "sviluppo" sono 2 parole fondamentali per qualunque
tipo di traguardo futuro che vogliamo conseguire. È allora evidente
che questo aggiornamento era indispensabile perché, come è stato
detto, non può essere la legge sulla ricerca e lo sviluppo
l'elemento trainante, ma deve essere uno degli elementi di un
contesto più ampio, al cui interno tale legge si colloca e che
serve a costruire un progetto di sviluppo di questa Regione che in
questo momento per motivi esterni, per motivi contingenti, per i
motivi dell'economia mondiale si trova in una situazione di
difficoltà. Affrontiamo allora questa legge guardandola in un
contesto: qualcuno ha citato la formazione, altri hanno fatto
riferimenti alle leggi che si articolano per il sostegno delle
imprese, sono cose vere, questa legge va esattamente a collocarsi
all'interno di un progetto più ampio. È evidente che oggi in questo
Consiglio discutiamo di tale disegno di legge, ma - lo dico io per
primo - è incompleto discutere del disegno di legge fine a sé
stesso se non abbiamo modo di affrontare in altre sedute, come ho
richiesto di voler avere, sia in Commissione, sia in Consiglio che
con le parti sociali interessate, altri confronti su cui dibattere
il vero tema che è quello del progetto di sviluppo della nostra
Regione per i prossimi anni.
Tornando allo specifico, la legge non può andare solo in
direzione della volontà che cerchiamo di esprimere, ma deve
assoggettarsi alle normative europee, tant'è che il 1° gennaio 2007
è stato chiesto agli Stati membri dell'UE di armonizzare le loro
leggi, quindi c'è un dovere a cui oggi attendiamo: quello di
regolarci armonizzandoci con l'UE. Un aspetto formale a cui eravamo
tenuti a dare risposta, ma in realtà cogliamo l'occasione per
ridare nuovi contenuti a questa legge che già esisteva e che aveva
già prodotto degli effetti e che aveva bisogno di essere rivalutata
alla luce di un contesto più ampio, che è nel progetto che avrò
modo di presentare nei prossimi mesi. Non ho la presunzione che con
una bacchetta magica si possa nell'arco di pochi giorni modificare
un "asset" di un'intera Regione sull'industria, ma credo che con un
lavoro serio che porteremo avanti si potrà fra 15-20 giorni nelle
Commissioni discutere prima fase del nuovo progetto di sviluppo
della Valle d'Aosta; successivamente verificheremo con degli "step"
di controllo quello che andremo a dire... perché non bisogna avere
paura di affrontare i problemi con la flessibilità mentale di fare
degli aggiustamenti man mano che le cose vanno avanti, qualora vi
fosse la necessità di farlo; non si parte con il presupposto di
avere una visione univoca di un problema, ma al contrario si parte
con l'umiltà di utilizzare le migliori risorse per costruire i
migliori programmi per questa Regione, allo stesso tempo aprendoci
ad un confronto visionando man mano che i risultati vengono avanti
e verificando i risultati ottenuti.
Qui potrebbe essere riproposta l'osservazione del Vicepresidente
Tibaldi quando chiede cosa è successo nel passato. Evidentemente
qualcosa in passato non ha funzionato, d'altronde quando il
Consigliere Bortot prima citava che dal 1993 al 2007 la "CAS" ha
avuto 2 milioni e oltre di euro di finanziamento per la ricerca e
lo sviluppo, se facciamo un conto, sono 15 anni, sembra impossibile
che un'azienda così importante abbia investito 2 milioni di euro in
15 anni per la ricerca e lo sviluppo, ma in quale ricerca e quale
sviluppo in 15 anni? Vi è quindi qualcosa che non quadra, perché
una ricerca e uno sviluppo di un certo tipo, di una certa
prospettiva e profondità... investe di più che qualche migliaio di
euro all'anno all'interno di uno stabilimento che ne fattura 750.
Così come forse è mancato, ed io ho letto troppo velocemente la
legge del 1993 per ricordarmi tutti i particolari, quindi è vero,
sicuramente era molto affidato ad un rapporto etico morale con le
imprese, parliamoci chiaro... anche perché non è la Regione che fa
ricerca e sviluppo, sono gli imprenditori, noi abbiamo solo il
dovere di agevolare e sostenere la ricerca e lo sviluppo, quindi
non ci possiamo assumere dall'A alla Z tutta la gamma delle
responsabilità. Noi abbiamo il dovere di mettere in condizione gli
imprenditori di fare ricerca e sviluppo e gli imprenditori hanno il
dovere etico-morale di utilizzare quei soldi nella direzione in cui
la collettività glieli affida e io non mi assumo la responsabilità
di imprenditori che vengono meno a tale rapporto di etica, se
l'assumono gli imprenditori e, se gli imprenditori hanno fallito,
si devono assumere loro la responsabilità! Questa collettività deve
riconoscere dove vi sono responsabilità e, nel caso che esse vi
siano, non riconoscere più a quell'imprenditore la sua identità di
imprenditore e non agevolarlo nei suoi percorsi: ecco perché
ristabilire un'etica che ci deve essere nella politica vuol dire
ristabilirla anche nella società civile, non si può sempre e solo
attaccare la politica pensando che la politica in qualche modo
possa essere il custode di tutto! La politica ha degli obblighi
specifici, ma c'è la restante parte della società civile che deve
fare la sua parte, perché, quando ho esordito da Assessore dicendo
che la Regione deve fare un passo indietro, ho anche detto che
qualcuno deve fare un passo avanti, perché se la Regione fa un
passo indietro nell'imprenditoria e non c'è chi fa un passo avanti,
probabilmente resta una zona vuota e nella zona vuota non prospera
niente. Il nostro dovere allora è creare delle leggi, creare dei
contesti, creare dei progetti di sviluppo che facilitino il
percorso degli imprenditori, ma gli imprenditori devono assumersi
le loro responsabilità. Se nel passato è successo qualcosa, andrei
a rileggerlo in questa chiave e non colpevolizzando solo le leggi e
la politica.
Se poi non è stata svolta un'opera di controllo certosina,
adeguata, ebbene, non ho detto oggi - e non mi sembra che lo abbia
detto anche il relatore - che gli emendamenti proposti dal
Consigliere Bortot siano sbagliati, al contrario. Dico che possono
essere degli emendamenti che hanno un senso e che possono essere
integrati. Ho detto che gli emendamenti, nell'interesse della legge
e del fatto che deve essere condizionata dall'approvazione della
CE, non possono essere fatti alla legge, ma possono essere
integrati nella nomina, come dice con chiarezza l'articolo 12: "la
Commissione tecnica viene nominata con deliberazione di Giunta
regionale, in cui viene elencata la composizione" e all'interno di
tale nomina si possono aggiungere degli specifici compiti, fra i
quali quelli che lei nei suoi emendamenti ha evidenziato. Questo
non è un modo di evadere il problema o di non rispondere, lei non
mi ha accusato di ciò, però lo dico io anticipandola, ma è solo un
modo concreto di condividere un'osservazione legittima e che voglio
recepire, ma lo voglio fare con gli strumenti che mi sono
consentiti. Non posso pensare che adesso per recepire le sue cose,
che possono essere recepite comunque, io debba rimandare questa
legge per far passare altri 6 mesi alla CE...
(interruzione della Consigliera Squarzino Secondina, fuori
microfono)
... ho parlato con i dirigenti, mi hanno detto che qualunque
emendamento vada a fare c'è questo rischio. Siccome vi sono
parecchi pareri, mi dica il numero del parere...
(nuova interruzione della Consigliera Squarzino Secondina,
fuori microfono)
... comunque il senso è lo stesso sull'emendamento, se poi
adesso è arrivato il parere, io non ce l'ho. Probabilmente non ce
l'ho perché se lo hanno distribuito ieri... non è però quello il
contendere, perché il senso lo conosciamo.
Andando avanti sull'argomento della legge, vorrei fare qualche
riflessione. Questa Regione può e deve scegliere delle strade per
quello che è lo sviluppo industriale, è stato detto che non possono
essere le strade della produzione seriale o comunque di quello che
è l'utilizzo della sola manodopera. Questa è una strada che non
solo per la nostra Regione, ma per il nord Italia è perdente, credo
quindi che il concetto che dobbiamo portare avanti sia quello di
sviluppare le nostre peculiarità, all'interno di tale progetto di
sviluppo che deve avere delle "gambe" e dei pilastri su cui
basarsi. Per creare un progetto di ricerca e sviluppo in questa
Regione che possa vedere la nascita di laboratori permanenti non ci
si può rivolgere solo alle imprese valdostane, ma ci si deve aprire
all'esterno per avere una contaminazione positiva anche da parte di
altre imprese. Ecco che entriamo in un contesto competitivo
rispetto alle altre Regioni: dobbiamo essere più attrattivi
rispetto alle proposte che vengono fatte in altre Regioni, quindi
dobbiamo dotarci di leggi facili, di facile applicazione, che
permettano anche alle imprese esterne portatrici di tecnologia di
poter venire in una Regione per insediarsi, ma questo non sarebbe
sufficiente, perché oggi sappiamo per le esperienze vissute dagli
altri che non ci può essere ricerca e sviluppo in una Regione se
non c'è un collegamento stretto con gli organi universitari, con
gli organi di formazione. Da qui il discorso del politecnico - solo
ieri si era alla "Brambilla" di Verrès per affrontare questo
argomento - non può essere sganciato da un ragionamento di questo
tipo. Le università, i politecnici stanno assumendo delle funzioni
determinanti per i concetti di ricerca e sviluppo, perché diventano
le reali sedi di germinazione dei progetti, progetti che poi devono
trovare sul territorio e nella collaborazione con i privati la
possibilità di trasferirsi ai processi produttivi: ecco perché
abbiamo voluto ampliare le "gambe" finanziabili all'interno del
nostro disegno di legge, ecco perché all'interno del nostro
provvedimento vi è la possibilità di svolgere una parte della
ricerca anche fuori dalla Valle d'Aosta. Molte volte la ricerca non
si può svolgere tutta nello stesso posto, proprio perché questa si
avvale di competenze e non sempre le competenze sono tutte nello
stesso posto, ma quello che è fondamentale è che le ricadute della
ricerca e dello sviluppo possano essere ricadute che avvengono in
Valle d'Aosta: questo è forse uno degli altri problemi che abbiamo
dovuto affrontare per il passato, perché se l'esempio della "Dora"
è molto positivo, purtroppo è anche un esempio che non lascia molto
alla Valle d'Aosta, perché produce sicuramente quella famosa
"contaminazione positiva" rispetto ad un mercato del lavoro che
però non ha prodotto, per una mancanza di stretto contatto con il
mondo della formazione, quelle figure professionali che
servirebbero e lì bisognerà di nuovo lavorare per un progetto di
sviluppo, e allo stesso tempo non ha lasciato alla Valle d'Aosta
tutta quella filiera che si deve invece creare attorno alla ricerca
e allo sviluppo. Per questo vogliamo alimentare la creazione dei
consorzi all'interno di tale legge, perché, esaminando il tessuto
valdostano - non parliamo per un attimo delle imprese che vengono
da fuori -, abbiamo visto che la dimensione dell'impresa valdostana
è tale che diventa difficile per una singola impresa buttarsi nel
mondo della ricerca e dello sviluppo, sebbene qui siamo andati ad
incrementare di molto per le piccole imprese i fondi e la
possibilità di pagare anche il personale, ma al contempo ci siamo
resi conto che vi sono delle imprese valdostane che, se consorziate
fra di loro, possono diventare importanti rispetto a questa volontà
di ricerca e sviluppo. Vi posso dire che il solo fatto di aver
discusso in Commissione di questa legge, il fatto che tale
provvedimento sia venuto a conoscenza anche del mondo
imprenditoriale valdostano ha portato alla costituzione di 2
consorzi in Valle d'Aosta che si stanno preparando alla ricerca e
allo sviluppo e su cui ho grandi aspettative, consorzi che sono
nati fra aziende valdostane, uno in particolare, e l'altro con
aziende anche di fuori Valle.
Dico allora - ed è il punto da cui sono partito - che siamo
tutti d'accordo che ci occorre una legge di ricerca e sviluppo.
Sono d'accordo con voi quando dite che deve essere inserita in un
contesto che deve guardare alla formazione, alle università, ai
politecnici. Dico che è fondamentale che questa legge sia un
tassello di un progetto di sviluppo industriale valdostano che
dobbiamo dispiegare e che intendo presentare da qui a breve; dico
che sicuramente nel passato vi possono essere state delle
distorsioni, ma non si possono caricare al mondo politico, ma al
rapporto etico-morale con il mondo delle imprese. Dico che la
Regione non fa ricerca e sviluppo, quindi è opportuno che questa
sia una legge di stimolo per gli imprenditori che, assumendosi le
loro responsabilità, facciano quel famoso passo avanti.
Per quanto riguarda i problemi economici, qualcuno ha sollevato
il discorso dei 6 milioni, ma i 6 milioni sono quelli che abbiamo
preventivato, in realtà si intende che sono 6 milioni all'anno,
perché, se fossero 6 milioni fino al 2013, potremmo "chiudere il
libro" immediatamente e non discutere più. Il mio auspicio, quando
si fa riferimento agli 8 milioni... è che io dico: 6 milioni sono
quelli che abbiamo preventivato, vorrei scriverne 8, nel senso che
ho la speranza che tali e tante siano le richieste delle imprese
che i 6 milioni che abbiamo iscritto siano insufficienti. La
speranza è anche alimentata da alcuni elementi, non ultimo quello
della "CAS", dove concordo con quanto lei ha detto, ossia che
un'azienda con 750 milioni di euro di fatturato ad Aosta non deve
dare segni di difficoltà ai primi segnali esterni, ma è opportuno
che un'azienda che ha consolidato dei bilanci abbia una capacità di
reazione più ferma rispetto a un mercato che si muove, perché c'è
un riflesso sociale che non tranquillizza quello di leggere sui
giornali certe cose. Lo sforzo invece che vogliamo fare è proprio
quello di investire nella ricerca e sviluppo nelle aziende che
vanno bene e io non mi sono mai nascosto nel dire che le aziende
che vanno male devono essere aiutate, ma non si può pensare di fare
ricerca e sviluppo nelle aziende che vanno male. Le aziende che
vanno male vanno aiutate a superare le difficoltà, vanno seguite in
progetti di riorganizzazione aziendale e di riprogrammazione dei
processi produttivi, ma la ricerca e lo sviluppo attiene alle
aziende che hanno una capacità di stare sul mercato. Ritengo che
approvare questa legge sia un passo avanti, prima di concludere
riprendo un'affermazione del Consigliere Comé che è importante, e
avremo modo di riprendere il dibattito quando affronteremo il
progetto complessivo di rilancio della Regione.
Il Consigliere Comé ha detto una cosa giusta che sto facendo,
forse sarà non dico l'ultima legge, ma la legislatura va verso gli
"sgoccioli"... c'è una legge che sto preparando e che intendo
portare: quella sull'imprenditoria giovanile, perché fra le cose
che ho osservato - esprimo di nuovo un mio parere - ho voluto
comparare le nostre leggi regionali con le leggi delle altre
Regioni e ho visto che tutte le Regioni hanno delle leggi più o
meno simili, ma dove siamo carenti è sotto il profilo delle leggi
per l'imprenditoria giovanile, il mio tentativo sarà quello di
portare a breve una legge che possa favorire l'imprenditoria
giovanile.
Presidente
- Passiamo all'esame dell'articolato. Ricordo
che il Consiglio è chiamato a pronunciarsi sul nuovo testo
predisposto dalla IV Commissione, che recepisce il parere della
Commissione europea, mentre gli emendamenti predisposti dalla
Commissione e presentati dal gruppo "Arcobaleno" non necessitano di
ulteriore notifica in quanto sono ritenuti compatibili con la
disciplina comunitaria in materia di aiuti di Stato. Ricordo che la
IV Commissione ha votato all'unanimità il nuovo testo.
Sull'articolo 1 la parola al Consigliere Ferraris.
Ferraris (PPD-VDA)
- Vorrei fare una dichiarazione di
voto. Io come tutti gli altri colleghi che hanno fatto parte della
Giunta e non ne fanno più parte... da un punto di vista
deontologico, si sono sempre astenuti dall'intervenire su materie
rispetto alle quali si sono impegnati nel passato. L'intervento del
Vicepresidente Tibaldi mi costringe a fare delle precisazioni come
alcune dichiarazioni fatte dall'Assessore. Questa legge del 1993
che oggi andiamo a rinnovare va inserita in un contesto di profonda
trasformazione del settore industriale che era avvenuta in quegli
anni, caratterizzata dalla chiusura dei grandi impianti maturi,
siderurgici... e ha consentito di andare verso una riqualificazione
dell'apparato industriale valdostano. È stato uno degli elementi di
maggiore attrattività che abbiamo avuto nel tempo. Se andiamo a
vedere i finanziamenti, l'Assessore non ha risposto, io vado a
memoria, questa è una legge che è operante dal 1997, quasi 14 anni,
ha avuto una fase di avvio, ma mediamente nell'ultima fase a regime
ha finanziato per circa 4 milioni di euro la ricerca in Valle. Si
può fare un calcolo approssimativo, ma abbastanza realistico che
negli anni la legge abbia finanziato la ricerca per una trentina di
milioni di euro. Vorrei fare una precisazione: questa non è mai
stata una legge di finanziamento di aziende in crisi, perché il
meccanismo di elargizione dei contributi era ed è ancora governato
da un comitato tecnico che si avvaleva di consulenze, tanto che gli
emendamenti proposti dal gruppo "Arcobaleno" li trovo del tutto
ininfluenti, perché questo è già quanto succede e credo da parte
dell'Assessore sia azzardato parlare di opera non certosina di
controllo, perché "getta un'ombra" sia su chi ha gestito le cose in
passato, ma soprattutto su funzionari che hanno gestito con grande
scrupolosità tutta la partita e hanno rifiutato di finanziare
aziende in crisi. L'Assessore in carica può verificare con i
funzionari che erano in carica nel passato e sono in carica oggi
quali sono state le modalità di finanziamento di questa legge, che
sono state modalità trasparenti, controllate e monitorate, tanto
che in alcuni casi, dove i progetti di ricerca non si sono
sviluppati - com'è il "caso Tecdis" -, non sono stati
finanziati.
Gli emendamenti relativi al monitoraggio... visto che la legge
comporta che vi sia questo monitoraggio, sono superflui, ma non
compete a me accettare o respingere degli emendamenti. Il
monitoraggio di questa azione è stato fatto dall'Assessorato e
anche con la gestione tecnica da parte di "Finaosta", quindi
ribadisco che aziende in crisi non sono mai state finanziate se non
producevano ricerca; se la ricerca veniva fatta, questa in quanto
tale andava finanziata, altrimenti non è stata finanziata.
Le aziende principali che hanno favorito dei finanziamenti sono:
la "Olivetti Inkjet", nel 1993 questa azienda faceva i "floppy
disk" per i computer, oggi fa non solo le testine "Inkjet", ma fa
anche degli apparati tecnologici ed elettronici particolarmente
sofisticati, vedi sensori intelligenti...; la "GPS Standard" è
un'azienda che va bene e ha beneficiato di tali finanziamenti; vi
sono 2 aziende del settore edile che hanno utilizzato finanziamenti
della legge; vi è la "Dora", che ha visto nella sua costituzione la
presenza dell'Università, si è iniziato allora ad aprire i
collegamenti con l'Università di Torino; ancora la "Ribes
Informatica" e non vorrei continuare con l'elenco. La "Cogne" è
arrivata tardi su questo, ma non per colpa dell'amministrazione, ma
perché ha capito tardi la bontà... ma vedo che adesso lo sta
utilizzando... il "Concrinox" e altre cose vanno in questa
direzione. Bene, vuol dire che con questa legge si è seminato e
cercato di portare avanti un'opera di mantenimento di un settore
industriale che produce circa 1/4 del reddito regionale, settore
trasporti, turismo, commercio, questa è una Regione a vocazione
turistica, produce lo stesso ammontare; sono dati dell'ultimo
rapporto della Banca d'Italia.
Credo pertanto che la legge abbia svolto un suo compito; semmai
si può dire che l'ultima riedizione è stata poco innovativa, ho
detto che voterò a favore di tale provvedimento, ma io lo vedo un
po' come una razionalizzazione di un apparato che ha funzionato, ma
se pensiamo che questa legge era stata concepita nel 1993, prima
dell'irrompere di un'economia globale, che ha modificato il modo di
muoversi delle aziende, forse tale provvedimento rischia di essere
troppo ancorato al passato. Lo dico io che questo passato l'ho
vissuto e l'ho anche difeso, perché gli interventi sono legati ad
una razionalizzazione, non si chiede più oggi che la "Dora"
applichi in Valle d'Aosta i risultati delle sue ricerche, è
evidente, la ricerca si fa in Europa, la produzione si fa nei Paesi
extraeuropei, come è ormai un fatto assodato. L'aumento dei
massimali è un dato doveroso perché non aveva senso che aziende
come la "Cogne" avessero un massimale di 500.000 euro all'anno e
questo vale per tutte le altre aziende di grandi dimensioni della
Regione, così come è stato giusto incrementare la disponibilità
finanziaria delle piccole aziende, perché sono aziende che hanno
possibilità di sviluppo, ma a cui bisogna dare una dimensione
finanziaria positiva.
Infine una domanda che faccio all'Assessore. La legge è stata
notificata con un importo di spesa annua di 6 milioni di euro. Se
andiamo a 8 milioni, bisogna di nuovo chiedere alla UE
l'autorizzazione, ma perché non siamo partiti subito con
un'autorizzazione maggiore, ci evitava un po' di burocrazia? Sono
comunque d'accordo con l'Assessore che questa richiesta vada fatta
e, quando lo sarà, stia tranquillo che ci sarà il sostegno del mio
gruppo.
Presidente
- La parola al Vicepresidente Tibaldi.
Tibaldi (CdL)
- Per alcune considerazioni in replica
all'Assessore e per la dichiarazione di voto. Mi pare che dal suo
intervento emerga, Assessore, come al solito una sostanziale
genericità. Non è la prima volta che ci troviamo di fronte a tante
parole, più o meno ben condite, ma che nascondono una sostanza che
non esiste. Il suo intervento è disorganico e confuso, come
disorganica e confusa è anche questa iniziativa che si inserisce in
un contesto di politica industriale, che non è stata avviata
durante il suo Assessorato. Questa legge va a modificare né più, né
meno quello che già esisteva nel 1993, senza produrre aggiornamenti
particolari se non di tipo procedurale e di elevazione degli
importi erogabili, ma di fatto è disorganica, perché oggi si parla
di sviluppo in diverse leggi regionali. La principale legge
regionale in materia è la n. 6/2003 per gli interventi regionali
per lo sviluppo delle imprese industriali e artigiane. Si parla di
sviluppo anche per la riqualificazione e sviluppo dell'"area
industriale Cogne", si parla di sviluppo anche in questa legge che
è associata alla ricerca. Non era più opportuno concentrare la
nostra attenzione sulla ricerca vera e propria e non confondere le
carte di ricerca e sviluppo, che in passato, sulla base di quanto
ha detto il collega Ferraris, non hanno forse prodotto i risultati
auspicati? Lei ha detto: "i risultati auspicati non dipendono dalla
Regione" e parla di responsabilità degli imprenditori; sono loro i
percettori dei contributi, lo sappiamo, però la Regione li eroga
sulla base di determinate valutazioni di requisiti, ma poi deve
anche controllare come vengono utilizzati questi soldi. Credo che
lei sia arrivato assolutamente impreparato a tale appuntamento,
perché non ci ha tracciato un bilancio del passato, anzi in tale
senso devo ringraziare il collega Ferraris che, memore della sua
esperienza assessorile, ci dice: "30 milioni più o meno avviati in
quelle direzioni, condivisibili o meno, questi sono stati gli
indirizzi". Lei oggi non ci dà un indirizzo chiaro da un punto di
vista politico, non traccia le sue volontà nel voler implementare
la ricerca.
Avete potenziato queste soglie di erogabilità, le avete
concentrate su Aosta quasi a disconoscere che esistono altri 3 poli
industriali in Valle: quello di Châtillon purtroppo in declino,
quello di Verrès e quello di Pont-Saint-Martin. Qui vengono
raddoppiati gli incentivi per chi esercita la ricerca all'interno
dell'"Espace Aosta", ci sembra questo un trascurare altre aree e
altre realtà che hanno creato - e alcune stanno ancora creando -
sviluppo ed occupazione in Valle. Questi interventi legislativi
sembrano quasi "un colpo di penna" su leggi già esistenti, lei deve
mettere una firma su un qualcosa che già esiste; non sappiamo se
questo ha una funzione elettorale, come la "legge salva imprese"
che è stata appena approvata dal Consiglio e magari adesso verrà
utilizzata. Vi è una realtà a Hône che è stata inaugurata 2 anni fa
ed è già in crisi: la "Q Building", lì forse è stato sviluppato un
certo tipo di ricerca, non so se hanno beneficiato dei contributi
ai sensi della legge n. 84, ma l'impostazione delle sue iniziative
politiche e legislative sembra andare "a rimorchio" di quello che
hanno fatto i suoi predecessori in passato; eppure dal passato ad
oggi la situazione sta cambiando radicalmente con una mutazione
repentina in settori economici, in aree industriali, che riguarda
anche la Valle d'Aosta. È questa la risposta che volete dare?
Attraverso quali formule pensate di incentivare la ricerca? Abbiamo
una "Cogne" che sta riducendo la sua presenza sul mercato, eppure
potenziate su Aosta, dimenticate altre aree che sono state
sottovalutate.
Credo che questa assenza di monitoraggio che è stata fatta in
passato, questa sua sostanziale dimenticanza nell'illustrare una
legge che poteva avere altre potenzialità siano l'indice di questa
debolezza del Governo regionale nell'affrontare la materia
economica. Il Governo regionale riesce solo ad affrontare la
materia economica quando si tratta di procedere con l'intervento
pubblico, per il resto è assolutamente latitante e questi piccoli
aggiustamenti normativi non costituiscono una risposta, ma solo una
firma che può forse aiutare la sua campagna elettorale personale o
del suo movimento, ma sicuramente non va nella direzione auspicata
di rilanciare l'economia ed incentivare la vera e propria ricerca.
Gli esempi, anche citati dal collega Ferraris, a parte l'unico
illuminante del "Centro Dora", non lasciano tracce di rilievo.
Oggi, se ci ponessimo la domanda: cosa è successo in Valle con i
finanziamenti della legge n. 84, quali progetti di ricerca sono
stati finanziati?, la risposta sarebbe alquanto vaga, tanto che
l'Assessore a tale quesito non ha saputo pronunciare parola che
fosse convincente, anzi non ha proprio pronunciato nulla. Il nostro
gruppo si asterrà sul disegno di legge.
Presidente
- La parola al Consigliere Lavoyer.
Lavoyer (FA)
- Per dichiarare il voto favorevole del
gruppo "Fédération Autonomiste". Colgo l'occasione per dichiarare
il nostro stupore sull'ultimo intervento fatto dal rappresentante
di "Forza Italia", Tibaldi, su un argomento così importante che
normalmente è il cavallo di battaglia della sua forza politica. Mi
pare un atteggiamento di opposizione per opposizione, quasi un
senso di fastidio perché questo Governo regionale sta dando delle
risposte agli argomenti che molte volte vengono giocati anche con
demagogia dal loro gruppo. Mi pare che il suo intervento neghi
l'evidenza di un disegno di legge che va a dare delle risposte
precise, che va nella direzione di modernizzare la legislazione
tenuto conto degli indirizzi e dei regolamenti europei. Non
possiamo condividere l'intervento farcito di grossa demagogia, dove
viene a dire che un disegno di legge non contiene una relazione
socio-economica... un disegno di legge è un disegno di legge, che
esplicita dei meccanismi che devono andare nella direzione di
sviluppare un settore, come ha detto bene il Consigliere Ferraris,
trainante per la nostra economia. Non è un disegno di legge che
deve contenere relazioni socio-economiche relative al passato o di
prospettiva, ma è il risultato di una scelta politica precisa di
questo Governo. Rimango molto stupito di come si possa finanziare
la ricerca per la ricerca; qui stiamo parlando di industria, quindi
non è una ricerca fine a sé stessa, non è un'esercitazione
universitaria, questa è una ricerca che deve essere finalizzata
allo sviluppo. Mi sembrano quindi fuori luogo la maggior parte
delle osservazioni del collega Tibaldi. Penso che questo sia un
provvedimento che si inserisce in un discorso più ampio di
modernizzazione della legislazione nel settore e che vada sostenuto
in modo fermo e convinto.
Président
- Je soumets au vote l'article
1
er
:
Conseillers présents: 29
Votants: 27
Pour: 27
Abstentions: 2 (Lattanzi, Tibaldi)
Le Conseil approuve.
Président
- Je soumets au vote l'article 2:
Conseillers présents: 29
Votants: 27
Pour: 27
Abstentions: 2 (Lattanzi, Tibaldi)
Le Conseil approuve.
Président
- Je soumets au vote l'article 3:
Conseillers présents: 30
Votants: 28
Pour: 28
Abstentions: 2 (Lattanzi, Tibaldi)
Le Conseil approuve.
Président
- Je soumets au vote l'article 4:
Conseillers présents: 30
Votants: 28
Pour: 28
Abstentions: 2 (Lattanzi, Tibaldi)
Le Conseil approuve.
Président
- Je soumets au vote l'article 5:
Conseillers présents: 30
Votants: 28
Pour: 28
Abstentions: 2 (Lattanzi, Tibaldi)
Le Conseil approuve.
Président
- A l'article 6 il y a les amendements n° 1 et
n° 2 du groupe "Arcobaleno".
La parole au Conseiller Bortot.
Bortot (Arc-VA)
- Avevo già accennato agli emendamenti
nell'intervento sul testo di legge. Lo ribadisco perché, alla luce
di quanto affermato dal collega Tibaldi e poco recepito
dall'Assessore e di fatto confermato dal collega Ferraris, abbiamo
bisogno di monitorare i progetti di finanziamento per la ricerca e
lo sviluppo. Non possiamo permetterci che ci arrivi un progetto
cartaceo, viene autorizzato il finanziamento e solo al termine del
progetto vi sia un documento finale da presentare a "Finaosta".
Il Presidente del Consiglio ha precisato molto bene che i nostri
2 emendamenti sono compatibili con le normative europee, abbiamo
anche un parere che all'Assessore non era arrivato, lo abbiamo
fatto pervenire noi; in sostanza questo emendamento parla della
possibilità dell'organismo tecnico, che sarà nominato dal Governo,
di monitorare l'esecuzione in corso d'opera del progetto per il
quale è stato autorizzato il finanziamento. Mi sembra l'"abc" di
un'amministrazione pubblica quella di controllare come vengono
utilizzati i propri finanziamenti!
Nel secondo emendamento si dice che il comitato tecnico può
farsi supportare, sapete bene quali possono essere le richieste di
finanziamento di ricerca, sono molto complicate: vanno dai servizi
alle tecnologie della "Cogne", a quelle informatiche, chimiche...
di fatto chiediamo che i membri della Commissione - e che venga
formalizzato - possano richiedere la consulenza di esperti per
esaminare i progetti di ricerca per i quali viene richiesto il
finanziamento. Se sono un avvocato, piuttosto che un perito chimico
e devo esaminare un progetto per la siderurgia o dell'informatica,
è vero che la composizione del comitato tecnico è molto articolata,
ma si dia la possibilità di utilizzare formalmente degli esperti in
materia rispetto a quel tipo di progetto per il quale è stato
chiesto il finanziamento.
Presidente
- La parola all'Assessore alle attività
produttive e politiche del lavoro, La Torre.
La Torre (FA)
- Consigliere Bortot, credo che le sia
stato detto come la legge stessa preveda che i controlli siano
fatti, che quindi la legge ha in sé i principi del controllo. Credo
però anche, proprio per sgombrare il campo da sensazioni di non
voler fare trasparenza fino in fondo, che può essere utile ribadire
delle cose che sono lapalissiane e sono già scritte. Personalmente,
su quello che può essere inserire dopo la parola
"contributo"
:
"nonché per il successivo monitoraggio dei
progetti approvati e per la verifica dei risultati"
, posso
anche essere d'accordo, perché è un principio che vogliamo ribadire
da parte del Consiglio. Per il resto l'emendamento n. 2 no, perché
esistono tutti gli strumenti e gli organi già a disposizione della
Commissione, di "Finaosta", non credo che vi sia necessità di
prendere altri consulenti, fare ulteriori spese e altre cose.
Propongo quindi di accettare il primo e di respingere il secondo
emendamento, vi chiedo di ritirarlo il secondo a questo punto.
Presidente
- La parola al Consigliere Bortot.
Bortot (Arc-VA)
- Ringraziamo l'Assessore per aver
accettato il primo emendamento, evidentemente, in base alle
garanzie date, per quanto riguarda il secondo emendamento, siamo
disponibili a ritirarlo.
Presidente
- L'emendamento n. 2 del gruppo "Arcobaleno" è
ritirato; ne do lettura per il verbale:
Emendamento
Art. 6, sostitutivo dell'art. 12, aggiungere il comma
2bis:
"2bis. Il comitato tecnico per l'esame dei progetti come per
il successivo monitoraggio può farsi supportare, per i singoli
progetti ammessi a contributo, da esperti del settore.".
Pongo in votazione l'emendamento n. 1 del gruppo "Arcobaleno",
che recita:
Art. 6, sostitutivo dell'art. 12, al comma 1, dopo la parola
"contributo", aggiungere:
"nonché per il successivo monitoraggio dei progetti approvati
e per la verifica dei risultati".
Consiglieri presenti: 29
Votanti e favorevoli: 27
Astenuti: 2 (Lattanzi, Tibaldi)
Il Consiglio approva.
Presidente
- Pongo in votazione l'articolo 6 nel testo
così emendato:
Articolo 6
(Sostituzione
dell'articolo
12)
1.
L'articolo
12
della
l.r.
84/1993
è
sostituito
dal
seguente:
"Articolo
6
12
(Comitato tecnico)
1. Per l'esame e la valutazione delle domande di contributo,
nonché per il successivo monitoraggio dei progetti approvati e per
la verifica dei risultati, è costituito un comitato tecnico
nominato con deliberazione della Giunta regionale e composto
da:
a) il dirigente di primo livello della struttura regionale
competente in materia di industria, o suo delegato, con funzioni di
presidente;
b) un esperto individuato da Finaosta S.p.a.;
c) un esperto di organizzazione aziendale individuato da
Confindustria Valle d'Aosta;
d) un esperto di informatica con conoscenze particolari nel
campo dei sistemi di automazione industriale;
e) un esperto di economia industriale;
f) un esperto di ingegneria industriale;
g) un esperto di organizzazione e controllo della qualità
aziendale;
h) un funzionario della struttura regionale competente in
materia di industria, individuato dal dirigente della
stessa.
2. Il comitato tecnico è nominato ogni tre anni su proposta
dell'assessore regionale competente in materia di
industria.
3. I compiti di segreteria del comitato tecnico sono
assicurati da un funzionario della struttura regionale competente
in materia di industria.
4. Ai componenti del comitato tecnico, con esclusione del
personale regionale, è corrisposto per ogni riunione un compenso
lordo pari a quanto stabilito con deliberazione della Giunta
regionale, oltre al rimborso delle spese di viaggio nella misura
prevista per il personale regionale.".
Consiglieri presenti: 29
Votanti e favorevoli: 27
Astenuti: 2 (Lattanzi, Tibaldi)
Il Consiglio approva.
Presidente
- Pongo in votazione l'articolo 7:
Consiglieri presenti: 29
Votanti e favorevoli: 27
Astenuti: 2 (Lattanzi, Tibaldi)
Il Consiglio approva.
Presidente
- Pongo in votazione l'articolo 8:
Consiglieri presenti: 29
Votanti e favorevoli: 27
Astenuti: 2 (Lattanzi, Tibaldi)
Il Consiglio approva.
Presidente
- Pongo in votazione l'articolo 9:
Consiglieri presenti: 29
Votanti e favorevoli: 27
Astenuti: 2 (Lattanzi, Tibaldi)
Il Consiglio approva.
Presidente
- Pongo in votazione l'articolo 10:
Consiglieri presenti: 29
Votanti e favorevoli: 27
Astenuti: 2 (Lattanzi, Tibaldi)
Il Consiglio approva.
Presidente
- La parola al Consigliere Bortot, per
dichiarazione di voto.
Bortot (Arc-VA)
- Voteremo questa legge. Quello che ci
interessa è fornire risorse alle aziende perché facciano ricerca,
ricerca significa sviluppo. Vogliamo anche togliere un alibi,
quando il gruppo "Arcobaleno", ma poi la Sinistra contesta certi
provvedimenti di aiuto indiscriminato all'azienda, sui quali poi
non esistono controlli. Credo che questa legge sia una buona legge,
ci dia la possibilità di intervenire, come ha detto l'Assessore,
anche all'esterno della Valle d'Aosta perché le ricerche sono molto
più approfondite, articolate, complicate e per la dimensione delle
nostre aziende non possiamo fare una ricerca solo in casa. Quando
si parlava del centro di ricerca a Colleretto Giacosa, ne parlavamo
già un anno fa, sono stati presi dei contatti per elaborare e
partecipare a quel consorzio; vi sono dei rapporti con
l'Università, vanno approfonditi, definiti e finanziati e a questo
punto siamo in grado di metterci in casa o almeno non far scappare
persone preparate intellettualmente e professionalmente che,
tramite il finanziamento di questa legge, auspichiamo che possano
rimanere nel nostro Paese. Perché il bilancio che non fa mai questo
nostro Paese è quanto costa la formazione culturale e professionale
di un ingegnere, di coloro che studiano e dopo che li abbiamo
preparati se ne vanno all'estero non so se giustamente o meno, è
una scelta personale. Il nostro Paese non si può più permettere la
fuga dei cervelli, ne abbiamo bisogno noi ed è giusto che si
mettano a disposizione risorse finanziarie per far lavorare al
meglio queste professionalità e non farcele sfuggire.
Presidente
- Pongo in votazione il disegno di legge nel
suo complesso:
Consiglieri presenti: 29
Votanti e favorevoli: 27
Astenuti: 2 (Lattanzi, Tibaldi)
Il Consiglio approva.
