Classificazione
(Nessuna classificazione presente)


Trascrizione informale del dibattito dell'aula
Oggetto del Consiglio n. 280 del 27 novembre 1970 - Resoconto
OGGETTO N. 280/70 - Continuazione dell'esame del nuovo
Regolamento interno per il funzionamento del Consiglio regionale
(dall'articolo 51 all'articolo 121).
Articolo 51 - Inizio della discussione
Montesano (P.S.D.I.)
- Non lo leggiamo. Oh, se il
Consiglio è d'accordo, se non ci sono osservazioni sugli articoli,
io li do per approvati.
L'unica cosa che io volevo proporre.
Fosson
(U.V.)
- Dico, di dare il tempo di
rinfrescarci la memoria, magari.
Montesano (P.S.D.I.)
- Sì, sì, diamo il tempo. È soltanto
che io stavo per fare una proposta al Consiglio di un emendamento
aggiuntivo al punto 1 del terzo capoverso, con la lettura di una
proposta, cioè la discussione può aver inizio in due modi: "con la
lettura di una proposta iscritta all'ordine del giorno, per
iniziativa del Presidente del Consiglio o di altri organi
consiliari", questa è l'aggiunta "della Giunta regionale o di un
Consigliere".
Che ci possono essere anche i Presidenti di Commissione che
possono proporre, fare una proposta.
Il punto, nella stesura originale, dice come appresso: "con la
lettura di una proposta iscritta all'ordine del giorno per
iniziativa della Giunta regionale o di un Consigliere".
Io proponevo di aggiungere: "del Presidente del Consiglio o di
altri organi consiliari" e poi "della Giunta regionale o di un
Consigliere".
Caveri
(U.V.)
- Domando la parola.
Questa modificazione è perfettamente inutile perché quando si
dice "o di un Consigliere", il Presidente del Consiglio è
Consigliere, quindi non vedo il motivo di questa modificazione.
Montesano (P.S.D.I.)
- È anche vero questo.
Andrione
(U.V.)
- Ha la responsabilità dell'ordine
del giorno tutto intero.
Caveri
(U.V.)
- Io chiedo che il testo rimanga
inalterato.
Savioz
(P.C.I.)
- Anch'io sono del parere
dell'Avv. Caveri, perché effettivamente, qui, siamo tutti
Consiglieri. La carica che ad ogni Consigliere viene data è
soltanto una carica del Consiglio, quindi è una seconda cosa.
Il Presidente del Consiglio è Consigliere a tutti gli effetti.
Quindi non c'è proprio ragione.
Montesano (P.S.D.I.)
- Quindi il Presidente del Consiglio
la può fare sempre come Consigliere. Benone. Allora ritiro
l'emendamento.
Ci sono altre osservazioni?
Allora l'art. 51 lo dò per approvato.
Articolo 52 - Interruzione della discussione
Dolchi (P.C.I.)
- Vorrei richiamare l'attenzione dei
Colleghi sul fatto che qui si parla di discussione che può essere
interrotta. Poi, all'articolo 65 si parla di "sospensione
pregiudiziale" e quindi la questione sospensiva per il rinvio della
discussione.
C'è, secondo me, una certa confusione, se possiamo così
chiamarla, fra provvedimenti legislativi, cioè leggi di iniziativa
regionale e provvedimenti amministrativi, per cui sarebbe forse
opportuno, nell'art. 52, se vogliamo evitare questo - visto che è
ripetuto nell'articolo 65 -, aggiungere "la discussione, ad
eccezione per le leggi e i regolamenti, (perché per questi
provvedimenti è previsto un apposito articolo) può essere
interrotta soltanto..."
E poi qui c'è l'altro concetto che in questo articolo non
sarebbe prevista la pregiudiziale, per cui si dà per scontato che
sempre avviene la discussione. Ma questo, più che altro, è un
chiarimento che vorrei a me stesso perché ci troviamo poi in
contrasto con l'art. 65 che dice che la discussione può essere, in
via pregiudiziale può non essere neanche affrontata, per cui
tratterebbe, secondo me, per non avere lacune, di precisare.
Io, personalmente, sono dell'avviso che la discussione debba
sempre esserci perché se no la maggioranza può, con una votazione
pregiudiziale, evitare qualsiasi discussione su argomenti
presentati dalla minoranza.
Però, siccome c'è anche tutta la discussione sulla facoltà di
iniziativa degli atti amministrativi, ecco, non so se vale la spesa
di precisare, all'art. 52 che si tratta di iniziative che non sono
leggi e regolamenti, e poi, all'art. 65, questa è la proposta che
farei, di eliminare la questione sospensiva per il rinvio della
discussione. Semmai ne riparlo all'art. 65.
Quindi, per l'art. 52 mi limiterei a proporre che la
discussione, ad eccezione per le leggi e i regolamenti, perché
questa materia è disciplinata da un apposito articolo, può essere
interrotta soltanto, ecc.
Caveri
(U.V.)
- Mi sembra che in questa proposta
del Consigliere Dolchi ci sia un aspetto positivo e un aspetto
negativo.
L'aspetto positivo è stato illustrato dal Consigliere Dolchi
quindi è inutile che io aggiunga altre parole, c'è però un aspetto
negativo ed è questo: che può essere utile, ad un certo momento,
esaminando una proposta di legge, può essere utile rimandare ad una
Commissione per un esame più approfondito.
È anche vero che quanto dice il Consigliere Dolchi, e cioè che
comunque la discussione non dovrebbe essere sospesa. Questo è vero.
Quindi bisognerebbe fosse un po'... Però sarebbe anche pericolosa
una dizione quale quella proposta dal Consigliere Dolchi perché
allora ci sarebbe l'aspetto negativo che ho detto. Per cui, quando
si tratterebbe di proposta di legge, non si potrebbe più rinviare
alla Commissione e quello sarebbe grave: perché quante volte
vediamo che dobbiamo pensar meglio un argomento. Perché si crede
sempre d'aver studiato a fondo un problema e poi si scopre che ci
sono altri aspetti che devono essere invece approfonditi. Quindi mi
pare che la proposta di modificazione del Consigliere Dolchi
dovrebbe almeno essere corretta in modo da permettere di rimandare
alla Commissione una proposta di legge e questo nell'interesse
pubblico, addirittura.
Montesano (P.S.D.I.)
- Però, in merito al rinvio alla
Commissione, nel punto primo, dice appunto "per domandare il rinvio
della proposta all'esame di una Commissione o della Giunta
regionale".
Io proporrei di lasciare l'articolo così com'è, e poi, semmai,
vedremo un pochino, quando arriviamo all'art. 65...
(parla,
sottovoce, il Sig. Pramotton:
la discussione generale è
regolamentata dalle altre precedenti, quindi si rinviano
senz'altro...)
Io proporrei che rimanesse così invariato questo articolo anche
perché è contemplato il rinvio alla Commissione.
Dolchi (P.C.I.)
- Punto secondo - io non ho nessuna
difficoltà a ritirare questa proposta. Ritengo utile che poi agli
articoli 61-65 si precisi perché si parla di "sospensiva
pregiudiziale", poi si parla sempre di rinvio alla Commissione al
termine della discussione generale, quindi lì si tratta di
precisare meglio.
Sempre sull'articolo 52, credo che sia un errore di battitura,
una omissione di battitura, al punto 2) si dice testualmente "per
proporre un accertamento, una mozione o il richiamo all'osservanza
della legge del regolamento". Siccome la procedura della mozione è
regolata dal Regolamento stesso, credo che qui si debba intendere
una mozione d'ordine, che sia dimenticata la parola "d'ordine".
Cioè mi sembrerebbe più logico che l'interruzione possa intervenire
per questi casi.
"Per proporre un accertamento, una mozione d'ordine o il
richiamo all'osservanza della legge del regolamento", oppure
eliminare questa parola "una mozione", perché la presentazione
della mozione non è un'interruzione della discussione, la mozione è
regolata da altri articoli che prescrivono come si deve fare.
Montesano (P.S.D.I.)
- Mozione d'ordine. Siamo d'accordo,
vero, nell'aggiungere la parola "d'ordine" alla mozione. Perché lo
spirito è proprio quello di richiami al regolamento, richiami con
una mozione d'ordine e richiami per un accertamento.
Caveri
(U.V.)
- Perché allora, se fosse accolta
questa proposta di modifica, allora non si potrebbe più sospendere
la discussione per una mozione pura e semplice.
Andrione
(U.V.)
- La presentazione della mozione
non sospende la discussione.
Montesano (P.S.D.I.)
- Non sospende la discussione.
Caveri
(U.V.)
- Ah, no. Ma, se uno vuol proporre
una mozione per forza deve sospendere la discussione per il
semplice fatto che si presenta una mozione.
Montesano (P.S.D.I.) -
Ma, una mozione d'ordine,
avvocato.
Andrione
(U.V.)
- Durante lo svolgimento di una
discussione si presenta un ordine del giorno.
Caveri
(U.V.)
- Va bene, accetto questa
modificazione allora.
Montesano (P.S.D.I.)
- In più ci siamo trovati sovente
nel dover sospendere la discussione per altri motivi. Volevo
aggiungere, avvocato, se permette, un mio emendamento, che prego di
ascoltare, volevo aggiungere questo "per breve sospensione della
seduta, su proposta dei Consiglieri, approvata dal Consiglio e per
l'aggiornamento dei lavori del Consiglio".
Cioè noi ci possiamo trovare di fronte ad una discussione, la
quale non si esaurisce con la chiusura della seduta e dobbiamo
rimandarla. È meglio precisarlo. Ci siamo trovati tante volte in
queste condizioni. Nel dover rimandare la discussione ad un'altra
seduta. È bene precisarlo.
Allora "per breve sospensione della seduta, su proposta dei
Consiglieri approvata dal Consiglio e per l'aggiornamento dei
lavori del Consiglio".
Quarto e primo, adesso i segretari lo metteranno in ordine.
Allora l'art. 52 viene approvato con gli emendamenti
proposti.
Articolo 53 - Posizione dell'oratore
Montesano (P.S.D.I.)
- È riportata dal vecchio
regolamento e da tutti i regolamenti vigenti. Il Consiglio
approva.
Articolo 54...
Andrione
(U.V.)
- Io ho un dubbio in questo
articolo quando è detto, al terzo comma "nessuno può parlare più di
due volte nella discussione di uno stesso argomento, tranne che per
un richiamo al Regolamento o per fatto personale".
Ora ci può essere, non so, prendo la discussione del bilancio,
ci può essere, è normale che qualcuno prenda la parola non due ma
dieci volte. Per cui mi sembra un po' limitativo, eccessivamente
limitativo dire che nessuno può prendere la parola più di due
volte. Il bilancio risulta essere lo stesso argomento, come fa?
Caveri
(U.V.)
- Bisogna vedere che cosa si intende
per argomento. Forse occorrerebbe una precisazione perché,
evidentemente, nella discussione di centinaia di articoli del
bilancio ogni Consigliere può parlare più di due volte, quindi è la
parola "argomento" che dovrebbe essere precisata o con un'altra
parola o con una frase. Per forza.
Montesano (P.S.D.I.)
- Allora io le rispondo, Avv.
Caveri, che la discussione sulle leggi e il bilancio che porta ad
esempio il Segretario Andrione è una legge, parla, s'intende di
interventi due volte, sulla discussione generale. Naturalmente sui
diversi articoli ci sono gli interventi che vengono resi necessari
dagli argomenti ripartiti articolo per articolo.
Caveri
(U.V.) -
La dizione è ugualmente pericolosa
perché qualcuno potrebbe dire, questo argomento è un argomento del
bilancio, per esempio. Oppure, lasciamo stare il bilancio che è
l'esempio un po' macroscopico, ma anche - lei parla di una proposta
di legge. Una proposta di legge è un argomento, quindi su una
proposta di legge ogni Consigliere non dovrebbe parlare più di due
volte, quindi questa dizione è pericolosa. Potrebbe essere
interpretata - soprattutto poi ricordate quando si governava il
Consiglio a colpi di maggioranza nel periodo più bieco dell'ultimo
quadriennio, come si decidevano le questioni di interpretazione del
regolamento? A colpi di maggioranza.
Domani una qualunque minoranza, forse l'attuale minoranza, io
penso soprattutto alla minoranza democristiana, che domani potrebbe
essere vittima di un colpo della nostra attuale maggioranza. Quindi
pensate quant'è pericoloso per la D.C. una dizione di questo
genere. Sto facendo un po' dell'umorismo, di cattiva lega
riconosco, riconosco Ramera che il mio è di pessima lega.
Quindi io trovo che è pericoloso. Bisognerebbe studiare di
modificare. Io sono d'accordo sul concetto ma però bisognerebbe
esprimerlo in un altro modo.
Signor Presidente, non potremmo fare una cosa? Andare avanti e
tenere in sospeso questo articolo ed intanto studiamo una....
Montesano (P.S.D.I.)
- Lei ricorda benissimo, Avv. Caveri
la discussione che c'è stata in Commissione su questo articolo.
Allora si disse: siccome per il passato c'era una limitazione di
mezz'ora e allora si convenne, tutti d'accordo, nel dire: facciamo
fare due interventi: uno massimale di un'ora e l'altro di
mezz'ora.
Caveri
(U.V.)
- Ecco, ma appunto quello che lei
dice dimostra che anche se si è discusso a lungo su di un
argomento, poi si fanno sempre delle scoperte nuove.
Il rilievo fatto dal Consigliere Andrione è giusto. Giusto nel
senso che potrebbe essere interpretato in modo restrittivo in
questa dizione. Quindi io direi: ci sono ancora 50 articoli da
esaminare, andiamo avanti e intanto si studierà una
modificazione.
Montesano (P.S.D.I.)
- E poi bisogna fare delle proposte
alternative bisogna dire che cosa si vuol fare. Allora ci sono... i
Consiglieri d'accordo, no. Allora intanto sono sospesi gli articoli
14, 39, aggiungiamo il 54. Sono quelli più spinosi si vede.
Articolo 55 - Fatto personale
Montesano (P.S.D.I.)
- Nessuna osservazione? Il Consiglio
approva.
Articolo 56 - Fatti che ledono la personalità di un
Consigliere
Montesano (P.S.D.I.)
- Nessuna osservazione? Consigliere
Andrione.
Andrione
(U.V.) -
Mi sembrava che come italiano io
metterei "l'onorabilità" e non "personalità" in quanto ledere...
Onorabilità di un Consigliere e non personalità in quanto la
personalità mi sembra sia difficilmente suscettibile di essere lesa
da delle affermazioni anche pesanti.
Montesano (P.S.D.I.) -
Viene accolto questo. Consigliere
Caveri.
Caveri
(U.V.)
- Io ho dei dubbi sull'articolo 55.
In questo caso chi chiede la parola deve indicare in che consiste
il fatto personale. Il Presidente del Consiglio decide. Decide su
che cosa?
Montesano (P.S.D.I)
- Decide la sostanza del fatto
personale. Però se legge ancora "se il Consigliere insiste decide
il Consiglio".
Caveri
(U.V.)
- Però bisognerebbe dare al
Consigliere che deve parlare per fatto personale la facoltà di
parlare subito dopo, perché abbiamo visto diverse volte, in questo
Consiglio, che specialmente nel periodo del quadriennio che c'era
il sistema di fare un attacco personale. Il povero Consigliere che
era vilipeso davanti magari ad una sala piena di pubblico era
rimandato alla fine della seduta, magari dopo la seduta privata, a
discolparsi.
Intanto duecento persone avevano sentito ogni sorta di
contumelie contro il Consigliere. E il Consigliere non poteva
difendersi subito. Bisognerebbe stabilire il principio che il
Consigliere possa parlare per fatto personale subito dopo l'attacco
dell'altro Consigliere.
Montesano (P.S.D.I.)
- Ma io sono d'accordo per
quello.
Caveri
(U.V.)
- Questo poi è molto utile per me,
no.
Montesano (P.S.D.I.)
- Mi pare che ci deve essere qualche
cosa del genere. In un altro articolo, Consigliere Caveri. Adesso
non riesco a trovarlo, però quello che Lei dice è richiamato in un
altro articolo che troveremo strada facendo. No, se non lo troviamo
rimaniamo intesi di aggiungerlo a questo.
Allora, Consigliere Caveri, vuol formulare la dizione precisa
poi se...
Caveri
(U.V.)
- ... l'articolo, poi ritorneremo
sull'argomento. Non mi costringa a spremere le mie meningi a
trovare subito una formula.
Montesano (P.S.D.I.)
- Ma se lo troviamo nell'articolo
prossimo, allora questo viene superato.
Caveri
(U.V.)
- Ah, sì certo, certo.
Montesano (P.S.D.I.)
- 55. Il Consiglio è d'accordo?
Quindi il 56 viene approvato, è 56 l'ha detto lei?
(
Andrione
: ...
L'ho già letto, l'ho già annunciato)
...Già annunciato, bene, viene approvato il 56.
No, la modifica sul 55. Sì, è sospeso.
Andrione
(U.V.)
- La modifica sull'onorabilità che
io ho proposto....
Montesano (P.S.D.I.)
- Allora l'articolo 56 viene
modificato nella parola "personalità" nella parola
"onorabilità".
Articolo 57 - Richiamo all'argomento
Montesano (P.S.D.I.)
-  Osservazioni? Consigliere
Manganoni.
Manganoni
(P.C.I.)
- Qui dice: se un oratore si
discosta dall'argomento il Presidente può richiamarlo. Ma chi è che
giudica se il Consigliere si discosta dall'argomento? È il
Presidente. È alla fine il Consiglio, che vuol dire la maggioranza
e quindi, difatti, è ancora il Presidente.
Ora, io non mi fossilizzo su questo. Però le faccio solamente
presente un fatto. In un domani si può avere un Presidente con
certi paraocchi, no. (
Montesano
: ...è questione di
regolamento questo) ...No, le facevo soltanto osservare questo, il
quale Presidente può dire al Consigliere: tu ti discosti
dall'argomento, a giudizio del Presidente. (
Montesano:
...è
inevitabile una cosa del genere) ...No, d'accordo, dopo dice: "il
Consiglio che decide".
Siamo concreti, naturalmente il Consiglio come decide: in favore
del Presidente perché normalmente il Presidente fa parte della
maggioranza del Consiglio.
Montesano (P.S.D.I.)
- Non è vero, non è vero, che qui ci
sia una regola di questo genere. Il Regolamento non viene fatto
mica per il Presidente o per l'attuale maggioranza, il Regolamento
viene fatto per il Consiglio....
Manganoni
(P.C.I.)
- In questo caso mi riferisco,
non all'attuale Presidente del Consiglio, al quale io do atto che
ha dell'imparzialità nella discussione. Quindi non per l'attuale,
ma in previsione dei futuri. Può capitare un Presidente con certi
paraocchi, no.
Montesano (P.S.D.I.) -
Ci vuole questa disciplina.
Nessuna altra osservazione? Il Consiglio approva.
Articolo 58 - Richiami per l'ordine del giorno o per il
regolamento o per la priorità delle votazioni - Mozioni
d'ordine.
Caveri
(U.V.)
- Purché sia mantenuta la correzione
che era stata apportata in Commissione, cioè "che un oratore per
gruppo".
Montesano (P.S.D.I.)
- Sì, per ciascun gruppo. Sì, una
modifica che venne fatta in Commissione.
Caveri
(U.V.)
- Dieci avevamo detto. Cinque? È
poco cinque, bisogna dire dieci.
Montesano (P.S.D.I.)
- Dunque, più di dieci minuti. Dieci
minuti. Un oratore per ciascun gruppo. Allora un oratore per
ciascun gruppo.
L'articolo viene approvato con la modifica dopo "oratore per
ciascun gruppo".
Articolo 59 - Discussione generale
Montesano (P.S.D.I.)
- Il Consiglio approva.
Articolo 60 - Chiusura della discussione
Fosson
(U.V.)
- Uguale come prima, anche qui
bisogna fare "ciascun gruppo".
Montesano (P.S.D.I.)
- Il Consiglio propone "per ciascun
gruppo". Come dice?
Fosson
(U.V.)
- La parola ad un oratore contro ed
uno in favore. Di nuovo la stessa dizione di prima. La penultima
parte del primo comma.
Dolchi (P.C.I.)
- È stata aggiunta in Commissione nel
secondo comma che dice: "dopo la chiusura della discussione sono
ammessi a parlare un oratore per gruppo, i relatori, gli assessori
competenti", cioè a garanzia della possibilità dopo la richiesta di
ogni gruppo era stata....
Caveri
(U.V.)
- No, no, sono due commi. La parola
ad un oratore per ciascun gruppo.
Montesano (P.S.D.I.)
- Dunque nel primo comma "la parola
ad un oratore per ciascun gruppo". La mette ai voti, cioè viene
messa ai voti al Consiglio. Il Consiglio regionale delibera a
maggioranza. "Dopo la chiusura della discussione sono ammessi a
parlare soltanto un oratore per gruppo, i relatori, gli Assessori
competenti infine il Presidente della Giunta regionale".
Il Consiglio approva? Consigliere Dolchi.
Dolchi (P.C.I.)
- Mi sembra che però se noi seguiamo
questa procedura che ne deriverebbe abbiamo, per esempio, una
proposta di chiusura della discussione, l'intervento dei vari
Consiglieri e la votazione sulla proposta poi abbiamo l'intervento
per ciascun gruppo, poi la votazione sull'argomento nel caso che
questo fosse stato respinto.
Ecco, allora, non è più prevista la dichiarazione di voto
però.
Montesano (P.S.D.I.)
- Perché non è prevista?
Dolchi (P.C.I.)
- Siccome noi precisiamo come la
discussione avviene dopo che viene respinta la proposta di
sospensione rientriamo nella normalità.
Montesano (P.S.D.I.)
- A chiusura, non a sospensione. La
chiusura dell'argomento, la chiusura della discussione.
(
Andrione
: ...dopo di che si deve votare).
Dolchi (P.C.I.)
- Ecco, dopo la votazione ha diritto
comunque visto che ....
Montesano (P.S.D.I.)
- Sì, viene come un altro articolo,
che troveremo. La dichiarazione di voto.
Dolchi (P.C.I.)
- Comunque io, se non lo troviamo, perché
l'ho cercato...
Montesano (P.S.D.I.)
- Ecco, nel 61, in quello seguente,
"Prima di una votazione finale di un progetto di legge e di
regolamento è consentita ai Consiglieri una dichiarazione di
voto"...
(Voce: ...
questa vale, rientra nella normalità
della ...) ...In tutti i casi.
Fosson
(U.V.)
- Anche l'ultimo capoverso
dell'articolo 60 permette, si ripete anzi questa qui.
Montesano (P.S.D.I.)
- Allora l'articolo 60 viene
approvato.
Articolo 61 - Discussione di progetti di legge
Montesano (P.S.D.I.)
- Qui io desideravo conoscere dal
Consiglio se crede più opportuno che la dichiarazione di voto,
perché subito dopo si va a votare gli articoli, sia fatta dopo la
discussione generale e dopo la discussione degli articoli, perché
gli articoli vengono votati. Qui sarebbe una discussione a
posteriori.
Caveri
(U.V.)
- A forza di regolamentare tutto,
finisce che siamo in una gabbia di ferro, lasciamo. A me
sembrerebbe più logico che la dichiarazione di voto avvenga dopo la
discussione sugli articoli, perché dopo l'esame sugli articoli si
possono ancora trovare delle cose che non si sono pensate
prima.
Montesano (P.S.D.I.)
- Però, avvocato, si vota già sugli
articoli.
Caveri
(U.V.)
- Sì lo so, io non ho la malattia
della regolamentite acuta, per me non giova alla salute.
Fosson
(U.V.)
- Io ritengo che sia bene lasciare
l'articolo così com'è, perché ad esempio uno può, in una legge,
votare anche a favore di certi articoli e votare contro per altri
articoli, poi nell'insieme della legge invece fa una dichiarazione
di voto per la sua posizione. Quindi se vuole portare una
dichiarazione di voto prima degli articoli va bene, se uno la vuole
fare alla fine può farla alla fine, quindi con questa dizione si
lascia questa libertà.
Montesano (P.S.D.I.)
- Va bene, allora lasciamo il
capoverso così com'è, perché nella votazione finale di un progetto
di legge. Il Consiglio approva.
Articolo 62 - Degli ordini del
giorno
Montesano (P.S.D.I.)
- Io desideravo aggiungere che gli
ordini del giorno devono essere presentati per iscritto al
Presidente del Consiglio, che ne trasmette copia al Presidente
della Giunta, all'Assessore e al Presidente delle Commissioni
competenti.
Savioz
(P.C.I.)
- Signor Presidente, non è per
voler essere contrario a quanto lei dice, ma mi sembra che questo
aggrava ancora di più, diventa sempre più pesante, il nostro
organismo. Lasciamolo così com'è.
Montesano (P.S.D.I.)
- Ma deve essere presentato l'ordine
del giorno.
Savioz
(P.C.I.)
- Va bene, lo presentiamo come lo
abbiamo sempre presentato. Su questo almeno nessuno mai ci ha
trovato niente da dire.
Montesano (P.S.D.I.) -
Altre osservazioni?
Caveri
(U.V.)
- Sul secondo comma. Il secondo
comma dice "Il Presidente del Consiglio ha facoltà di negare
l'accettazione e lo svolgimento di ordini del giorno contrastanti
con deliberazioni precedentemente adottate dal Consiglio
sull'argomento in discussione", ma siccome una delibera, una
delibera può essere revocata dal Consiglio, allora se non è neanche
permesso presentare un ordine del giorno che contrasta con la
deliberazione già assunta, come si può arrivare alla revoca della
deliberazione, no?
Quindi non capisco bene perché. Anche mi pare negativo,
questo.
Montesano (P.S.D.I.) -
Ci deve essere, a mio giudizio,
una delibera che annulli la precedente deliberazione.
Caveri
(U.V.)
- Sì, va bene, ma almeno si consenta
al Consigliere di presentare un ordine del giorno che contrasta con
la deliberazione. Altrimenti queste deliberazioni già assunte
diventano un'altra gabbia di ferro. Insomma facciamo attenzione con
questo Regolamento a non creare un sistema troppo rigido, di cui
poi saremmo le vittime, non personalmente o per gruppo ma tutto il
Consiglio. A me pare che potrebbe essere soppressa questa
disposizione.
Montesano (P.S.D.I.)
- Non è un'innovazione. È un dettato
che c'è nel vecchio regolamento.
Caveri
(U.V.)
- E va bene, non me ne importa
proprio niente. Non è mica che il vecchio regolamento fosse una
"dieci tavole di Mosé", tra l'altro anche le "dieci tavole di Mosé"
sono state trasformate dal Concilio. Secondo, quindi... Mi pare che
sia bene di modificare, meglio togliere,
Germano (P.C.I.)
- Ma, io mi sbaglierò, ma l'esperienza
che io ho di Consiglio è che non è mai stato presentato un ordine
del giorno ingiurioso. Esperienza che io ho di Consiglio; quindi
direi non mettiamolo neanche nel regolamento. Aboliamo i due ultimi
commi. Lasciamo il primo.
Montesano (P.S.D.I.)
- Guardate che è pericoloso una cosa
del genere.
(
Voci in aula
)
Benzo
(D.P.)
- Tanto per la questione della
sconvenienza, delle frasi o delle ingiurie ecc. mi pare che abbia
detto bene il Consigliere Germano, sotto questo aspetto.
Ecco, piuttosto io direi che sarebbe opportuno soffermarsi sul
fatto che con un ordine del giorno in effetti si potrebbe, con una
serie di ordini del giorno, rimettere in discussione tutte le
deliberazioni, cioè degli atti fondamentali presi dal Consiglio
regionale. Lo capisco, ma lei pensi solo con degli ordini del
giorno, cioè, il Consiglio ha deliberato discutendo ecc. quindi si
rimette in discussione tutto.
Savioz
(P.C.I.)
- Vede, su questo argomento qui
permetta, Assessore, che allora noi togliamo la possibilità della
sovranità al Consiglio.
Il Consiglio è sovrano. E questo noi dobbiamo assolutamente
tenerlo, non possiamo mica scendere da questo scalino, perché se
noi scendiamo da questo scalino allora il Consiglio non può più
funzionare, non può più deliberare, non può più modificare e allora
francamente non so dove andiamo a finire, non so.
Quindi, io sono del parere che ad un certo momento bisogna
tenere conto che i Consiglieri che sono eletti dal popolo non
possono essere considerati dalla gente che venga qui a proporre
degli ordini del giorno ingiuriosi, a proporre delle cose che
vadano contro quella dialettica amministrativa per il bene della
Regione.
Io penso che il Consiglio debba avere una certa qual posizione
per cui debba essere libero delle sue manifestazioni, perché se no
è inutile che ci riuniamo.
Caveri
(U.V.)
- A quello che ha detto il
Consigliere Savioz, aggiungo altre osservazioni. Indirizzo
amministrativo: uno dei principi fondamentali è che ogni atto
amministrativo è imminentemente revocabile, questo è uno dei canoni
fondamentali del diritto amministrativo. Ogni atto amministrativo è
imminentemente revocabile. Un'amministrazione può fare 50 delibere
in un senso e poi ne fa la 51 che dice il contrario. Questa è la
prima osservazione.
Seconda osservazione. Che male c'è di presentare un ordine del
giorno in senso contrario ad una delibera? L'ordine del giorno non
revoca mica la delibera precedente. Per revocare la delibera
precedente occorrerà un'altra delibera, quindi non c'è nessun
pericolo. E quindi ha ragione Germano quando dice sopprimiamo il 2°
e 3° comma e non se ne parli più, perché altrimenti dobbiamo stare
due ore per modificare questo file. Tanto vale sopprimerle
completamente.
Fosson
(U.V)
- Bisognerebbe forse vedere e abolire
completamente questa parte e vedere di armonizzare l'articolo 62
chiarendo maggiormente l'articolo 120, l'ultimo. L'articolo 120
parla delle deliberazioni di revoca di deliberazioni
esecutorie.
Caveri
(U.V.)
- Non ha ragion d'essere. Per me,
insisto, tanto vale sopprimere il secondo e terzo comma. Il fatto
dell'articolo 120 è un fatto che non ha nulla a che fare con quello
di cui stiamo discutendo, cioè per revocare una delibera precedente
bisogna dirlo espressamente, ma questo non significa nulla in
rapporto alla discussione di oggi.
Quindi insisto per la soppressione, ed io non faccio che
ripetere quello che ha detto Germano, e cioè di sopprimere il
secondo e terzo comma dell'articolo 62, perché se dobbiamo stare lì
a lambiccarci il cervello per modificare questi due commi per
renderli più.... perdiamo un sacco di tempo è perfettamente
inutile.
Tanto vale sopprimere i due commi.
Germano (P.C.I.)
- Abbiamo l'esempio della discussione
alla Camera, al Senato ed alla Commissione Finanze e Tesoro. Le
commissioni hanno formulato un ordine del giorno che invita il
Governo a rivedere il riparto fiscale nel senso di aumentarlo, non
è che hanno abrogato quella legge, non è che ne hanno fatto
un'altra. È questa la funzione dell'ordine del giorno. Quindi direi
di lasciarlo più libero, con il primo comma viene precisato.
Montesano (P.S.D.I.)
- Altri interventi? Allora il
Consiglio è d'accordo nel sopprimere il secondo e terzo comma.
Queste sono le proposte. Allora l'articolo 62 rimane approvato, se
il Consiglio è d'accordo, con la soppressione del 2° e 3° comma...
(Voci:
a pagina 27...) ...
Dolchi (P.C.I.)
- Qui si parla che non è concessa la
parola per dichiarazioni di voto. Ora se l'ordine del giorno, come
io sono d'accordo, manifesta un orientamento... (
Montesano
:
richiami dove è scritto) ...È la sesta riga della pagina 27,
secondo comma della pagina 27 dice: "la durata di ogni intervento
non può superare i dieci minuti. Non è concessa la parola per
dichiarazioni di voto". Se il concetto dell'ordine del giorno
presentato in discussione generale assume un'importanza ed una
certa rilevanza proprio per le cose che sono state dette relative
alla soppressione, mi sembra che implica una posizione che può
essere necessario illustrare con una dichiarazione di voto.
Quindi io proporrei la cancellazione delle due righe "Non è
concessa la parola per dichiarazione di voto", facendo rientrare
che essendo una votazione, il concetto è sempre quello che
essendoci una votazione è ammessa la dichiarazione di voto.
Fosson
(U.V.)
- Mi permetto di richiamare
l'attenzione del Consigliere Dolchi che sul primo capoverso della
pagina 27 praticamente supera questo scoglio. "Nella discussione
degli ordini del giorno, oltre al proponente, può intervenire, dopo
le dichiarazioni della Giunta, un solo Consigliere per ciascun
gruppo consiliare".
Caveri
(U.V.)
- Io sono dell'avviso di togliere
quella frase: non è concessa la parola per dichiarazioni di voto. E
lasciamo che facciano dichiarazione di voto. Ci può essere un
ordine del giorno molto importante. Insomma è uno spirito di
libertà e non di coartazione.
Montesano (P.S.D.I.)
- Ma Consigliere Caveri non è un
regolamento che propone la Presidenza del Consiglio, è un
regolamento che propone la Commissione di cui lei faceva parte.
Caveri
(U.V.)
- Non sarà mica negato a noi di
essere autocritici. E, d'altra parte, il pensiero umano va di
scoperta in scoperta, oggi noi abbiamo mangiato... che ci ha reso
molto intelligenti e facciamo delle nuove scoperte. Quindi ci
permetta di essere autocritici.
Montesano (P.S.D.I.)
- Siccome si può avere l'impressione
che questo Regolamento sia presentato dalla Presidenza del
Consiglio dai discorsi che si fanno... (
Caveri
: no!) ...Io
voglio precisare che è un regolamento presentato dall'apposita
Commissione, di cui facevano parte gli egregi colleghi...
(Voci)
Caveri
(U.V.)
- È la prima volta che Bordon parla
bene in questo Consiglio regionale, eh!
Savioz
(P.C.I.)
- È chiaro, Signor Presidente, che
questo è un dispositivo che è stato portato in Commissione con le
relative osservazioni, ecc.. Questo non toglie che il Consiglio
possa vedere alcune cose che possono sembrare, dopo una pura
riflessione. D'altra parte, sono convinto che quando avremmo
approvato il Regolamento e sarà in vigore, ci accorgeremo che
qualche cosa non va, perché di perfetto non c'è niente.
Andrione
(U.V.)
- Io mi permetto di dissentire dai
Consiglieri Dolchi e Caveri perché in realtà la vostra proposta in
pratica consiste nel dire che si fanno due dichiarazioni di
voto.
Per quanto possa essere importante l'argomento, il primo
capoverso della pagina 27 prevede la dichiarazione di voto sugli
ordini del giorno. Il secondo capoverso dice che non si fanno due
dichiarazioni di voto. Può essere l'argomento più importante che
esista, però quando è previsto che ogni gruppo prende la parola per
dieci minuti, che cosa fa? Farà la sua dichiarazione di voto
sull'ordine del giorno. Il secondo capoverso dice: non si fanno due
dichiarazioni di voto, praticamente, non mi sembra che sia ridurre
la libertà.
Caveri
(U.V.)
- Per bene che nessuno direi che
l'U.V. è in crisi, se dico il contrario di quello che ha detto
Andrione un momento fa.
Questo dimostra che è la libertà che governa il mondo. Non il
mondo purtroppo che è in preda tutte le legislature di destra, di
sinistra, ma insomma. No, non sono d'accordo con quello che ha
detto Andrione, per una ragione tecnica, cioè nel primo comma di
pagina 27 si parla della discussione degli ordini del giorno e
nella discussione degli ordini del giorno c'è un Consigliere per
gruppo che parla, che discute. Ma questo non esclude che poi vi sia
la dichiarazione di voto che è un'altra cosa. Ecco volevo dire
soltanto questo.
Fosson
(U.V.)
- Penso che non valga la spesa di
insistere su questo, perché se vogliamo avere una maggiore libertà
non c'è che da togliere: non è concessa la parola per dichiarazioni
di voto.
Io sono fermamente convinto che quando c'è la possibilità che
ogni rappresentante di gruppo parli sulla discussione dell'ordine
del giorno rende inutile la dichiarazione di voto, ma per una
maggiore, se non vogliamo metterlo come limitazione, togliamolo non
cambia niente, e praticamente se uno vorrà fare la seconda
dichiarazione di voto, la farà. C'è il limite di dieci minuti, si
toglie solo l'altra parte: "non è concessa la parola per
dichiarazioni di voto", si toglie quella parte lì limitativa.
Montesano (P.S.D.I.) -
Altri interventi? Quindi ci sono
due proposte. La proposta per il mantenimento di questa dizione:
"non è concessa la parola per dichiarazioni di voto" e la proposta
per la cancellazione... (
Voce
: ...solo di quella parte
lì).
Allora il Consiglio è d'accordo nel cancellare la seconda parte
del capoverso secondo della pagina 27.
Io, bisogna che richiami l'attenzione dei Consiglieri che il
Regolamento va approvato a maggioranza dei componenti del
Consiglio, quindi, siccome il Segretario mi avverte qualche volta,
noi siamo al limite di 18, pregherei i Signori Consiglieri di
avvicendarsi nelle assenze in modo da essere sempre nel numero
richiesto dallo Statuto.
Articolo 63 - Proposte di articoli aggiuntivi e di
emendamenti
Montesano (P.S.D.I.) -
Allora siccome il Consiglio ha
approvato che possono essere presentati degli ordini del giorno
anche in contrasto con deliberazioni precedenti, io per logica devo
proporre l'abolizione della seconda parte del 4°
capoverso
.
Andrione
(U.V.) -
"Non si possono proporre, sotto
qualsiasi forma, articoli aggiuntivi ed emendamenti contrastanti
con deliberazioni prese dal Consiglio regionale nel corso della
medesima discussione".
(Voci in aula)
Montesano (P.S.D.I.) -
No, va bene.
Germano (P.C.I.) -
...
Ma se proprio nella stessa
discussione facciamo così, eh
.
Montesano (P.S.D.I.) -
Allora, nessun'altra proposta? Il
Consiglio approva.
Articolo 64 - Ritiro degli emendamenti
Montesano (P.S.D.I.) -
Il Consiglio approva.
Articolo 65 - Questione sospensiva e pregiudiziale
Caveri
(U.V.)
-  A me è stato dato un testo
che non è ancora corretto. Allora, io personalmente sono d'accordo,
ma a condizione che invece di "a favore..." ci sia "un oratore per
ciascun gruppo", nel secondo comma. Siamo d'accordo?
(Sì)
Dolchi (P.C.I.)
- Ecco, qui ritorna quanto detto
nell'articolo 52. Nello stesso articolo si parla di questione
"sospensiva per il rinvio della discussione" e la questione
"pregiudiziale per la non discussione di un dato argomento"
"possono essere proposti da ogni Consigliere prima della chiusura
della discussione generale".
Mi sembra in contrasto perché il rinvio della discussione se
avviene alla fine della discussione non ha più ragione di essere,
cioè in alcuni regolamenti sono previsti i due casi: la questione
sospensiva, per cui prima dell'inizio della discussione si decide
di sospendere la discussione - ed io sono contrario a questo -
(Montesano:
anche nel corso si può decidere di sospendere la
discussione) ...Allora perché qui diciamo "per il rinvio della
discussione"? Perché se è sospensiva è prima che avvenga la
discussione se uno lo pone alla fine rimane.
Caveri
(U.V.)
- Può darsi che io non abbia capito
bene quello che ha detto il Consigliere Dolchi. Ad ogni modo,
vorrei fare questa osservazione.
Per me la norma è necessaria e cioè, per forza che la questione
sospensiva e la questione pregiudiziale debbano essere proposte
prima della chiusura della discussione generale, perché una volta
che è chiusa la discussione generale su di una questione non si
può, è logico che non si possono più fare questioni sospensive o
pregiudiziali. Per me è profondamente logico e la norma è logica e
necessaria. Le pare? Non so se siamo d'accordo.
Sulla necessità di questa norma mi pare che non ci debbano
essere dei dubbi.
Benzo
(D.P.)
- Per la questione sospensiva,
d'accordo. A me pare, invece, per quanto riguarda la pregiudiziale,
cioè, per la non discussione di un dato argomento, come si fa a
dire che una pregiudiziale che direbbe di non discutere un
argomento venga fatto quando la discussione è già avvenuta. Quella
non risponde all'articolo 52. Se è pregiudiziale è pregiudiziale,
quindi va fatta prima.
Montesano (P.S.D.I.)
- Ma qui non dice mica che la
discussione sia già iniziata, la pregiudiziale è naturale che venga
prima dell'inizio della discussione.
Benzo
(D.P.)
- Per le proposte di ogni Consigliere
prima della chiusura della discussione all'inizio devono, se
pregiudiziale.
Fosson
(U.V.)
- Mi sembra che nel più è compreso
il meno, quindi per la prima parte, eventualmente, sarà prima della
chiusura e sarà fatta al momento della chiusura, quell'altra, sarà
sempre prima della chiusura se sarà fatta all'inizio della
discussione, lo stesso. Quindi può anche essere lasciato così.
Caveri
(U.V.)
- L'osservazione dell'Assessore
Benzo è esatta fino ad un certo punto e poi no, oltre a quel punto
non lo è più. E mi spiego. Cioè, se non c'è la parentesi per la non
discussione, cioè l'osservazione dell'Assessore Benzo è esatta per
la parentesi, cioè per la non discussione di un dato argomento, e
mi pare logico quello che dice l'Assessore Benzo. Però è anche
logico che prima della discussione, della chiusura della
discussione generale si possa sollevare una questione
pregiudiziale. Non è mica detto che ci debba essere un termine
sacramentale oltre al quale non si può presentare la questione
pregiudiziale. È normale, è logico, ed è necessario che prima della
chiusura della discussione generale si possa sollevare una
questione pregiudiziale.
Però io proporrei di sopprimere la parentesi, per la non
discussione di un dato argomento, perché è lì che c'è la
contraddizione che è stata denunciata da Benzo, perché è ridicolo
dire che si possono fare questioni pregiudiziali prima della
chiusura della discussione generale, quando poi significa che
questa questione pregiudiziale riguarda la non discussione di un
argomento.
Quindi io propongo di accogliere quella parte esatta che c'è in
quello che ha detto l'Assessore Benzo e sopprimere la seconda
parentesi, "per la non discussione di un dato argomento".
Montesano (P.S.D.I.)
- Altri che chiedono la parola? Io
desidererei sentire dall'Avv. Caveri e dall'Assessore Benzo cosa
significa allora questione pregiudiziale. Pregiudiziale a che
scopo? Dev'essere anche specificato, per la non discussione di un
dato argomento.
Caveri
(U.V.) -
Siccome sono stato interpellato,
rispondo. Immaginiamo in una causa civile un avvocato sostiene una
questione pregiudiziale, la quale potrebbe essere la questione di
competenza o un'altra questione pregiudiziale. E poi vi sono le
questioni di merito. Ora nella discussione pregiudiziale si discute
durante tutta la causa fino a quando la causa è rimessa al Collegio
per l'assegnazione sentenza. E così deve essere anche qui, una
questione pregiudiziale può essere sollevata fino a quando non c'è
la chiusura nella discussione generale. Mi pare che sia normale....
giunto l'accordo su questi principi.
Dolchi (P.C.I.)
- Sono d'accordo sulla soppressione delle
parole tra parentesi. Il concetto che io volevo sostenere, in
parole povere, è questo: sia per la questione sospensiva sia per la
questione pregiudiziale si deve arrivare ad una decisione dopo che
c'è stata la discussione generale sull'argomento, perché se no -
ricordo la legge sul riparto fiscale presentato l'anno scorso dai
gruppi di minoranza - con un colpo di maggioranza
nell'interpretazione di questa o di analoga disposizione di
regolamento si è detto: "va bene, adesso ad un determinato momento,
non discutiamo più perché si rinvia alla Commissione".
Allora io vorrei proprio, per evitare che una discussione su una
proposta non avvenga per una questione di sospensiva o di
pregiudiziale che poi si traduce in una manifestazione di
maggioranza, avvenga solamente alla fine della discussione, cioè
che non si passi al voto. Ma che la discussione possa avvenire
perché il Consiglio si renda conto di quelli che erano gli scopi e
le iniziative della proposta fatta.... Alla Camera c'è la
discussione e poi c'è il non passaggio alla discussione degli
articoli, in questo modo la legge viene già respinta, ma la
discussione avviene.
Germano (P.C.I.)
- Ha risposto benissimo Dolchi, io
proporrei, invece di cancellare solo la seconda parentesi di
cancellare anche la prima. E allora suona: "la questione sospensiva
e la questione pregiudiziale devono essere proposte alla fine della
discussione generale".
Caveri
(U.V.)
- Quello che ha detto un momento fa
il Consigliere Dolchi mi ha fatto venire un'altra idea, e cioè che
è necessario allora, forse, introdurre una norma per stabilire che:
dopo avere affermato con questo articolo 65 che la questione
sospensiva e la questione pregiudiziale possono essere proposte
prima della chiusura della discussione generale, bisogna allora
anche stabilire che ad un dato momento bisogna votare sulla
questione sospensiva e sulla questione pregiudiziale. Ci deve
essere un voto sulla questione sospensiva quindi, prima del
passaggio agli articoli bisogna che ci sia la votazione sulla
questione pregiudiziale e sospensiva. Altrimenti si fa una gran
discussione platonica.
Montesano (P.S.D.I.)
- C'è nel secondo comma, a
votare.
Caveri
(U.V.)
- È nel secondo comma? È giusto.
Ritiro quanto ho detto.
Andrione
(U.V.)
- La proposta di Germano che
tecnicamente è valida, lascia però in sospeso che cosa siano le
questioni sospensiva e pregiudiziali, cioè non è specificato. E
allora, a me sembra, che converrebbe specificare, lasciare la prima
parentesi e nella seconda parentesi mettere: "per la non
discussione o per la non prosecuzione della discussione su un dato
argomento". Come dice? Ecco, allora: "per la non discussione o per
il non passaggio alla votazione...". Comunque, perché la questione
pregiudiziale può essere fatta in due maniere - io finisco poi -
cioè, per esempio, facciamo un'ipotesi: viene in discussione un
progetto di legge che non ha, che non è stato discusso in
Commissione, pregiudiziale sollevata da un Consigliere non deve
essere discusso il progetto di legge. Questa è una pregiudiziale
per la non discussione.
Nel corso della discussione generale viene fuori un qualche
argomento che giustifica la non discussione al non passaggio alla
votazione e allora si fa una pregiudiziale per la non prosecuzione
della discussione. Ma non è più una pregiudiziale sospensiva è una
pregiudiziale differente.
Caveri
(U.V.)
- Secondo me è pericoloso volere
precisare troppo, perché volere precisare troppo poi si escludono -
io chiedo scusa al Consigliere Andrione, io non ho niente con il
Consigliere Andrione, ma si vede che questa mattina non siamo
d'accordo, sono questioni d'altra parte di forma che non involgono
nessuna questione politica - ma le questioni pregiudiziali sono
talmente infinite, io vi prego di meditare su di questo, le
questioni pregiudiziali sono talmente numerose se non infinite che
a voler in una parentesi - io, per esempio, non sono neanche
d'accordo con la proposta del Consigliere Germano, se si dicesse:
per il non passaggio agli articoli - ma no, la questione
pregiudiziale può essere un'altra ancora.
Quindi, credo che sia meglio non precisare niente e sopprimere
veramente la seconda parentesi. E non sono d'accordo con quello che
ha detto Andrione, di lasciare la parentesi per la non discussione
di un dato argomento, perché è proprio quello il punto
contradditorio che è stato sottolineato dall'Assessore Benzo.
L'Assessore Benzo ha ragione quando dice quel che dice.
Quindi io propongo ed insisto per la soppressione della seconda
parentesi. E lasciamo che sia libero a ciascuno di presentare una
questione, non possiamo mica prevedere quali sono tutte le
questioni pregiudiziali che si possono fare, sono infinite.
Montesano (P.S.D.I.)
- Io desidero richiamare
l'attenzione del Consiglio che un regolamento intanto indica
un'azione, la condotta dei Consiglieri in quanto specifica qualche
cosa. Se rimane nel vago non è più un regolamento, perché rimane
alla mercé o del Presidente o del Consiglio o della maggioranza
soprattutto o della maggioranza.
Io lo dico questo per una maggiore garanzia della minoranza,
perché quando si dovrà decidere, avvocato Caveri, su un qualche
cosa di vago, dovrà decidere il Consiglio e il Consiglio decide a
colpi di maggioranza. Questo io mi preoccupo, mi preoccupo che il
regolamento se non specifica e rimane nel vago è alla mercé della
votazione dal Consiglio nell'interpretare la norma.
Anche se noi abbiamo messo in questo regolamento e vi
giungeremo, c'è la proposta della permanenza della Commissione per
il Regolamento, per poter decidere sulle controversie di
interpretazione di questo regolamento. Ma sempre a colpi di
maggioranza si va però.
Caveri
(U.V.)
- No, qui non è questione di colpi
di maggioranza. La questione vede è questa. Io affermo e credo che
nessuno mi possa mentire, io affermo che non è possibile che
nessuno può oggi prevedere quante e quali siano le questioni
pregiudiziali che può sollevare un Consigliere. Le questioni
pregiudiziali che può sollevare un Consigliere sono infinite. Se
noi con una parentesi limitiamo il concetto domani si potrà dire:
ah no! Tu questa questione pregiudiziale non la puoi sollevare
perché l'articolo 65 parla solo di questioni pregiudiziali per la
non discussione ecc. Quindi è sommamente pericoloso.
Fosson
(U.V.)
- Vorrei fare un'osservazione alla
proposta fatta dal Consigliere Andrione, perché nella dizione
proposta non si potrebbe aderire intanto alla proposta fatta perché
il non passaggio agli articoli non sarebbe esatto in quanto
servirebbe solo per le leggi, e noi facciamo anche dei
provvedimenti dove non ci sono articoli, eventualmente,
bisognerebbe mettere: "e per la non prosecuzione di un dato
argomento".
Però, sentita la discussione che è stata fatta, ritengo che non
cambia niente a sopprimere addirittura tutte e due le parentesi, le
cose che ci sono tra parentesi. Sia nella prima: per il rinvio
della discussione, che resta "la questione sospensiva" e togliere
l'altra parentesi; per la non discussione - con quella modifica
che, eventualmente, se si volesse mantenere bisognerebbe fare per
maggior chiarimento - e lasciare "e la questione pregiudiziale". La
questione pregiudiziale può essere fatta all'inizio della
discussione, può essere fatta nel corso della discussione, quindi
prima della chiusura della discussone stessa. E mi sembra che qui
non c'è tanta difficoltà di interpretazione neanche in questo
caso.
Andrione
(U.V.)
- Io volevo solo continuare la
polemica con l'avvocato Caveri, ma brevissimamente, nel dire
questo: che nessuno contesta che le pregiudiziali possano essere
numerosissime ed infinite, ma il problema qui è un altro, della
definizione, del termine pregiudiziale, cioè la pregiudiziale che è
variata, che è variabilissima e che può essere una qualsiasi
pregiudiziale deve essere formulata per questa causa, si chiede la
non discussione e la non prosecuzione della discussione, quale che
sia l'argomento che viene portato come pregiudiziale.
E in questo senso che, secondo me, bisognava specificare.
Comunque, mi sembra, che la proposta del Vice Presidente Fosson sia
effettivamente una soluzione che tutti adottiamo, cosa vuol dire
sospensiva e cosa vuol dire pregiudiziale, sia quella che con la
maggiore economia si arriva a risolvere il problema.
Caveri
(U.V.) -
Io vorrei sapere qual è la
proposta di Fosson... (
Voce:
abolire le due parentesi) ...Le
due parentesi! Ah, un momento.
Montesano (P.S.D.I.)
- Sta parlando il Consigliere
Savioz, Consigliere Caveri.
Caveri
(U.V.)
- Un minuto scusatemi. E da quando
quei due Signori sono andati a sedersi... (
Montesano
: ...c'è
il Consigliere Savioz) ...su quell'altro scranno manca il
collegamento .... la DC, la DC può sperare nel crollo di questa
maggioranza e nell'esplosione, nella disintegrazione atomica
dell'Union Valdôtaine, eh! Sì, sì io accetto ma è per il bene
dell'Union Valdôtaine, perché insomma sono consapevole dei
terribili pericoli che corriamo....
Savioz
(P.C.I.) -
Va bene, va bene, guardi io
volevo chiarire bene la questione Fosson e, quindi, è chiarita non
c'è più bisogno, d'accordo.
Montesano (P.S.D.I.) -
Io solleciterei un pochino anche
l'ala destra a partecipare a questa discussione sul regolamento,
perché qui c'è una polemica tra i componenti dell'U.V. per quanto
riguarda il regolamento, c'è un accenno da parte dei comunisti.
Bordon (D.C.)
- ...due parentesi, la signorina
Personnettaz mi dice: non è vero, una sola. Ad un certo momento è
difficile capire questo.
Montesano (P.S.D.I.) -
Comunque il Consiglio si sta
costruendo il suo regolamento, questo che sarà poi applicato nel
seguito...
(Voci)
...Non è che voi non appartenete al
Consiglio, è il regolamento...
Bordon (D.C.)
- ... e non cancelliamo queste due
parentesi, perché tutto il problema è basato lì sopra, è gravissimo
questo.
Montesano (P.S.D.I.) -
Comunque, io metto all'attenzione
del Consiglio la proposta che poi, dico la verità, non ho capito
bene se bisogna cancellare queste.... Cancellare queste due
parentesi sono tutti d'accordo? Ah, perché? Il regolamento
significa la vita relativa dal Consiglio...
Ramera (D.C.)
- D'accordo, d'accordo, vorrei che i
proponenti mi spiegassero quale mutamento avviene nel significato
di questo comma togliendo o lasciando le parentesi, perché tanto
vuol sempre dire: la sospensiva per il rinvio, e spiega, per il
rinvio della discussione, pregiudiziale per la non discussione. Che
ci siano le parentesi e non ci siano non cambia proprio niente.
No, vorrei che mi spiegassero.
Germano (P.C.I.)
- È per fare risultare chiaro che un
oggetto proposto all'ordine del giorno deve avere prima una
discussione generale poi, se c'è qualcuno che ritiene di proporre
la sospensiva ecc., si permetta che la discussione generale sia
stata sviluppata.
(
Discussione in aula
)
Ramera (D.C.)
- ... non le parentesi, le parole...
(
Voci:
...le parole contenute, sì) ...Chiedo la parola,
allora scusi tutto quello che ha detto il Segretario Andrione sulla
pregiudiziale che deve avere uno scopo, cade se noi togliamo tutto
cosa vuol dire.
Andrione
(U.V.)
- Ramera, chiedo scusa, io ho
detto che una volta che noi siamo tutti d'accordo sul significato
di sospensiva e pregiudiziale, può non esserci bisogno di mettere
la parentesi. La parentesi voleva spiegare il significato di
sospensiva e di pregiudiziale.
E, venuto fuori che da parte di Dolchi, c'è stato questo
sospetto, e cioè che la sospensiva e la pregiudiziale potessero
precludere la possibilità della discussione generale. Loro dicono,
no. Noi vogliamo che la discussione generale avvenga, dopo di ché
sulla base degli elementi emersi di questa discussione generale si
può proporre la sospensione o la pregiudiziale. No, no, qui
incominciamo a (insaponare?) in maniera ... nettamente contro alle
mie abitudini...!
Allora, per conto mio, la specificazione non era superflua a
condizione che si aggiungesse o per la non prosecuzione dalla
discussione, invece loro dicono, preferiamo togliere le parentesi
totalmente, in maniera che rimane soltanto "la sospensiva e la
pregiudiziale possono essere proposte....".
Montesano (P.S.D.I.)
- Il Consiglio accoglie questa
abolizione...
(Voce:
...le parole tra parentesi) ...Non le
parentesi, le parole tra parentesi.
Allora il Consiglio approva l'articolo 65 emendato con
l'abolizione delle parole contenute in parentesi.
Articolo 66 - Non accettazione di articoli aggiuntivi ed
emendamenti
Montesano (P.S.D.I.)
- Il Consiglio approva.
Germano (P.C.I.)
- ... l'altro, adesso ...
Montesano (P.S.D.I.)
- Ma no, caro Germano, qui non si
riesce poi, ... se io ricevo, o il Presidente riceve. È contenuto
in tutti i regolamenti qui. Il nostro regolamento non fa altro che
riproporre quello che è contenuto nel Regolamento di tutte le
Assemblee.
Germano (P.C.I.)
- Chiedo, Lei è presidente da parecchi
anni. Quale emendamento non ha posto in votazione perché espresso
con frasi sconvenienti.
Montesano (P.S.D.I.)
- Ce n'è stato uno, che io non ho
portato in Consiglio.
Germano (P.C.I.)
- Quale?
Montesano (P.S.D.I.)
- Non lo dico perché non è
necessario che lo dica.
Germano (P.C.I.)
- Io non ho mai sentito di un
emendamento respinto, non messo in votazione - Per me è pleonastico
questo. Se lo vogliamo lasciare, lasciamolo.
Montesano (P.S.D.I.)
- Non un emendamento, un ordine del
giorno.
Il Consiglio approva.
Articolo 67
Montesano (P.S.D.I.)
- Questo è pacifico perché viene
fatto sempre.
Germano (P.C.I.)
- No, no. Per questo, direi, non mi
sembra giusto che solo un membro della Giunta o della Commissione
competente conosca la forma, l'italiano o il francese.
Qualsiasi Consigliere.
Montesano (P.S.D.I.)
- Sì, giusto giusto quello che
dice.
Dunque, "un membro della Giunta, o della Commissione competente,
o un Consigliere".
Andrione
(U.V.)
- ... no, perché potrebbe esserci
un assessore tecnico e anche lui ha il diritto di parlare.
Montesano (P.S.D.I.)
- Un membro della Giunta o della
Commissione competente o un Consigliere può richiamare l'attenzione
ecc....
Savioz
(P.C.I.)
- Il problema non deve più essere
posto in questo modo. Quando si dice "un Consigliere" è chiaro che
sono tutti, indistintamente. Quindi il titolo di Consigliere è il
primo titolo che un cittadino ha quando è eletto in questo
Consiglio. E l'abbiamo tutti, allo stesso modo.
Montesano (P.S.D.I.)
- Io dissento un momentino da quello
che dice Savioz perché c'è un caso, per esempio, in cui l'Assessore
si differisce dal Consigliere. Perché l'Assessore non ha iniziativa
di legge in quanto che essendo Assessore, l'iniziativa della legge
è collegiale della Giunta.
Io desidero presentare al Consiglio questa differenza. Mi è
stato presentato, una volta, una legge da parte di un Assessore. Io
ho rifiutato. Perché ho rifiutato? Perché l'Assessore non ha
...
Lei potrebbe dire: "ma, essendo Consigliere...", il ragionamento
che mi ha fatto questo Assessore, "io posso presentare la legge".
Al che io ho risposto no perché, facendo parte di una Giunta, le
leggi sono di iniziativa della Giunta. E questo Assessore che fa
parte della Giunta, decade da quel diritto di iniziativa che è
inerente alla carica di Consigliere, pur essendo un
Consigliere.
Savioz
(P.C.I.)
- Ma solo in questo caso!
Montesano (P.S.D.I.)
- Però è un esempio che io le do
della differenza che c'è fra un Consigliere e un Assessore.
Savioz
(P.C.I.)
- Va bene d'accordo, però è sempre
Consigliere, c'è poco da fare. Ha sempre la facoltà di presentare i
suoi testi di legge in Giunta e la Giunta li discute e li presenta.
Non è che non possa farlo, lo può fare in duplice veste
addirittura, se vuole.
Montesano (P.S.D.I.) -
No, no lei cambia adesso, la... È
nei riguardi del Consiglio che io parlo, non nei riguardi della
Giunta.
Savioz
(P.C.I.)
-  D'accordo. Comunque io
penso che quando sono fermo su questo punto. Quando si parla di
"Consigliere", per me sono inclusi tutti indistintamente. Per la
questione della presentazione di leggi ha la facoltà di presentare
tramite la Giunta, quindi non gli è tolto niente.
Andrione
(U.V.)
- Semplicemente per chiedere che
venga messo "un membro della Giunta o un Consigliere" perché membro
della Giunta può anche essere un assessore tecnico che non ha la
qualifica di Consigliere.
Montesano (P.S.D.I.)
- Allora, l'articolo rimane così
com'è con l'aggiunta "o un Consigliere". Il Consiglio approva.
TITOLO VIII - Articolo 68
Montesano (P.S.D.I.) -
Io proponevo di aggiungere un
comma. Per i voti il Presidente è pleonastico. Però è bene dire
"per i voti il Presidente del Consiglio indica il significato del
sì e del no".
Cioè togliere le stesse parole dall'art. 69 e portarlo all'art.
68. Nell'art. 69 c'è quella frase. È bene portarla all'art. 68.
Allora l'art. 68 è approvato.
Articolo 69
Montesano (P.S.D.I.)
- In questo articolo va tolto, dopo
"nominale", "il Presidente del Consiglio indica il significato del
sì e del no".
Il Consiglio approva.
Articolo 70
- Il Consiglio approva.
Articolo 71
- Il Consiglio approva.
Articolo 72 - (Computo degli astenuti)
Caveri
(U.V.)
- Quali sono le conseguenze di
questo articolo? Il Presidente me lo vuole spiegare?
Montesano (P.S.D.I.)
- Ecco, io le spiego subito. Perché
le disposizioni statutarie, le spiegazioni precedenti a questo
regolamento che stiamo esaminando dicono che le deliberazioni del
Consiglio sono valide a maggioranza dei presenti. Ciò a dire che
cosa ne viene? Abbiamo fatto discussioni parecchie volte. Che anche
se ci sono dei Consiglieri astenuti, se questi Consiglieri sono
presenti in Consiglio vengono computati agli effetti della
determinazione della maggioranza.
Caveri
(U.V.)
- Parla in lontananza, non si sente.
Le do ragione, le sto dando ragione.
Montesano (P.S.D.I.)
- No, non avevo capito, perché lei
non usa il microfono e non si sente bene qui.
Altre osservazioni? Il Consiglio approva.
Articolo 73 - Compiti degli scrutatori
Montesano (P.S.D.I.)
- Pacifico. Il Consiglio
approva.
Articolo 74
Caveri
(U.V.)
- Vorrei essere sicuro, perché a me
è stato dato, se ne sono fatte tante di queste copie del
Regolamento, che ad un certo momento non si sa neanche più qual è
quella definitiva.
Cioè vorrei essere sicuro che nel secondo comma dell'art. 74 sia
stata soppressa la frase "per circostanze eccezionali il Presidente
del Consiglio può rinviare la votazione finale alla successiva
adunanza". Noi abbiamo chiesto la soppressione di questa norma.
Esiste ancora o no?
Montesano (P.S.D.I.)
- Esiste, ma io ...
Caveri
(U.V.)
- Eh no, bisogna sopprimere. Io
domando che venga... Ma, insomma, vogliamo dare un potere enorme a
questo Presidente del Consiglio! Quindi bisogna sopprimere. Siamo
d'accordo Signori Consiglieri?
Montesano (P.S.D.I.)
- Sono d'accordo anch'io.
Caveri
(U.V.)
- Anche lei? Ma com'è bravo
stamattina.
Savioz
(P.C.I.)
- Se lei è d'accordo, Presidente,
non ho più niente da dire.
Montesano (P.S.D.I.)
- Prima di tutto non è mai avvenuto.
Ed io non vedo la necessità di questa dizione.
Savioz
(P.C.I.)
- Avrebbe potuto prevedere un
intervento del genere. Quindi se è d'accordo per sopprimere.
Montesano (P.S.D.I.)
- Allora l'art. 74 va approvato con
la soppressione del secondo periodo del secondo capoverso "per
circostanze eccezionali .....adunanza".
Ci può essere un tumulto, per esempio, questo potrebbe essere
forza maggiore.
Allora il Consiglio approva l'art. 74
Articolo 75
Montesano (P.S.D.I.)
- L'abbiamo fatto sempre questo. Il
Consiglio approva.
Articolo 76
Montesano (P.S.D.I.)
- Questo pacifico - Il Consiglio
approva.
Articolo 77 - (Irregolarità nelle votazioni)
Montesano (P.S.D.I.)
- Il Consiglio approva.
Articolo 78
Montesano (P.S.D.I.)
- Qui vorrei fare una piccola
osservazione.
All'ultimo rigo e al penultimo, alle parole: il Consiglio
approva oppure il Consiglio respinge, io propongo "il Consiglio non
approva", e spiego le ragioni.
Perché ci siamo trovati una volta o due volte, non ricordo bene,
sulla parità di voti. Parità di voti in cui si può dire "non
approva". Ma non si può dire "respinge". È vero? Siete
d'accordo?
Allora l'art. 78 viene approvato con la modifica dell'ultima
parola "respinge" in "non approva".
Capo II - Articolo 79
-
Il Consiglio approva.
Articolo 80
- Il Consiglio approva.
Articolo 81
- Il Consiglio approva.
Articolo 82
- Il Consiglio approva.
Articolo 83
Montesano (P.S.D.I.)
- Consigliere Manganone vuole per
favore sostituire il Segretario che è obbligato ad andare via un
momentino?
Dolchi (P.C.I.)
- Mi sembra che se siamo coerenti con
l'art. 72 dove abbiamo precisato le astensioni, proprio per la
chiarezza, dovremmo dire "la maggioranza assoluta è stabilita in
rapporto al numero dei presenti in aula".
Montesano (P.S.D.I.)
- E, no. Non sono d'accordo perché
qui non si tratta di delibere, si tratta di elezioni e le elezioni
possono essere fatte anche, come è avvenuto, a settori, cioè ci
sono dei settori che votano per proprio conto e che non hanno
una...
Dolchi (P.C.I.)
- In questo caso sono votazioni di
carattere speciale per cui uno può raggiungere le elezioni anche
senza avere la maggioranza assoluta. E allora perché si stabilisce
che la maggioranza assoluta è stabilita in quel modo.
Montesano (P.S.D.I.)
- Se c'è bisogno della maggioranza
assoluta, perché dopo viene specificato.
Io desideravo aggiungere e sarebbe, diciamo così, superfluo,
siccome si tratta di elezioni, salvo quanto previsto dagli artt. 7
e 8 - sono le elezioni del Presidente del Consiglio, del Presidente
della Giunta.
Il Consiglio approva con l'aggiunta da me proposta.
Articolo 84
- Il Consiglio approva.
Articolo 85
- Il Consiglio approva.
Articolo 86
-
Il Consiglio approva.
Articolo
87
-
Il Consiglio
approva.
Articolo 88
-
Il Consiglio approva.
Articolo
89
-
Il Consiglio
approva.
Articolo 90 - Distruzione delle schede di votazione
Montesano (P.S.D.I.)
- Questo viene fatto a cura del
Consigliere Segretario del Consiglio.
Il Consiglio approva.
Articolo 91
Montesano (P.S.D.I.)
- Ecco, qui, è il caso di votazioni
che non raggiungono la maggioranza, in genere.
Il Consiglio approva.
TITOLO IX - Articolo 92 -
Il Consiglio approva.
Articolo 93
Montesano (P.S.D.I.)
- Questo è pacifico. Il Consiglio
approva.
Articolo
94
Montesano (P.S.D.I.)
- Io volevo rappresentare al
Consiglio e prego poi di decidere se, per le interrogazioni, che
non devono superare il numero di tre, devono essere considerate
soltanto quelle proposte singolarmente dal Consigliere oppure anche
quelle proposte congiuntamente con altri Consiglieri.
Caveri
(U.V.)
- Per me bisogna l'avvertenza di
firmare in modo che siano non più di tre.
Montesano (P.S.D.I.)
- Ecco, lei è d'accordo che non
siano più di tre. Perché è capitato il caso del Consigliere Tonino
a cui, così in linea breve, ho fatto presente questo. Siccome la
norma investe: interrogazioni, interpellanze e mozioni e in quel
momento il Consigliere Tonino aveva tre mozioni singole e altre due
firmate collegialmente con altri e allora ho detto, adesso, nel
nuovo Regolamento, noi stabiliremo questo. A mio giudizio, direi di
sancire che il Consigliere non può firmare più di tre
interrogazioni, tre interpellanze, tre mozioni. Quindi sarà cura
del Consigliere.
Ecco, allora bisogna specificarlo questo. Io desidero proporre
al Consiglio la modifica dell'art. 94 come segue: "Non possono
essere iscritti all'ordine del giorno della stessa adunanza più di
3 interrogazioni per ogni Consigliere, siano esse sottoscritte
singolarmente oppure congiuntamente". "L'iscrizione all'ordine del
giorno delle interrogazioni presentate da ogni Consigliere è fatta
sulla base del loro ordine cronologico".
Altro fatto che è avvenuto, che Consiglieri di Gruppi diversi
abbiano fatto le stesse interrogazioni. C'è stato un conflitto di
precedenza nell'ordine del giorno e allora bisogna specificare
anche questo. Che l'iscrizione all'ordine del giorno è fatta sulla
base del loro ordine cronologico di ricevimento da parte del
servizio della Presidenza del Consiglio.
"Nei limiti di cui al primo comma del presente articolo è però
data ai Consiglieri facoltà di scelta delle interrogazioni" per il
caso ci fosse distrattamente una quarta firma, una quinta firma, il
Consigliere può scegliere fra le tre interrogazioni. Quale sono
quelle tre a cui da preferenza.
Quindi viene accolto questo mio articolo 94?
Tonino (P.C.I.)
- Io accetto così, che non si può
presentare più che tre interrogazioni. Volevo solo fare presente
questo: che un gruppo che ha magari otto Consiglieri può
presentare, come gruppo politico, 6, 7, 8 interrogazioni, non fanno
altro che dividere... (
Montesano
: parliamo di
Consiglieri...) ...questa limitazione, invece, per un gruppo che
rappresenta un solo membro non ha possibilità di fare questo.
Montesano (P.S.D.I.)
- Io sono qui che rappresento un
partito e non posso fare un discorso politico. Perché? Perché è
così? Vi sono delle situazioni che sono in seno ad ogni
partito.
Allora metto ai voti, cioè intendo, non essendoci osservazioni,
penso che sia approvato dal Consiglio l'art. 94 come da me
proposto.
Articolo 95 - Svolgimento delle interrogazioni
Montesano (P.S.D.I.)
- Pacifico? Consiglio approva.
Articolo 96 - Replica dell'interrogante
Montesano (P.S.D.I.)
- Prima dell'articolo 96, io
desideravo proporre al Consiglio che fosse approvato l'articolo
95bis. Questo lo faccio per ragioni di esperienza che tutti abbiamo
in questa materia.
L'articolo è intitolato: "Svolgimento contemporaneo di
interrogazioni e di interpellanze. Previa approvazione del
Consiglio, interrogazioni e interpellanze relative a fatti e ad
argomenti identici possono essere raggruppati e trattate
contemporaneamente".
Il Consiglio è d'accordo? Il Consiglio approva l'inserimento di
questo articolo 95bis. Poi gli organi della Segreteria numereranno
il ... "Previa approvazione del Consiglio, svolgimento
contemporaneo di interrogazioni e di interpellanze" questo è il
titolo. "Previa approvazione del Consiglio... interrogazioni e
interpellanze relative a fatti ....
Dolchi (P.C.I.)
- Così solo per chiarezza del
Regolamento. Siccome qui ci sono dei capitoli che riguardano le
interrogazioni; poi le stesse cose più o meno sono riportate per le
interpellanze, per le mozioni, non sarebbe più logico riferirsi in
questa sua proposta solamente all'interrogazione poi ripeterla per
le interpellanze?
Montesano (P.S.D.I)
- Sì, sì viene ripetuta.
Dolchi (P.C.I.)
- Allora sarebbe inutile mettere la
parola "interpellanze". Sarebbe inutile mettere in questo caso la
parola interpellanze.
Montesano (P.S.D.I.)
- No, no. Perché lo ripetiamo poi,
interpellanze io credo. Interpellanze lo ripetiamo per le
interrogazioni.
Fosson
(U.V.)
- Però è l'abbinamento, non solo di
interrogazioni non solo di interpellanze...
(voci)
...articolo a parte fra le due, invece di ripetere due volte...
Dolchi (P.C.I.)
- Ma, siccome è diviso, è meglio ripetere
due volte. Qui mettiamo la parola "interpellanza" e l'altro la
parola "interrogazioni".
Montesano (P.S.D.I.)
- Va bene. Allora viene inserito
questo articolo 95bis che è approvato dal Consiglio.
Articolo 97
-
No, 96, che non lo abbiamo approvato
ancora.
Articolo 96 - Replica dell'interrogante
Montesano (P.S.D.I.)
- Il Consiglio approva.
Articolo 97 - Interrogazioni con risposta scritta
Germano (P.C.I.)
- Volevo solo dire, gli Assessori credo
che potrebbero anche rispondere in venti giorni, 30 giorni! 20
giorni si può rispondere ad una lettera di un Consigliere. E quindi
invece di 30 proporrei 20 giorni.
Montesano (P.S.D.I.)
- Entro venti giorni. Il Consiglio è
d'accordo? Io volevo aggiungere un comma che è un po' a garanzia
dell'interrogante e quindi anche della minoranza, cioè "se la
Giunta non fa pervenire la risposta...", che ci può essere questa
eventualità con 20 giorni o 30 giorni la fa pervenire, "...la
risposta nel termine sopra previsto, il Presidente del Consiglio
pone senz'altro l'interrogazione all'ordine del giorno della prima
adunanza successiva a tale termine". D'accordo? Allora, articolo
97, ha un comma aggiuntivo. Se la Giunta... prima il termine di
venti giorni, da trenta viene passato a venti, poi c'è questo comma
aggiuntivo. "Se la Giunta non fa pervenire la risposta nel termine
sopra previsto, il Presidente del Consiglio pone senz'altro
l'interrogazione all'ordine del giorno della prima adunanza
successiva a tale termine".
Il Consiglio approva.
Capo II - Delle interpellanze
Articolo 98 - Definizione dell'interpellanza
Montesano (P.S.D.I.)
- Il Consiglio approva.
Articolo 99 - Presentazione delle interpellanze
Montesano (P.S.D.I.)
- Il Consiglio approva.
Savioz
(P.C.I.)
- Volevo pregarla di esaminare un
po' questa situazione. Noi abbiamo visto per esempio, nel passato,
che determinate interpellanze sono state presentate poi sono
passati mesi, mesi, Consigli, su Consigli, e le interpellanze
quando finalmente sono arrivate in quest'aula per la discussione
non c'era più ragione di discutere.
Mi sembra che l'articolo lasciato così come si propone, questa
specie che io chiamo andazzo, mi passi la parola, potrebbe
continuare. Non sarebbe forse meglio trovare una soluzione per
fissare un certo limite anche a questa faccenda qui, che
un'interpellanza non possa poi passare dei mesi e diversi Consigli
prima di essere portata all'ordine del giorno.
Montesano (P.S.D.I.)
- È molto pericoloso quello che lei
dice, perché ci sono stati dei Consigli che hanno rimandato, per
discussioni notevolmente lunghe su di un argomento, degli ordini
del giorno per due o tre Consigli. Io non so come si potrebbe
risolvere questo, cioè o da preferenza a tutte le interpellanze in
un termine che lei propone di fissare oppure fare in modo che i
Consigli siano più frequenti come sono stati finora, perché quello
che lei dice, Consigliere Savioz, non lo vedrei soltanto per le
interpellanze, lo vedrei per le interrogazioni, lo vedrei per le
mozioni.
Però bisogna trovare il modo di vita del Consiglio...
(voci)
...(
Savioz
: anche per le mozioni succede la
stessa cosa) ...Sì, però, ci sono anche per gli argomenti
presentati dalla Giunta che succede la stessa cosa.
Savioz
(P.C.I.)
- Io piuttosto arriverei al punto
di limitare la presentazione di mozioni e di interpellanze, ma però
che gli si dia lo svolgimento, perché, secondo me, è grave il fatto
che il Consiglio, avviene il Consiglio, ci sono diverse
interpellanze, diverse mozioni e queste vengono sempre
rinviate.
Io capisco, rimanga ben chiaro che non ne faccio un'accusa a
nessuno... (
Montesano
: e, non è colpa mia...) ...a nessuno,
questo viene a determinarsi tenuto conto della situazione in cui ci
troviamo.
Montesano (P.S.D.I.)
- Però, dopo essere testimone,
Consigliere Savioz, di una modifica che noi abbiamo fatto per
ovviare a questo inconveniente. Qual è la modifica? È la modifica
che noi riprendiamo sempre gli argomenti, e diciamo così, sospesi
dal vecchio Consiglio e poi l'ordine del giorno aggiuntivo a quello
del nuovo Consiglio. Cerchiamo così di dare, diciamo, una certa
fretta agli argomenti più vecchi.
Savioz
(P.C.I.)
- Perché, tenuto conto che i
Consigli hanno una certa frequenza, io non so se sia utile
mantenere le tre interpellanze per ogni Consigliere. Capisco che
c'è della gente che ha bisogno di fare tante interpellanze, mi
rendo conto, ma è mica giusto che, non è giusto che qualcuno
presenti tre interpellanze, altri ne presentano una sola di una
certa importanza e questa naturalmente viene a trovarsi nel novero
del rinvio, come tutte le altre.
Quindi io direi, presentiamo un po' meno interpellanze ma
discutiamole. Invece di avere il diritto a presentarne tre,
presentiamo una ogni Consiglio, mi sembra che sia già una certa
possibilità.
Montesano (P.S.D.I.)
- Abbiamo già approvato gli
articoli....
Savioz
(P.C.I.)
- Siccome questo viene adesso
proprio a essere negato, diciamo, non so, è una preoccupazione che
ho, non per me intendiamoci, perché se ce ne è uno che presenta
pochissime interpellanze e poche mozioni è il sottoscritto, quindi
a me personalmente la cosa non mi tocca. Ma, io vedo gli ordini del
giorno e vedo che purtroppo le interpellanze e le mozioni sono
sempre rinviate, rinviate e rinviate e, ripeto, non per colpa di
nessuno.
Ora, se si potesse trovare una soluzione ad ovviare a questo
inconveniente sarebbe tanto di guadagnato.
Per concludere e per essere pratico io direi, anziché presentare
tre mozioni, diciamo che ne possiamo presentare una. Una
interpellanza e una mozione per ogni singolo Consiglio mi sembra
che si ha la possibilità di discutere tutto quello che si
vuole.
Meglio che non andare poi alle calende greche a discutere le
mozioni e le relative interpellanze, quando il tempo è passato,
quando le cose ormai non hanno più ragione d'essere e molte volte
si è messi nelle condizioni di non discuterle più.
Montesano (P.S.D.I.)
- Consigliere Savioz, lei parla da
un banco di minoranza. Il concetto che i Consiglieri possono avere
il diritto di presentare parecchie interrogazioni, interpellanze e
mozioni, è per dare modo alla minoranza di intervenire su dati
argomenti.
Ora se il Consiglio vuole limitare le interrogazioni e le
interpellanze e mozioni a una sola unità è padronissimo di farlo.
Io non sono tanto d'accordo. L'unica cosa che si può fare è
continuare a fare, perché le facciamo da parecchio, è quello di
dare la precedenza agli argomenti dei Consigli precedenti, come è
fatto anche in questo.
Lei vede che gli argomenti che sono fissati in precedenza sono
quelli che abbiamo lasciato nel vecchio Consiglio e così avviene
una precedenza di tutti gli argomenti, in rispetto alle date di
presentazione.
Savioz
(P.C.I.)
- ...avviene per buona volontà ed
è questo che mi preoccupa. Scusi, scusi, Presidente, un domani che
venga cambiata la presidenza...
Montesano (P.S.D.I.)
...no, no, perché Consigliere
Savioz, le dico questo che c'è un articolo che è innovatore, noi
abbiamo preceduto anche nel concetto la Camera, che i programmi
delle sedute del Consiglio, non vengono fatte autonomamente dal
Presidente, vengono fatte dalla riunione dei Capi gruppo, dalla
riunione dell'ufficio di presidenza d'accordo con la Giunta. Quindi
c'è il programma di lavoro. Il programma di lavoro non viene più
stabilito dal Presidente del Consiglio, viene stabilito come
abbiamo fatto da parecchi mesi, lei forse non essendo Capo gruppo
non partecipa a queste riunioni, noi per esempio oggi nel
pomeriggio abbiamo la riunione dei Capi gruppo e dell'ufficio di
presidenza per fissare l'ordine dei lavori di dicembre.
Quindi perciò anche se cambia Presidente non potrà cambiare
metodo. Il prossimo Presidente si dovrà attenere a queste
regolamentazioni. D'accordo Consigliere Savioz? Non tanto!
Savioz
(P.C.I.)
- Personalmente sono d'accordo,
perché non ho sollevato questo per piacere di sollevarlo, sollevato
dopo aver constatato con anni e anni che sono seduto su banchi di
maggioranza o di minoranza, non ha importanza, e mi sono sempre
reso conto che interpellanze e mozioni, per una ragione o per
l'altra o per l'altra ancora, sono sempre state messe così in coda
a tutti i lavori.
E ripeto non faccio accusa a nessuno. È un dato di fatto che ho
constatato e mi preoccupavo di vedere se c'era una possibilità di
uscire da questa situazione. Se la maggioranza del Consiglio è
d'accordo di continuare come abbiamo fatto finora, io non ho niente
in contrario a continuare così, perché, ripeto, personalmente a me
non capita di avere questi inconvenienti perché io sono molto avaro
e molto parco nel presentare domande, interrogazioni e mozioni.
Montesano (P.S.D.I.)
- Va bene. Allora il Consiglio
approva l'articolo 99.
Articolo 100
Montesano (P.S.D.I.)
- L'articolo 100, io desideravo
riproporlo come s'è fatto per l'articolo 94 cioè "limitazione del
numero delle interpellanze. Non possono essere iscritte all'ordine
del giorno di ogni singola adunanza più di tre interpellanze per
ogni Consigliere siano esse sottoscritte singolarmente e
congiuntamente. L'iscrizione all'ordine del giorno delle
interpellanze presentate da ogni Consigliere è fatta sulla base del
loro ordine cronologico di ricevimento da parte della Segreteria
dei servizi della Presidenza del Consiglio. Nei limiti di cui al
primo comma del presente articolo è però data ai Consiglieri
facoltà di scelta delle interpellanze".
È lo stesso articolo che ricalca quello di prima.
Quindi, il Consiglio approva l'articolo 100 così proposto.
Articolo 101 - Svolgimento delle interpellanze
Dolchi (P.C.I.)
- All'articolo 95 il Regolamento prevede
il caso di assenza dell'interrogante e ne prevede la decadenza,
diciamo così, dell'interrogazione. L'articolo 101 o per lo meno gli
articoli che si riferiscono alle interpellanze non prevedono questo
caso, io penso che sia opportuno inserirlo, cioè cosa succede se
non è presente l'interpellante? Nel caso che sia un singolo e nel
caso che siano più sottoscrittori, l'interpellanza viene lo stesso
discussa alla presenza degli altri se ne manca uno?
Montesano (P.S.D.I.)
- Non può essere discussa perché
l'interessato non c'è.
Dolchi (P.C.I.)
- Qui ci sono due casi, il singolo
l'interpellanza si intende come l'interrogazione ritirata?
Bisognerebbe precisarlo. Nel caso in cui i sottoscrittori
dell'interpellanza siano due e ne manca uno, l'interpellanza deve
essere svolta dall'altro? Ecco secondo me bisognerebbe...
(
Montesano
: è avvenuto già questo) ...Può o deve?
Montesano (P.S.D.I.)
- Non ho capito bene.
Dolchi (P.C.I.)
- Nel primo caso mi sembra che
l'orientamento è pacifico, l'interpellanza, in assenza del singolo,
di un solo interpellante, viene considerata decaduta o ritirata.
Nel caso che i presentatori dell'interpellanza siano due si intende
che, ed uno dei due è assente, si intende che l'interpellanza deve
essere discussa...
(Montesano
: sì deve essere discussa) ...o
con la presenza di uno dei due o può essere discussa o
l'altro...
Montesano (P.S.D.I.)
- Perché io propongo che può essere
discussa? Perché l'interpellante, firmatario con l'altro assente,
può dire: io preferisco riproporre questa interpellanza con la
presenza del mio collega. Questo può essere necessità da parte di
uno degli interpellanti alla presenza, all'interesse della presenza
del collega facoltativo.
Articolo 101 - Il Consiglio approva.
... A che articolo? Sì ma me la deve formulare, mi deve indicare
il punto, il capoverso dove inserirla.
Si può mettere: qualora gli interpellanti...
Dolchi (P.C.I.)
- Si potrebbe mettere: "qualora
l'interpellante o gli interpellanti non si trovino presenti in aula
nel momento in cui viene letta l'interpellanza, l'interpellanza si
considera ritirata". (
Montesano
: se è presente
l'interpellante) ...In caso di interpellanza sottoscritta da più
Consiglieri...
Montesano (P.S.D.I.)
- Vogliamo fare una cosa,
Consigliere Dolchi? Lei lo formuli e poi ritorniamo indietro su
questo 101 con l'emendamento proposto dal Consigliere Dolchi.
Allora se ne ricorda lei di fare un passo indietro?
Articolo 102 - Svolgimento contemporaneo di più interpellanze
o di interpellanze e mozioni
Montesano (P.S.D.I.)
- Questo ricalca la prassi che
abbiamo sempre seguito. Avanti, il Consiglio approva.
Articolo 103 - Svolgimento contemporaneo di interpellanze e
mozioni
Montesano (P.S.D.I.)
- Lo stesso. Il Consiglio
approva.
Articolo 104 - Trasformazione dell'interpellanza in
mozione
Tonino (P.C.I.)
- La trasformazione di interpellanze in
mozione. Qui si dice: "l'interpellante, qualora si dichiari non
soddisfatto, può presentare sull'argomento una mozione, di cui il
Consigliere Segretario del Consiglio da lettura all'assemblea".
Io proporrei una modifica qui: "L'interpellante, qualora si
dichiari non soddisfatto, può nel corso della seduta presentare
sull'argomento una mozione, di cui il Consigliere Segretario del
Consiglio né da lettura all'assemblea non appena la stessa sia
giunta all'ufficio di Presidenza".
Questo per non arrestare il lavoro del Consiglio, perché
trasformare un'interpellanza in mozione può essere motivo di tempo
per l'elaborazione della mozione. E in questo caso il Consiglio sta
inattivo, perde del tempo.
Montesano (P.S.D.I.)
- È più libero il fatto di
presentarlo in seduta di Consiglio anche dopo. Perché vuol
vincolare la presentazione nel corso della seduta?
Tonino (P.C.I.)
- Per non che il Consiglio stia inattivo
nel tempo in cui intercorre per trasformare l'interpellanza in
mozione. Perché se è seduta stante, se in quel momento, come è
detto qui... (
Voci
: non è seduta stante)
Ramera (D.C.)
- ...l'interpellanza può trasformarsi in
mozione in quella seduta. Può anche dopo, la presenterò e
basta.
Montesano (P.S.D.I.)
- Lì, Tonino la sua interpellanza la
può presentare e trasformare in mozione quando vuole. Quindi non ci
vincoli al corso della seduta.
Allora il Consiglio approva.
Capo III - Delle mozioni - Articolo 105 - Definizione della
mozione
Montesano (P.S.D.I.)
- Il Consiglio approva.
Articolo 106 - Presentazione delle mozioni
Ramera (D.C.)
- La definizione della mozione. È un atto
inteso a promuovere una deliberazione da parte del Consiglio e se
poi la mozione rimane lettera morta? Non dico, tutto bello quando
il Consiglio approva una mozione all'unanimità, dovrebbe essere un
deliberato di Consiglio e a chi sta A portare avanti questa
iniziativa, questa deliberazione? Una spiegazione, perché dato che
abbiamo votato delle mozioni che poi sono rimaste lettera morta,
chiedo chi è che ha la responsabilità di portarle avanti?
(
voci
) ...Sì, ma quando è approvato, e quando ne abbiamo già
ridiscusso un'altra volta, e poi tre volte, quattro volte, abbiamo
detto questa mozione è stata approvata all'unanimità e chi è
responsabile di mandare avanti il deliberato di questa mozione? Io
ho fatto una domanda che può essere molto...
Montesano (P.S.D.I.)
- Rispondo io al Consigliere Ramera.
L'obbligo di mandare avanti queste mozioni spetta alla Presidenza
del Consiglio, è pacifico. La Presidenza del Consiglio si attiene
all'indirizzo a cui è rivolta la mozione, che può essere la Giunta,
la Commissione, può essere un organo extra consiliare, extra
amministrativo della Regione, per esempio, il Parco del Gran
Paradiso.
Allora che cosa fa la Presidenza del Consiglio? Invia la mozione
alla Giunta se è di competenza della Giunta e quindi da quel
momento dell'invio elimina la sua responsabilità, perché è una
responsabilità soltanto di trasmissione. Invia alla Commissione se
è di competenza della Commissione e l'invia ad un altro organo
indicato alla mozione, il quale organo dovrà tenere e non tenere
conto.
Quante mozioni noi abbiamo qui, io vedo nei giorni scorsi, dei
gruppi parlamentari, nazionali, di mozioni che mi hanno pregato di
leggere in Consiglio. E quindi perciò poi se la mozione non ha un
seguito, se essa è della Giunta, naturalmente, tocca ai proponenti
o al proponente della mozione di sollecitare questa conclusione
dello spirito della mozione che dipende dall'organo esecutivo e
dalla Commissione.
Ma quando va fuori dal Consiglio per un altro organo, anche
molte volte nazionale o extraterritoriale della Valle d'Aosta, noi
francamente non ci possiamo fare nulla.
È vero, non so se sono stato chiaro, però l'obbligo di
trasmissione, al quale noi ci atteniamo sempre, è della Presidenza
del Consiglio.
Soddisfatto? In parte, no.
Savioz
(P.C.I.)
- Ma, ha già chiarito lei
abbastanza bene, Presidente, ma però io volevo solo dire
questo.
Purtroppo non esiste un organismo che ci dia la sicurezza
matematica che la mozione vada a finire come è prestabilito e come
è stata votata dal Consiglio. Non vedo nemmeno la possibilità di
crearlo questo organismo, perché per tutto quello che concerne il
Consiglio l'organo che deve provvedere a materializzare le
decisioni del Consiglio è la Giunta. E se il Presidente della
Giunta e i relativi Assessori dispongono altrimenti, cioè non
mandano avanti la mozione, in parole povere, il Presidente del
Consiglio non ha nessuna possibilità di intervenire perché il suo
compito è solo quello di trasmettere la mozione. Niente altro, e
non ha possibilità di intervenire nelle faccende della Giunta.
Che cosa rimane? Rimane ai proponenti, che non devono limitarsi
a fare delle mozioni, delle interpellanze e poi lasciarle cadere
nel vuoto, ma devono starle dietro perché si debba arrivare alla
determinazione.
Quindi francamente non vedo come uscirne da questo. Capisco
l'intendimento di Ramera e lo condivido. Se ci fosse la possibilità
di dare mandato ad un organo perché questo venga realizzato sarebbe
l'ideale. Ma purtroppo non c'è e quindi non ci rimane che lasciare
le cose come sono.
Montesano (P.S.D.I.)
- Quindi l'articolo 106 è
approvato.
Articolo 107
Montesano (P.S.D.I.)
- All'articolo 107 io ripropongo il
testo che riguarda le interrogazioni e le interpellanze per
limitazione del numero. La mia modifica dice le stesse cose, già
proposte, cambiando le parole "interrogazioni e interpellanze" a
quella di "mozione".
Lo leggo per ragioni di chiarezza:
(legge l'articolo)
....
Il Consiglio è d'accordo su questo articolo, così modificato?
Quindi l'articolo 107 viene approvato.
Articolo 108 - Svolgimento delle mozioni
Dolchi (P.C.I.)
- Qui è la stessa richiesta, cioè: il
presentatore di una mozione o i presentatori di una mozione nel
caso non ci sono, cosa succede? Mi sembra che però l'importanza
della mozione imponga una soluzione diversa, perché, - mentre
l'interrogazione è un rapporto tra Consigliere e interrogato e
l'interpellanza è lo stesso e gli altri Consiglieri non possono
interferire, - nel caso della mozione l'assenza del presentatore
implica automaticamente la decadenza e il ritiro della mozione? Qui
non è precisato, è precisato solo che: "una mozione che si intende
ritirata o si intende ritirare può invece essere confermata se
almeno dieci Consiglieri si oppongono al ritiro" (articolo
111).
Secondo me, ci può essere in discussione una mozione presentata
da un Consigliere che dice determinate cose, per cui un altro
Consigliere non ritiene proprio per la natura della mozione dove
tutti possono intervenire nel dibattito, non ritiene di dover
presentare analoga mozione.
Però se l'assenza del presentatore della mozione implica
automaticamente che questa non viene discussa, il Consigliere che
non presenta una propria mozione perché sa che già ne esiste
un'altra analoga, come viene a trovarsi?
Montesano (P.S.D.I.)
- Certo che sarebbe un po' strano
discutere una mozione in assenza del proponente, quindi io non vedo
quale opportunità ci sarebbe anche nello spirito del contenuto
della mozione a discutere questo stesso contenuto nell'assenza del
presentatore.
Quindi non darebbe neanche un'articolazione alla discussione
così come è auspicata dal Consiglio.
Naturalmente questi casi sono avvenuti, cioè, l'assenza del
proponente della mozione ha determinato da parte del Presidente del
Consiglio, anche se non regolamentato, il rinvio della mozione.
Non abbiamo mai fatto decadere una mozione perché il proponente
non c'era. E poi è difficile che la mozione venga presentata, è
raro che la mozione venga presentata da un solo Consigliere, in
genere ci sono sempre parecchi Consiglieri, però l'eccezione può
essere contemplata, cioè, un Consigliere presenta la mozione. Ma la
prassi ci insegna, ci dice che, almeno da quando io sono in
Consiglio, quindi anche la condotta dei miei predecessori, ha
portato a riproporre la mozione nell'ordine del giorno dei Consigli
susseguenti.
Dolchi (P.C.I.)
- Allora, io volevo completare il mio
pensiero dicendo che non possiamo seguire la stessa strada per le
interrogazioni e per le interpellanze.
Mentre per le interrogazioni e per le interpellanze diciamo che
l'assenza provoca il ritiro automatico dell'interrogazione e
dell'interpellanza, nel caso dell'assenza del firmatario di una
mozione questo implica il rinvio...
Montesano (P.S.D.I.)
- Non diciamo... il ritiro, non ne
parliamo. Ignoriamo. Qui non lo diciamo. (
Dolchi
: va
bene)
Savioz
(P.C.I.)
- Permetta, Presidente, non è mica
il voler insistere. Però vede qui viene proprio a darmi ragione
quanto io dicevo prima, cioè le mozioni sono iscritte all'ordine
del giorno dell'adunanza subito dopo gli oggetti proposti dalla
Giunta. Se c'è una Giunta che non vuole discutere le mozioni e le
interpellanze stia tranquillo che può tirare avanti dei mesi prima
che quella venga discussa. Il tempo passa e così la mozione non si
discute e poi quando arriverà il momento in cui la Giunta ritiene
opportuno che vada in discussione la lascia passare.
C'è poco da fare, questa è la situazione che abbiamo e che
abbiamo sempre riscontrato, sono passati cinque-sei mesi c'è stata
una mozione mi ricordo che non piaceva alla Giunta, è andata avanti
un anno di tempo prima di arrivare al dunque.
Montesano (P.S.D.I.)
- Allora io le devo dare una piccola
risposta su questo che lei dice. Prima di tutto se ci sono state
delle mozioni che hanno preso molto tempo, anzi mozioni che sono
decadute, sono dipese dalla caduta della Giunta e ci sono state due
crisi che hanno fatto decadere delle mozioni.
Poi io le devo ricordare - perché lei ne faceva parte, io no,
lei ne faceva parte di quel Consiglio - che in quel Consiglio di
legislazione che non ricordo bene, ci fu una proposta dell'allora
Consigliere Pasquali, il quale fece approvare dal Consiglio - ed è
vigente tutt'ora - una delibera in cui veniva detto quello che è
riportato qui. Cioè le mozioni devono essere iscritte, è vero, non
mi sbaglio, devono essere iscritte dopo gli argomenti presentati
dalla Giunta... (
voce
: ...ma perché?).
Savioz
(P.C.I.) -
... non ritorno indietro nel
passato perché mi piace guardare il futuro e andare avanti e non
indietro. Però la realtà è proprio quella.
Quando alla Giunta - e qui non mi preoccupo di sapere quale
Giunta di quale colore - ma quando alla Giunta c'è una mozione, da
parte della minoranza o di chicchessia, che non vuole discutere
stia tranquillo che trovano il sistema per non discuterla.
Con questo articolo qui vi si dà la possibilità di mandare alle
calende greche tutte le interpellanze e le mozioni. C'è poco da
fare.
Montesano (P.S.D.I.)
- Ma vengono in ordine, Consigliere
Savioz. Io le faccio il discorso che lo fatto prima, cioè in
ordine.
Noi abbiamo adesso delle mozioni che precedono alcuni argomenti
della Giunta.
Bordon (D.C.)
- Non si può aggiungere salvo che non siano
state rinviate una volta, due volte, non si può dire vengono dopo
gli oggetti proposti dalla Giunta....
Montesano (P.S.D.I.)
- C'è una delibera, c'è una delibera
che io ho ricordato e c'eri anche tu in quel Consiglio.
Bordon (D.C.)
- Ma lo so, ed è per questo ed è perché
abbiamo visto che non andava bene che ha ragione Savioz, in
fondo.
Io non so perché non si possa mettere per iscritto questo.
Una mozione che è stata rinviata per due Consigli, perché è
stabilito che se la Giunta ha proposto determinate cose passino
dopo. Benissimo. Ad un certo momento abbiamo visto che non va
diciamo che dopo due rinvii, al primo Consiglio, cioè al terzo
Consiglio passa prima. Mi sembra che non ci sia niente di grave.
Nessun medico vieta questo, neanche tu.
Montesano (P.S.D.I.)
- Allora fate delle proposte.
Bordon - (D.C.) -
... avanti sei mesi ci sarà una
clausola che dopo due rinvii di Consiglio al terzo Consiglio passa
prima, e già belle fatto.
Savioz
(P.C.I.) -
Mi sembra che la proposta di
Bordon sia chiara. Chiara ed anche onesta direi. Perché ad un certo
momento quando la mozione è stata rinviata una volta - e va ben una
volta può essere comprensivo, io lo capisco - ma, che non possa
essere continuamente rinviata per fare piacere alla Giunta.
Montesano (P.S.D.I.)
- Allora chiariamolo. Allora
proponiamo questo, se rispecchio il pensiero di Bordon e di Savioz:
in caso di due rinvii, la mozione ha la precedenza, la mozione
rinviata ha la precedenza nell'ordine del giorno.
Allora va bene questo. Allora l'articolo 108 va modificato con
questo comma aggiuntivo.
Articolo 109 - Presentazione di emendamenti
Montesano (P.S.D.I.)
- Avanti. Il Consiglio approva.
Articolo 110 - Mozioni di fiducia e di sfiducia alla
Giunta
Montesano (P.S.D.I.)
- Il Consiglio approva.
Articolo 111- Ritiro delle mozioni
Montesano (P.S.D.I.)
- Il Consiglio approva.
Caveri
(U.V.)
- ... Vorrei sapere qual è la
dizione finale nell'articolo 110. Vorrei che si proceda alla
lettura, perché anche qui c'erano dei cambiamenti.
Manganone
(D.C.)
- Articolo 110 - "Le mozioni di
fiducia e di sfiducia alla Giunta devono essere motivate e votate
per appello nominale. La mozione di sfiducia deve essere
sottoscritta da almeno cinque Consiglieri. Per le mozioni di
fiducia e di sfiducia non sono ammesse le procedure di urgenza di
cui agli articoli 30 - comma terzo - e 37 - comma terzo". Finisce
lì.
Caveri
(U.V.)
- Ma qui, non siamo mica tanto
d'accordo nel primo comma.
Montesano (P.S.D.I.)
- Consigliere Caveri, se non usa il
microfono non si sente.
Caveri
(U.V.)
- Qui, io sono molto perplesso sul
primo comma: le mozioni di fiducia e di sfiducia alla Giunta devono
essere motivate e votate per appello nominale. Chissà perché non
può essere fatto a scrutinio segreto.
Montesano (P.S.D.I.)
- Le dico subito che c'è un disposto
della Costituzione su questo. Adesso non ho presente, ma le
sfiducie ai Governi sono richiamate dalla Costituzione per appello
nominale.
Caveri
(U.V.)
- Ma la Costituzione dice:
"stabilito in sede di Parlamento".
Montesano (P.S.D.I.)
- Ma lo farò prendere e, anche per
le Regioni a Statuto ordinario, in sede costituzionale, non ho
presente l'articolo però lo ricordo. Io farò prendere adesso la
Costituzione per rileggerlo. È tassativa la mozione di
sfiducia.
Caveri
(U.V.)
- Va bene, vediamo gli articoli
allora. Leggiamo gli articoli della Costituzione, intanto andiamo
avanti. Teniamo in sospeso l'art. 110.
Montesano (P.S.D.I.)
- Va bene, allora ritiro delle
mozioni.
Articolo 112 - Riunione di due o più mozioni in un'unica
discussione
Savioz
(P.C.I.)
- Scusi, il 111 per piacere. Sul
111 io vorrei dire questo. Le mozioni, dopo la loro lettura
all'adunanza consiliare, possono essere ritirate dai proponenti.
Non possono però essere ritirate se dieci o più consiglieri vi si
oppongono.
È giusto questo?
Montesano (P.S.D.I.) -
È anche giustissimo perché un
argomento di carattere generale.
Savioz
(P.C.I.) -
E ben se la facciano propria, ma
non so io, chi propone... Siete sicuri che va bene? Io sono un po'
perplesso, non so.
Montesano (P.S.D.I.) -
È ripetuta in tutti gli
ordinamenti.
Savioz
(P.C.I.)
- Va ben, ad ogni modo ... Si
guadagna tempo, lasciamola stare. Va bene, ritiro.
Montesano (P.S.D.I.) -
Il Consiglio approva.
(
Manganone
: Articolo 113) ...No, è 112. Va bene. Siamo
arrivati al 111.... Già approvato? Allora articolo 113.
Articolo 113 - Disposizioni comuni alle interrogazioni,
interpellanze e mozioni
Montesano (P.S.D.I.) -
Il Consiglio approva.
Titolo X - Delle deputazioni - Articolo 114
Montesano (P.S.D.I.) -
Il Consiglio approva. Aspetti.
Benzo
(D.P.) -
L'articolo 114. Forse sarebbe
opportuno vedere la questione che le deputazioni sono nominate dal
Consiglio. Dal Consiglio.
Caveri
(U.V.) -
Infatti anche qui avevamo
stabilito un cambiamento, se mi è consentito. Le deputazioni sono
nominate dal Consiglio, sentiti i Capi gruppo. Sentiti, ben si
possono ben sentire, no. Io propongo questo cambiamento: "Le
deputazioni sono nominate dal Consiglio, sentiti i Capi gruppo, in
modo che siano possibilmente rappresentati tutti i gruppi
consiliari". Io toglierei "possibilmente" perché devono essere
rappresentati tutti e non possibilmente. Perché, altrimenti, domani
uno potrebbe dire: non mi piace Pedrini e non voglio che sia
rappresentato il Partito Liberale, ma Pedrini parla con il suo
vicino e non sente niente!
Montesano (P.S.D.I.) -
Consigliere Caveri, volevo
spiegarle questo, così per chiarezza, che siccome per le
deputazioni probabilmente ci vuole un atto firmato dal Presidente
del Consiglio, dovremmo trovare il modo, cioè a dire che le
deputazioni devono essere rappresentate da tutti i gruppi. Lei
vuole, desidera, che le deputazioni siano rappresentative di tutti
i gruppi?
Caveri
(U.V.) -
Ma che siano nominate dal
Consiglio... (
voce
: elette dal Consiglio)
Montesano (P.S.D.I.) -
Ecco possiamo fare così.
Caveri
(U.V.) -
Sono elette dal Consiglio, sentiti
i Capigruppo. In modo, togliere "possibilmente", che siano
rappresentati tutti i gruppi consiliari. - Questo l'ho fatto per
lei - Esse sono presiedute dal Presidente o per sua delega ....
questo va bene.
Montesano (P.S.D.I.) -
Ecco allora lo rileggo: "Le
deputazioni sono elette dal Consiglio, sentiti i Capi gruppo, in
modo che siano rappresentati tutti i gruppi consiliari. Esse sono
presiedute dal Presidente o, per sua delega, da uno dei Vice
Presidenti del Consiglio".
Il Consiglio è d'accordo? Il Consiglio approva.
Un attimo che do la spiegazione al Consigliere Caveri, per
quello che riguarda la fiducia, cioè l'articolo 110.
Se lei prende, non so se ce l'ha il Codice della Regione? Ecco
allora prenda l'articolo 94. "Il Governo deve avere la fiducia
delle due Camere. Ciascuna Camera accorda o revoca la fiducia
mediante mozioni motivate e votate per appello nominale".
Caveri
(U.V.) -
La mia osservazione è
semplicissima. La Costituzione della Repubblica stabilisce quello
per regolare la fiducia davanti al Parlamento. Ma noi non siamo il
Parlamento, noi siamo il Consiglio regionale della Valle d'Aosta
che è regolato dallo Statuto Speciale, per cui noi non siamo
disciplinati, affatto, da questa norma e non siamo disciplinati
dalle norme analoghe che vi potrebbero essere nella legge sulle
Regioni ordinarie.
Ed è molto importante che noi respingiamo la legge sulle Regioni
ordinarie, che non deve essere affatto considerata come il Testo
Unico delle Regioni, perché la legge sulle Regioni ordinarie non
vale per noi. Se noi non stabiliamo questo principio in modo netto
ed intransigente noi lavoriamo contro lo Statuto Speciale della
Valle d'Aosta.
Montesano (P.S.D.I.) -
Ora io desidero che i Consiglieri
mettano un'attenzione particolare. Consigliere Pedrini, io desidero
che il Consiglio metta un'attenzione particolare su quello che è
questo articolo. Su quello che è il dettato costituzionale e su
quello che ha proposto il Consigliere Caveri. Perché lo metto ai
voti.
Caveri
(U.V.) -
... quello che dice lei, ma mi
permetto di dire comunque che io non lo approvo, perché quando lei
dice "dettato costituzionale" io non approvo questa parola.
Noi non siamo gli scolaretti, perché c'è un articolo 94 della
Costituzione, dobbiamo obbedire a questo articolo. L'articolo 94
regola l'istituto dalla fiducia data o rifiutata al Governo davanti
al Parlamento della Repubblica.
Noi non siamo il Parlamento della Repubblica. Noi siamo il
Consiglio regionale della Valle d'Aosta. La Valle d'Aosta è una
Regione a Statuto Speciale.
Quindi l'articolo 94 non ci riguarda. Non ci riguardano gli
articoli che regolano le Regioni a Statuto ordinario.
Badate, e questo lo dico a tutti i Consiglieri, sarebbe
pericolosissimo per noi sentirsi legati dagli articoli della legge
sulle Regioni ordinarie. A parte che è una legge bastarda, per cui
gli stessi democristiani vogliono revocare questa legge, che è una
legge Scelba, e non è che noi abbiamo un fatto particolare con
l'On. Scelba, ma a parte che sia dell'On. Scelba o dell'On.le Pinco
Pallino, quella è la legge sulle Regioni ordinarie.
Sarebbe uno sbaglio gravissimo di considerare la legge sulle
Regioni ordinarie come un testo unico che regoli anche le Regioni a
Statuto speciale. E non parliamo di dettato costituzionale, perché
l'articolo 94, le norme costituzionali non sono norme la cui
prestazione si può estendere fuori dai casi indicati dalle norme
costituzionali.
Quindi l'articolo 94 non regola affatto l'istituto della fiducia
per il Consiglio regionale della Valle d'Aosta.
Germano (P.C.I.) -
Ma, io volevo affermare questo. Sono
d'accordo con l'On. Caveri che l'articolo 94 si riferisce al
Governo nazionale e questo è ineccepibile.
Infatti è tutta la parte della Costituzione riguardante le
Regioni dove non è prevista, la parte della Costituzione
riguardante le Regioni non è previsto affatto il voto di fiducia e
la votazione per appello nominale e non c'è niente su questo,
quindi vuol dire già su quello che la Costituzione lasciava libero
il legislatore. Ora il legislatore, quello del '53 che tutti
conosciamo, ha previsto appello nominale e voto di fiducia
palese.
Ma questa stessa legge è stata impugnata da cinque Regioni.
Quindi nessuno obbliga poi noi Valle d'Aosta davanti alla Corte
Costituzionale, nessuno obbliga noi Valle d'Aosta a seguire il
metodo che seguono per il Governo o che un singolo proponente di
una legge ha previsto per le Regioni a Statuto ordinario.
Non è, secondo me, una grande cosa perché crisi di governo sono
avvenute, di governo regionale parlo, anche senza la votazione per
appello nominale, non è questo. È il fatto di sancire un principio
di autonomia. Credo che una delle poche volte che la Corte
Costituzionale ci ha dato ragione è quando hanno voluto interferire
nel Regolamento del Consiglio, perché la Corte Costituzionale ha
sancito che il Regolamento del Consiglio regionale della Valle
d'Aosta lo fa come ritiene più opportuno... (
Montesano
:
tutti i regolamenti) ...tutti i regolamenti.
Allora se noi prevediamo nel nostro regolamento una nostra forma
noi non siamo affatto legati alla Costituzione od a altre Regioni a
Statuto ordinario o a qualsiasi altra legge che venga fuori.
Chi è sovrano in materia è il Consiglio regionale della Valle
d'Aosta.
Montesano (P.S.D.I.) -
Allora, se non c'è nessun altro
che chiede la parola... Consigliere Pedrini e poi Consigliere
Caveri.
Pedrini
(P.L.I.) -
Io vorrei aggiungere che in
linea di massima sono perfettamente d'accordo con quello che dice
il Consigliere Caveri.
Vorrei aggiungere, e questo ne discuteremo un'altra volta, ma
così brevemente per spiegare il perché di questa mia vicinanza con
l'avvocato Caveri, che il Presidente per esempio della Giunta, Dr.
Dujany, si è recato non più tardi di 15 giorni fa ad una riunione
delle Regioni a Statuto ordinario. Dove invece la Sicilia e la
Sardegna si sono rifiutate di andare.
Ora io ho fatto questa interpellanza perché - e faccio la
puntualizzazione adesso non c'è il Prof. Dujany, il Presidente,
quindi la vedremo a suo tempo - ma è evidente che noi non dobbiamo
partecipare ad alcuna riunione dove ci sono solo le Regioni a
Statuto ordinario.
Noi siamo una Regione a Statuto speciale e abbiamo dei nostri
problemi e non abbiamo niente a che vedere con le Regioni a Statuto
ordinario.
Questo è quanto pensa, non soltanto il sottoscritto, ma il
Partito Liberale anche su questo specifico argomento.
Caveri
(U.V.) -
C'è un'altra questione in questa
materia, questione che noi abbiamo trascurato quando ci siamo
riuniti come Commissione Regolamento e cioè, lo Statuto non prevede
l'istituto della mozione di fiducia alla Giunta. Non c'è nessun
articolo dello Statuto che prevede la mozione di fiducia e di
sfiducia, al punto che l'avvocato Lucatello, professore
all'Università di Padova, sosteneva che non si poteva davanti al
Consiglio regionale presentare una mozione di sfiducia e diceva che
la nostra Regione in base allo Statuto Speciale, non contemplando,
non prevedendo la mozione di fiducia o di sfiducia, era una Regione
a regime birettoriale, regime di birettorio, per cui non si poteva
presentare una mozione di fiducia e di sfiducia.
Si può anche ridere di questa tesi, però guardate che c'è da
pensare se non sia invece fondata. Quindi, non so, se vogliamo,
certo che se cominciamo a discutere di questo argomento e allora
non approviamo più oggi il Regolamento, perché d'altra parte è
molto grave approvare nel Regolamento l'istituto della mozione di
fiducia e di sfiducia quando abbiamo dei gravissimi dubbi che la
mozione di sfiducia non esista.
Questa naturalmente è una tesi che fa molto piacere alla Giunta
in carica, dice: meno male non ci possono presentare la mozione,
non per questa Giunta, ma per qualunque Giunta che sia in carica.
Quindi, insomma, qui non so cosa vogliamo fare.
Montesano (P.S.D.I.) -
No, la proposta, Consigliere
Caveri, quella di eliminare "votate per appello nominale" questo è
stato espresso dai diversi interventi.
Caveri
(U.V.) -
Signor Presidente, se mi consente
io farei una proposta pratica, se siamo d'accordo. Di sopprimere
"tout court" il primo comma, perché sopprimendo il primo comma
valgono le norme di tutte le altre votazioni.
Perché si voterà per appello nominale a meno che cinque
consiglieri chiedono lo scrutinio segreto.
Montesano (P.S.D.I.) -
Ecco, però io le devo una risposta
a questo, Consigliere Caveri, che riguardo alle votazioni abbiamo,
d'accordo tutti, stabilito che fra le diverse richieste avanzate
dai Consiglieri quella che ha la prevalenza è la richiesta a
scrutinio segreto. Si ricorda di questo che ne abbiamo parlato.
Caveri
(U.V.) -
Un minuto, ma quello che dice lei,
se io ho capito quello che lei dice, quello che dice lei conferma
quello che dico io, cioè, se siamo d'accordo sul principio che se
cinque Consiglieri, che ci debba essere anche lo scrutinio segreto
anche per la mozione di sfiducia o di fiducia, se siamo d'accordo
su questo, qual è lo strumento per ristabilire l'equilibrio? È di
sopprimere il 1° comma dell'articolo 110.
Io lo so quello che dice lei, lei dice che: per me sulle
votazioni normali prevale il voto segreto se chiesto da cinque
Consiglieri, questo io lo sapevo, lo so, ma appunto per quello
chiedo di sopprimere il 1° comma, perché sopprimere il 1° comma
vuol dire: stabilire che valga il principio della prevalenza dello
scrutinio segreto anche per la mozione di fiducia perché allora
ricadiamo in quell'articolo che lei ha invocato un momento fa.
Montesano (P.S.D.I.) -
Va bene, le proposte sono quelle
di sopprimere il 1° comma. Il Consiglio è d'accordo? Il
sottoscritto si astiene. Io prego di chiedere la parola prima della
votazione, altrimenti ritorniamo sempre indietro.
Dolchi (P.C.I.) -
Le mozioni di fiducia e di sfiducia,
siccome si parla anche che devono essere motivate, senza eliminare
tutto il 4° comma, ma per integrare quello che dice l'On. Caveri,
basterebbe mettere "le mozioni di fiducia e di sfiducia alla Giunta
devono essere motivate e sono votate ai sensi dell'articolo
68".
Montesano (P.S.D.I.) -
Avv. Caveri, c'è la proposta
Dolchi che contrasta un poco la sua e prego Dolchi di
ripeterla.
Dolchi (P.C.I.) -
Il primo comma invece di sopprimerlo,
integrarlo con una precisazione sul tipo di votazione, dicendo: "le
mozioni di fiducia e di sfiducia alla Giunta devono essere motivate
e sono votate ai sensi dell'articolo 68".
Montesano (P.S.D.I.) -
Le mozioni di fiducia e di
sfiducia alla Giunta devono essere motivate e votate a norma....
Allora avanti.
Pollicini (D.P.) -
Io ritengo che le mozioni di fiducia e
di sfiducia debbono essere votate per appello nominale, il che
investe indubbiamente una responsabilità politica indubbiamente
molto più ampia di qualunque altro tipo di votazione, ha un
significato di estrema importanza per cui è opportuno una chiarezza
di posizione tale che può derivare soltanto da una votazione fatta
per appello nominale.
Non si può far cadere una Giunta su una mozione di sfiducia
votata a scrutinio segreto.
Montesano (P.S.D.I.)
- Noi lo abbiamo già applicato
questo. La parola al Consigliere Savioz.
Savioz
(P.C.I.) -
Ma in linea di principio quello
che dice Pollicini è sacrosanto. Dovremmo avere il coraggio civile
ognuno di noi di dire pane al pane, vino al vino, senza tanti
ambagi senza tante questioni. Ma siccome sappiamo che viviamo in
una società, che di coraggio civile non ne ha più e ogni giorno ci
sono delle manifestazioni che ce lo dimostrano, allora non ci
rimane che ricorrere all'urna segreta per poter sapere
effettivamente cosa vogliono i Consiglieri.
Perché questa è la triste dura realtà, Pollicini. Dobbiamo
renderci conto. Allora è meglio avere una risoluzione del problema
tramite l'urna segreta che non avere uno sfasamento tramite la
personale adesione o non adesione dei Consiglieri.
Quindi io pur condividendo le sue idee e sono per la votazione
aperta, in tutti i casi, sempre, sono sempre stato su questo
terreno, però mi rendo conto che questo non è possibile a fare, non
essendo possibile a fare non ci rimane che ricorrere alla
possibilità del voto segreto.
Montesano (P.S.D.I.) -
Altri interventi? Allora, io
rileggo la proposta del Consigliere Dolchi, accettata dal
Consigliere Caveri, che modifica il 1° comma: "Le mozioni di
fiducia e di sfiducia alla Giunta devono essere motivate e votate
per appello nominale a norma dell'articolo... (
Andrione
:
...e votate ai sensi dell'articolo 68, non per appello nominale)
...e votate a norma dell'articolo 68".
Chi approva alzi la mano. Ecco lei è sempre distratto, avvocato
Caveri. La proposta Dolchi, accettata da lei, e lei l'ha accettata,
allora propongo la votazione dell'articolo con la proposta
Dolchi.
Chi approva alzi la mano. La precisazione, la terza volta,
perciò io prego i Signori Consiglieri di stare attenti.
"Le mozioni di fiducia e di sfiducia alla Giunta devono essere
motivate e votate a norma dell'articolo 68". E andiamo a vedere
l'articolo 68 cosa dice così siamo più chiari.
"Modi di votazione - I Consiglieri votano, normalmente, per
alzata di mano ovvero, su richiesta di almeno cinque Consiglieri,
per appello nominale o a scrutinio segreto. La richiesta di
votazione a scrutinio segreto prevale su qualsiasi richiesta di
altro tipo di votazione".
Quindi l'articolo rimane tale e quale e più questo emendamento,
con la soppressione delle parole "per appello nominale".
Chi è favorevole, alzi la mano. Chi è contrario?
Guardate, se voi non state attenti, scusatemi, io è per la
quarta volta... eh no, scusi, Consigliere Pedrini, io sono
obbligato a dare spiegazioni a chi me le chiede.... e le abbiamo
già avute... (
voci
) ...Un attimo, e poi il Consiglio spetta
a dirigerlo al Presidente del Consiglio, gli altri possono fare
delle proteste, io se non ho chiaro come avviene la votazione non
posso andare avanti.
Io ho domandato al Segretario del Consiglio se ha contato i voti
favorevoli. E quindi permettete che il Segretario del Consiglio
conti, è inutile avere dell'insofferenza. Chi vota a favore? E date
tempo al Segretario del Consiglio a contare. Fatto? Contrari?
Fatto? Astenuti?
Risultato della votazione: 27 favorevoli, 7 contrari, 1
astenuto. Quindi il Consiglio approva.
Caveri
(U.V.) -
Io domando la parola per
protestare. Perché non è la prima volta che il Presidente del
Consiglio, purtroppo, è mal messo e quando non gli piace tanto, non
gli va a fagiolo una votazione, la fa ripetere, come in questo
caso.
Era chiarissimo... (
Montesano
: no, era il Segretario...)
...no, era chiarissimo chi aveva votato a favore. Non so perché
abbiamo dovuto votare a favore un'altra volta, ecco.
Montesano (P.S.D.I.) -
Chieda la parola al Segretario,
glielo chieda, Consigliere Caveri, non mi deve dare queste
colpe.
Andrione
(U.V.) -
È colpa mia perché non avevo
visto come avevano votato Chantel e Rollandoz; io li avevo contati
favorevoli invece hanno votato contrario, perché ero convinto che
avevano votato favorevole, invece ho visto che Lustrissy
ecc....
Caveri
(U.V.) -
... però ha visto, perché non
aveva guardato?
Andrione
(U.V.) -
No, non avevo visto come avevano
votato, perché ero girato da quella parte. Avendo visto, notato che
Pollicini, ... Chantel ha chiesto la parola per spiegazioni, e
avendo notato che Pollicini votava contro mi sono preoccupato di
sapere...
Caveri
(U.V.) -
Noi però avevamo visto... noi
avevamo visto, se lei non aveva visto è un vero peccato.
Montesano (P.S.D.I.) -
E lei se la prende con il
Presidente del Consiglio. Va bene. Il Consiglio approva.
Andrione
(U.V.)
- 23 favorevoli, 7 contrari e 1
astenuto.
Montesano (P.S.D.I.) -
Articolo 111.
Caveri
(U.V.) -
Permettetemi di dire una
barzelletta che non vuole offendere Andrione. Certo è che non farei
il Segretario del Consiglio, perché per fare il Segretario del
Consiglio bisogna avere come dicono i francesi "oeil émerillonné",
cioè, l'occhio che vede da tutte le parti, come gli occhi dei
ragni. Si vede che Andrione guarda solo a destra e non guarda a
sinistra
(risate)
.
Montesano (P.S.D.I.) -
Va bene. Allora eravamo arrivati,
perché qui han fatto un passo indietro, no. Segretario Brunod,
eravamo arrivati al 113? 115, il 114 era stato approvato, no?
Allora 115.
Titolo IX - Disposizioni varie - Articolo 115
Montesano (P.S.D.I.) -
Io desidero fare un'aggiunta al n.
3 dell'art. 115 "gli atti e la corrispondenza della Presidenza del
Consiglio regionale ed i relativi registri di protocollo, fatta
eccezione per quelli riservati". Siete d'accordo? Perché ... al n.
3, per favore, perché mi richiedono continuamente di ripetere la
stessa cosa. Per favore Bordon.
Il Presidente del Consiglio, non da ... e l'ho scritto io
questo, ha un protocollo riservato. Articolo 115 n. 3. E allora
questo protocollo riservato è conservato dal Presidente del
Consiglio, sì perché lo trovate così ed è stato sempre così.
"Debbono essere conservati nell'archivio del Consiglio
regionale" tutto quello che viene detto al punto uno, due. Al punto
tre io aggiungerei che: "gli atti e la corrispondenza della
Presidenza del Consiglio regionale ed i relativi registri di
protocollo, fatta eccezione per quelli riservati".
Perché ci vuole il registro di protocollo, avvocato Caveri, che
è tenuto sempre dal Presidente del Consiglio. Io quando sono
arrivato l'ho trovato nel cassetto chiuso, perché vi sono degli
atti riservati che possono essere degli atti, che non possono
essere tenuti in archivio.
Andrione
(U.V.) -
No, no, ma io sono d'accordo
perché anche ogni Assessore...
Montesano (P.S.D.I.) -
Va bene, allora viene accolto
quest'aggiunta. Il Consiglio approva.
Pedrini
(P.L.I.) -
Soltanto cosa pensa lei della
seduta, andiamo avanti? Ci vediamo oggi? Vorrei sapere, perché
poi....
Montesano (P.S.D.I.) -
Siamo arrivati alla fine.
Pedrini
(P.L.I.) -
Poi c'è da votare articolo per
articolo, è mica una cosa breve, solo per sapere.
Montesano (P.S.D.I)
- Finiamo questi, no?
Pedrini
(P.L.I.) -
Esatto, e poi oggi alle
quattro... d'accordo.
Montesano (P.S.D.I.) -
Va bene. Articolo 116.
Articolo 116 - Recapito di atti
Montesano (P.S.D.I.) -
Il Consiglio approva.
Articolo 117 - Visione e rilascio di atti
Montesano (P.S.D.I.) -
Il Consiglio approva.
Articolo 118 - Dei processi verbali.
Caveri
(U.V.) -
Io vorrei domandare un
chiarimento. Il chiarimento è questo, - lo dico così un po' en
passant, un po' tra parentesi, siccome si parla della visione degli
atti, - a me è successo di parlare con un tale, che non nomino, di
alcuni problemi che riguardano la Valle d'Aosta, gli interessi
dell'Amministrazione regionale. Ad un certo momento il mio
interlocutore ha tirato fuori un fascicolo e nel fascicolo era
custodito religiosamente il testo di un discorso che io avevo fatto
- e che devo dire la franca verità io non me ne ricordavo più di
aver fatto un discorso del genere - e ho avuto il piacere di
leggermi il testo stenografico non corretto.
Io vorrei sapere come è possibile una cosa del genere? E in
quali casi un privato può andare a vedere il testo stenografico
corretto o non corretto, non so, forse, solo dopo l'approvazione
del Consiglio, ma almeno il Consigliere interessato dovrebbe essere
avvisato, interpellato, ecc.
Savioz
(P.C.I.) -
Io sono d'accordo con l'avvocato
Caveri ed aggiungo: siccome quando si entra nella discussione di un
qualsiasi argomento, molte volte siamo trasportati dalla foga ed
anche da uno stato d'animo non sempre consono a quello che potrebbe
essere una buona espressione e al rispetto della lingua italiana,
allora io sono del parere che gli interventi dei Consiglieri
regionali non debbano, nel modo più assoluto, essere messi a
disposizione di terzi fin quando non siano le bozze definitivamente
corrette e messe in ordine, fin che i verbali non siano approvati
dal Consiglio, siano messi a posto.
Germano (P.C.I.) -
Nel secondo comma si dà un...
Montesano (P.S.D.I.) -
Scusi, Germano, di quale artico
parla?  Il 118? Ecco però io vorrei dare una risposta sul 117
a quello che è stato detto... (
Germano
: va beh, parliamo del
118) ...Sì, ma si ritorna indietro. L'avvocato Caveri molte volte
ritorna indietro su argomenti, su articoli che sono già
approvati.
Dunque, prima di tutto smentisco, nel modo più categorico, la
consegna del dattiloscritto a persone estranee al Consiglio, a
persone del Consiglio, anche a Consiglieri, i quali vengono
consegnati soltanto i dattiloscritti inerenti ai loro
interventi.
Quando naturalmente il verbale è diventato di dominio pubblico,
perché è stato approvato dal Consiglio, allora non vi sono
ragioni.
Però io desidererei anche pregare il Consigliere Caveri, anche
in forma privata diciamo così ufficiosa, di indicare al
sottoscritto di quale verbale, cioè di quale dattiloscritto -
perché lui ha precisato dattiloscritto - e sarebbe un fatto
gravissimo da parte del Presidente del Consiglio della Presidenza
del Consiglio d'aver messo a disposizione di estranei al Consiglio
un documento ancora riservato e ancora soggetto all'approvazione
del Consiglio.
Quindi perciò mi riesce nuova, ed io per quello che riguarda le
mie direttive smentisco nel modo più assoluto e mi sento in grado
anche di smentire che da parte della Segreteria dell'Ufficio di
Presidenza si sia dato mai ai giornalisti un dattiloscritto.
E allora bisogna che lei lo precisi.
Caveri
(U.V.) -
Faccio qualche precisazione. Prima
faccio la precisazione e poi devo fare una distinzione che mi pare
che sia utile per stabilire una norma in questi casi, cioè, e forse
non sarebbe male stabilire un articolo nel Regolamento, non lo so.
Ma sarebbe poi piuttosto un Regolamento alla Segreteria che un
Regolamento al Consiglio, comunque si potrebbe anche mettere in
questo regolamento.
La precisazione è questa: si trattava di un mio discorso tenuto
al Consiglio regionale nel gennaio - salvo errore - 1969. Ma non si
trattava del verbale, perché si capisce il verbale una volta che è
approvato che venga, che possa essere dato a chiunque. Questo lo
posso capire. Ma si trattava invece dello stenoscritto non
corretto, ora a me pare che si dovrebbe, quando un privato, o altra
precisazione: quello stenoscritto è stato dato non ad un
giornalista come diceva lei un momento fa, ma ad un privato, un
privato che aveva degli interessi nella questione, interessi
notevoli, notevolissimi, il quale ad un certo momento mi sbatte
sotto il naso il mio stesso stenoscritto del discorso.
Ora io credo che quanto meno noi abbiamo diritto di chiedere che
per gli stenoscritti relativi a verbali, perché bisogna distinguere
gli stenoscritti dai verbali, mi pare, allora mi pare che il
Consigliere interessato debba essere avvisato e gli si debba
sottoporre lo stenoscritto, perché il Consigliere possa apportare
le correzioni volute, se non altro, di grammatica, di sintesi e di,
perché poi parlando si fanno degli anacoluti come è noto ecc...
E perché uno deve essere messo "au pilori" con uno stenoscritto
non corretto. Ora io garantisco al Presidente Montesano - che mi ha
chiesto le precisazioni - di aver visto un testo, uno stenoscritto
non corretto di quello che ho detto. Certo che quello stenoscritto
si riferiva ad un verbale approvato, perché il mio discorso era
stato pronunciato in una seduta del gennaio del '69.
Ma io credo di non chiedere una cosa impossibile se domando che
d'ora innanzi i verbali, non i verbali, i verbali possono essere
dati una volta che sono approvati, nessuno ha da dire qualche cosa,
ma lo stenoscritto non possa essere dato a nessuno: né giornalista,
né privato, né associazione, ecc.. se il Consigliere non è
avvertito, prima di tutto, che Tizio va a chiedere lo stenoscritto,
e poi che il Consigliere abbia diritto elementare di correggersi il
suo stenoscritto.
Noi non abbiamo mica il tempo di andare a vedere tutti i
discorsi che facciamo, ci mancherebbe altro di andare a correggere
tutti i nostri interventi al Consiglio regionale, ma quando
qualcuno con pallido intento chiede lo stenoscritto, allora bisogna
mettere il Consigliere regionale in condizione: primo di essere
avvertito, secondo di poter correggere questo stenoscritto, in
relazione evidentemente al verbale non di cambiare quello che il
verbale ha detto, ma quando si parla di correzioni, correzioni
anche di forma, mi pare che sia elementare. Perché io ho ancora da
capire come mai e quando quello stenoscritto è stato consegnato a
quel signore.
Montesano (P.S.D.I.) -
Io lo smentisco e quello
che......
Caveri
(U.V.) -
Ma! Come mi smentisce? Ma se vuole
io in privato le dirò, le dirò dei dettagli che adesso non posso
dare.
Montesano (P.S.D.I.) -
La pregavo di questo. In privato
semmai lei mi metterà al corrente di questo.
Caveri
(U.V.) -
Lei non mi può smentire perché il
fatto è vero e il fatto mi ha stupito molto.
Montesano (P.S.D.I.) -
Però dicevo quell'elaborato,
perché io ho capito questo anche adesso nell'ultimo suo intervento,
che il verbale è già stato approvato. Eh ben, se il verbale era
approvato è di dominio pubblico il verbale.
Caveri
(U.V.) -
Ma un momento, il verbale sì, ma
non lo stenoscritto. È questo il punto. Guardi, le voglio anche
concedere questo, le voglio concedere questo, che forse quel
signore ha mandato un tizio in mezzo al pubblico con un
registratore e che quel testo l'abbiano ricavato da quel
registratore. Questo io lo voglio anche ammettere, ma io dico non
potremmo metterci d'accordo per l'avvenire?
Montesano (P.S.D.I.)
- Sì, sì.
Caveri
(U.V.) -
Di stabilire d'accordo, adesso non
so se conviene stabilire un articolo o meno, oppure se basta
un'intesa... (
Montesano
: lo mettiamo, lo mettiamo) ...tra
gentiluomini, diciamo, e cioè che lo stenoscritto non venga in
nessun caso dato al privato che lo richiede, perché ne intende
sempre fare un uso distorto per fini tante volte di interesse...
Lasciamo stare la speculazione politica, perché la speculazione
politica è perfino normale perché la politica è una lotta e quindi
tutti i mezzi sono buoni in fondo in politica.
Ma quando il privato che ha degli interessi che si serve magari
di quello stenoscritto per ricattare, non dico per ricattare, ma
per impressionare il suo interlocutore e allora noi diciamo questo
non sta bene.
Lei è d'accordo? (
Montesano
: sì, io sono d'accordo)
...Almeno stabiliamo che il Consigliere venga avvertito dalla
Segreteria quando un privato richiede uno stenoscritto relativo ad
un verbale approvato e che il Consigliere sia d'accordo, e che non
venga dato lo stenoscritto fino a quando non è corretto. Mi pare
che questo sia elementare.
Montesano (P.S.D.I.) -
Ci sono qui dei Consiglieri
testimoni che mi hanno chiesto...
Caveri
(U.V.) -
Domani è scritto sullo
stenoscritto "vadi" invece di "vada" e tutti possono dire il
Consigliere tale ha detto "vadi" e non ha detto "vada". Insomma, ad
un certo momento...
Montesano (P.S.D.I.) -
Dei Consiglieri mi possono essere
testimoni che mi hanno richiesto gli interventi di altri
Consiglieri e io ho risposto che non possono essere dati sino a
quando non sono approvati, oppure con il consenso dei Consiglieri.
Ad ogni modo andiamo avanti.
In questo articolo 118 c'è nessun altro intervento, no?
Germano (P.C.I.) -
Una cosa brevissima, solo di
informazione. Siccome qui si dà un orientamento diverso
all'attuale, siccome notaio della nostra assemblea è il Segretario
Generale e chi estende adesso, secondo questo Regolamento i verbali
è la Segreteria della Presidenza del Consiglio, volevo solo sapere
se era fatto in accordo con l'obiettivo di accelerare.
Montesano (P.S.D.I.) -
Sì, è stato fatto anche in accordo
al Segretario Generale, proprio per accelerare la redazione dei
verbali.
Germano (P.C.I.) -
Capisco, capisco.
Montesano (P.S.D.I.) -
C'è da aggiungere a questo art.
118, al secondo comma, terzo comma, "Alla seduta del Consiglio
regionale assistono pure il Segretario Generale
dell'Amministrazione regionale e i funzionari dei servizi della
Presidenza del Consiglio che collaborano alla redazione dei verbali
delle adunanze consiliari" cioè i funzionari che vedete adesso.
D'accordo? Il Consiglio approva.
Articolo 119 - Dei servizi del Consiglio
Germano (P.C.I.) -
Ma, questo articolo mi lascia un po'
così, perché capisco una spinta, però dobbiamo decidere se deve
essere così o deve essere diversamente. Finora, non so, la
responsabilità del personale era dell'esecutivo della Giunta. Qui
abbiamo un distacco, io capisco che molte volte ci sono stati anche
contrasti e molte volte la Presidenza del Consiglio non ha avuto il
funzionamento che doveva avere perché non ha avuto il personale che
doveva avere; però non può essere equivoco così. Bisogna metterlo
più chiaro, o in un senso o nell'altro.
Caveri
(U.V.) -
Io sono d'accordo con quello che
ha detto il Consigliere Germano, salvo su di una parola quando dice
che questo articolo è equivoco. Questo articolo, beh, questo è un
eufemismo. I politici usano, sanno, molto sfumare quello che
dicono. Penso che è stato un eufemismo da parte di Germano.
Io non sono d'accordo sul primo comma, perché è solo la Giunta
che può stabilire la tabella degli impiegati della Presidenza del
Consiglio regionale, non può essere questo.  Dunque, il numero
e la qualifica degli impiegati e dei salariati occorrenti per il
funzionamento dei servizi del Consiglio regionale sono previsti da
una apposita tabella combinata, compilata, dall'Ufficio di
Presidenza, questo no, perché è la Giunta che è competente per
stabilire questa tabella ed i funzionari della Presidenza del
Consiglio fanno parte dei funzionari, degli impiegati di tutta
l'Amministrazione regionale e quindi questo articolo deve essere
modificato.
Io questo articolo lo metterei con gli altri. Si deve dire
chiarissimamente che è la Giunta che stabilisce la tabella degli
impiegati della Presidenza del Consiglio, altrimenti si confonde
l'esecutivo con il legislativo allora facciamo, non so, un
minestrone, dove non si distingue più l'esecutivo dal
legislativo.
Io ho detto quello che avevo da dire. Il Presidente del
Consiglio richiede alla Giunta regionale il personale predetto nel
numero e con le qualifiche previste... no, no questo nemmeno. Si
deve, no, .... Il Presidente del Consiglio ha diritto di chiedere
agli impiegati per il funzionamento dei servizi della Presidenza,
dice: datemi una stenografa, datemi non so che cosa - stavo per
dire una stupidaggine ma non la dico - ma ad ogni modo è così, il
Presidente del Consiglio deve richiedere, ha diritto di richiedere
e la Giunta decide. Può essere soppresso tout-court.
Germano (P.C.I.) -
Secondo me anche perché l'equivoco;
l'equivoco è poi questo, On.le Caveri, che non è neanche la Giunta
che fa l'organico, è il Consiglio. La Giunta è quella che applica,
che esegue, che fa, ma è il Consiglio.
Caveri
(U.V.)
-
Io propongo la soppressione
tout court dell'articolo.
Montesano (P.S.D.I.) -
Voi però, Signori Consiglieri,
dovete mettervi nelle condizioni in cui si può trovare l'ufficio di
Presidenza nel richiedere le coperture di alcuni posti. E c'è
l'organico? Ma l'organico può anche essere modificato, sì dal
Consiglio, ma su proposta di chi? (
voci
)
Andrione
(U.V.) -
A me sembra che i primi due
commi, accettando la proposta dell'avvocato Caveri di una
rifusione, i primi due commi effettivamente rispondono all'utilità,
in quanto permettono alla Presidenza del Consiglio, all'Ufficio di
Presidenza, di richiedere ufficialmente quel personale che
manca.
Io mi ricordo di certi episodi che sono avvenuti nella Giunta
Marcoz e nella Giunta Caveri a proposito del personale della
Presidenza del Consiglio e quindi sarei favorevole a una
ristrutturazione di questi commi, in quanto è giusto che la
Presidenza del Consiglio possa, come possono gli Assessori nella
Giunta stessa, richiedere dei funzionari per questioni
straordinarie, per eccesso di lavoro, temporaneo, roba di questo
genere.
Quello che mi sembra che debba essere abrogato immediatamente è
l'ultimo comma, il terzo, in quanto favorisce qui una pendenza alla
creazione di compartimenti stagni che è sempre stato un pericolo
già di questa Amministrazione per gli Assessorati, ecc..
Per cui io chiederei di rimandare questo articolo fra quelli in
discussione, a oggi pomeriggio, e di rivedere la forma perché non
mi sembra neanche giusto che ogni Assessore possa difendere il
proprio personale perché discute in Giunta, e il Presidente del
Consiglio non abbia un argomento, non abbia qualche cosa per poter
fare funzionare il Consiglio, la Segreteria del Consiglio.
Montesano (P.S.D.I.) -
Rimandiamo al pomeriggio.
Caveri
(U.V.)
- C'è un rilievo. Io sono d'accordo
di rimandare l'articolo 119 con gli altri che devono essere
rivisti. Però non senza notare che assolutamente non può essere
approvata questa espressione del primo comma dell'art. 119, da una
apposita tabella compilata dall'Ufficio di Presidenza, questo no;
l'Ufficio di Presidenza non può avere il potere di fare la tabella
dei funzionari della Presidenza del Consiglio.
Detto questo, siamo d'accordo rimandare al pomeriggio anche
questa questione.
Articolo 120 - Deliberazioni di revoca di deliberazione
esecutorie
Montesano (P.S.D.I.) -
Il Consiglio approva. E poi volevo
aggiungere un articolo 121. Scusate.
"Articolo 121 - Modifiche al Regolamento interno.
Le modificazioni al Regolamento interno sono adottate a
maggioranza assoluta dei componenti il Consiglio".
Cioè almeno: 18.
