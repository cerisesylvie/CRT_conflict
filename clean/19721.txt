Classificazione
BILANCIO E CONTABILITA' REGIONALE


Resoconto integrale del dibattito dell'aula
Oggetto del Consiglio n. 2880 del 2 dicembre 2002 - Resoconto
OBJET N° 2880/XI Illustration de la loi de finance et de la loi
de budget pour l'année 2003.
Président
Comme cela a été convenu, nous procédons
maintenant à la présentation des rapports concernant les points n°
16 et n° 17 à l'ordre du jour. La II
ème
Commission du
Conseil a examiné ces deux projets, en formulant un avis favorable
à la majorité; un avis favorable avec des remarques a également été
donné par le Conseil permanent des collectivités locales.
La parole au rapporteur, le Conseiller Cerise.
Cerise (UV)
Invito i colleghi a mettersi
comodi…
(interruzione della Consigliera Squarzino Secondina, fuori
microfono)
… io sono stato ad ascoltarla
attentamente, Consigliera Squarzino, tutte le volte che lei è
intervenuta, anche per tanto tempo, quattro anni!
La nostra Regione si presenta a questo appuntamento con doverosa
puntualità, sebbene, a livello nazionale, permangano non poche
incertezze in merito alla pianificazione economica finanziaria del
Paese. L'approvazione del bilancio costituisce un importante atto
di responsabilità nei confronti della società valdostana.
Le previsioni in merito alle entrate sono state fatte in base
alla normativa in vigore. Su alcuni
settori… vedi la sanità, esse vedono la
Regione ancora in credito e in attesa di rivedere accordi
penalizzanti. Il totale delle entrate è pari a euro 1.371.270.000,
esse segnano un decremento rispetto al 2001 pari al 6 percento, per
lo più imputabile alla riduzione dell'indebitamento per
investimenti. Le entrate di cui al titolo I registrano un aumento
del 12,61 percento rispetto al 2002, pur con una prudenziale stima
per quanto riguarda l'IRPEF; su questo risultato incide
l'incremento dell'IRPEG e dell'IVA, dovuto in particolare alle
imposte sulla produzione e distribuzione dell'energia elettrica e
alla somma di euro 90 milioni, quale imposta sostitutiva sulle
plusvalenze relativa all'operazione ENEL, prevista solo per il
2003.
Questa importante e storica operazione, che si dimostra sempre
più salutare per le entrate regionali, ma non solo per queste, ha
visto protagonista la Finaosta; richiamandola, credo che sarebbe
ingiusto non spendere due parole, considerato ch'essa ha testé
compiuto la bella età di 20 anni. Nell'ultimo decennio essa è stata
sottoposta a una nuova gestione e ha affrontato, nel quadro di un
forte riconoscimento istituzionale della Regione, che di volta in
volta ha indicato le strategie e le priorità, le sfide economiche e
finanziarie che si ponevano per ottenere risultati positivi. Una
sana e lucida indicazione politica ha avuto nella finanziaria
regionale un'equa risposta sul piano dell'efficienza, che si è
tradotta, tra gli altri benefici, con un adeguato ritorno del
capitale investito, distribuendo agli azionisti un interessante
dividendo, l'ultimo dei quali, alla data del 30 giugno 2001, era
pari a 20 milioni di euro. Ricordo, per memoria, che CVA registrerà
a fine anno un fatturato di 135-140 milioni di euro, con un utile
di oltre 20 milioni; avrà versato complessivamente oltre 138
milioni di euro di tasse, con un ritorno per la Regione di circa
62,5 milioni. DEVAL, senza far venire meno i servizi di carattere
sociale, chiude con un utile di circa 1.300.000 euro. Sono la
conferma di gestioni efficienti. L'unico punto, dove si rileva
effettivamente una diminuzione per quanto riguarda le entrate, è
quello relativo alla tassa di concessione della Casa da gioco di
Saint-Vincent. In realtà, si tratta del riflesso conseguente alle
nuove modalità di riparto a seguito dell'adozione dell'ultimo
disciplinare, che esclude però i precedenti ritorni.
Al di là dei risultati economici complessivi della Casa da
gioco, del tutto soddisfacenti, tuttavia, vi sono degli indicatori
che rilevano come la fruizione dei casinò stia attraversando un
momento di flessione generale, per cui è necessario provvedere a
delle azioni di rilancio di grande respiro. Per questo motivo si
ritiene quanto mai opportuna la scelta fatta dalla Giunta regionale
di dare corso alla nomina dei componenti il Consiglio di
amministrazione della "Casinò S.p.A.", alla quale spetta di
proporre all'attenzione di questa Assemblea il piano di gestione e
di rilancio della Casa da gioco, sul quale si fonda la sfida di
questa importante risorsa a continuare ad essere un riferimento
fondamentale per il turismo, l'economia, l'occupazione e la
promozione della nostra Regione. Nella voce "altre entrate" sono
compresi i trasferimenti dello Stato, euro 4.395.000 per il 2003 ed
euro 9.230.300 per il 2004, destinati al post alluvione. Per l'anno
2003, con una diminuzione rispetto all'anno precedente,
l'indebitamento per investimenti è previsto in euro 140.138.114, di
cui euro 130.000.000 da prestiti. La residua capacità di
indebitamento della Regione risulta essere di euro 467.838.000.
Il comma 2 dell'articolo 1 del disegno di legge n. 180
stabilisce che, a partire dal 1° gennaio del 2003, sono esentate
dal pagamento dell'IRAP le organizzazioni non lucrative di utilità
sociale; è una decisione che va nella direzione di favorire questi
organismi nel loro importante compito.
Dai dati relativi alle entrate si possono trarre alcune
indicazioni importanti:
- la vitalità del settore economico che genera risorse per
l'erario;
- la conferma sull'opportunità di scelte politiche impegnative
ed innovative, quali quella dell'operazione ENEL;
- la decisione di ritenere sufficienti, grazie alle risultanze
di cui sopra, le entrate senza aumentare il prelievo fiscale, anche
al fine di assicurare una maggiore stabilizzazione del sistema
economico-sociale, peraltro trovando in esse le risorse necessarie
affinché sviluppo economico, promozione e sicurezza sociale siano
contestualmente rafforzati;
- infine, la riduzione dell'indebitamento.
Le spese correnti sono pari al 65,57 percento, euro 868 milioni,
mentre quelle per investimenti ammontano al 34,43 percento, euro
456 milioni. Se si deducono le spese correnti che conseguono dalle
attribuzioni di funzioni statali, pari a euro 451 milioni, la spesa
corrente strettamente di competenza regionale è di 416 milioni,
pari al 48 percento della spesa corrente totale.
Nel bilancio di previsione la spesa destinata ai fondi globali è
prevista in euro 12.613.424, dei quali 12.380.924 per leggi che
prevedono investimenti. Le leggi che si prevede di finanziare sono
solo quelle in corso di esame o in via di definizione e che si
elencano in: azioni positive per l'imprenditoria femminile;
riorganizzazione del settore dell'artigianato di tradizione;
interventi regionali per lo sviluppo di imprese industriali e
artigiane; istituzione dello sportello unico per le attività
produttive; la legge per lo sviluppo di impianti funiviari e di
connesse strutture di servizio - in questi fondi sono compresi
parte di quelli per l'arroccamento a Plan Chécrouit e per il
rifacimento di quello di Punta Helbronner -; la legge per
incentivare l'edilizia abitativa convenzionata e, infine, quella
per la protezione e lo sviluppo della Conca di Cheney.
La spesa complessiva per il funzionamento, comprendente gli
organi della Regione, il personale e il funzionamento, ammonta a
euro 289.105.474, compresi gli investimenti; l'aumento è pari al
4,55 percento, dovuto a spese non comprimibili come quelle relative
ai contratti di lavoro o agli accantonamenti per gli istituti
pensionistici; mentre la spesa di funzionamento, che riguarda gli
incarichi, i convegni, le trasferte, eccetera, subisce una
contrazione del 17,74 percento.
Il personale regionale è definito in 2.858 unità, comprensive di
148 con qualifica dirigenziale, ad esse vanno aggiunte 84 unità
della Presidenza del Consiglio, di cui 11 dirigenti. Si tratta di
un dato che evidenzia una conduzione prudente circa l'assunzione di
personale, la cui crescita numerica, rispetto all'inizio della
legislatura, è soprattutto dovuta all'acquisizione di nuove
competenze.
In merito al personale occorre fare una riflessione sulla spesa
ripartita tra i vari settori e sostenuta per il pagamento di
addetti non compresi nell'organico regionale. Si tratta di una
materia che va affrontata con senso di responsabilità, evitando
proposte demagogiche di marca elettoralistica, vista la prossima
scadenza, tenendo conto delle motivazioni per cui si è ricorsi a
questi impieghi, sapendo distinguere la produttività,
l'ammortizzatore sociale, il lavoro socialmente utile, rapportando
il tutto alla stagionalità e alla saltuarietà di molte delle
funzioni svolte da questo personale, alla complementarietà, in
alcuni casi, di questa occupazione all'interno della
poli-occupazione che caratterizza il lavoro in montagna. Il
recupero di professionalità, di profili tecnici e di esperienze non
può essere irresponsabilmente rinviato ad una generica assunzione
presso la Regione, ma va, da un lato, correlato alle esigenze di
organico di quest'ultima, tenuto conto del suo ruolo e dei suoi
compiti, e, dall'altro, esplorando la possibilità di fare ricorso a
organismi strumentali della Regione e degli Enti locali, senza
escludere la partecipazione di privati.
Gli addetti al settore forestale, a quello agricolo e a quello
delle sistemazioni dei bacini montani assorbono la cifra di
17.521.700 euro. In sede di predisposizione dei piani lavori,
avremo modo di affrontare questo tema, ma fin d'ora deve essere
chiaro che, laddove per questi addetti è occupazione vera e propria
con la richiesta di livelli di qualifica, considerato che le
risorse sono sufficienti, queste devono essere allocate in modo
tale da evitare forme di sottoccupazione. In particolare, per
quanto riguarda la cantieristica forestale, vi sono alcuni settori
in cui, nell'ultimo biennio, sono state diminuite circa venti
giornate lavorative; occorre perciò predisporre un piano onde
evitare situazioni tali da portare alla nascita di nuovi poveri. Va
fatta analoga riflessione per gli impiegati, soprattutto quando si
tratta di giovani in possesso di titoli di studio, che tentano di
coniugare occupazione con formazione e sono all'inizio del loro
percorso lavorativo.
Altro personale oggetto di riflessione, e per il quale la spesa
è di oltre 86 milioni di euro, è il personale della scuola.
Barriere di ordine normativo, sostenute da decise posizioni
sindacali, fanno permanere uno stato giuridico "ibrido" di questo
personale, che mantiene una collocazione statale, ma viene
retribuito dalla Regione. È inevitabile che si venga a determinare
in questo modo una situazione che agevola la tentazione da parte
del personale di cogliere il meglio sui due versanti, aprendo
fronti di conflittualità difficilmente gestibili, come è nel caso
del contratto integrativo regionale del personale dirigente al
momento in corso. Le richieste avanzate fanno ipotizzare
un'insufficienza di risorse; al momento, e in attesa di tentare la
regionalizzazione del comparto con norme di attuazione - piuttosto
che affidare speranze in un'improbabile "devolution bossiana" -, è
auspicabile un'assunzione di responsabilità di questo personale e
sostenere la posizione di equità adottata sin qui dal Governo
regionale, per sciogliere in modo equo la vertenza. In materia di
personale scolastico si richiama l'articolo 12 del disegno di legge
n. 180, che disciplina in merito alla destinazione delle risorse
non utilizzate al termine di ciascun esercizio finanziario.
Interventi a carattere generale. Nell'ambito di questi interventi
registriamo un incremento pari al 10,4 percento. Qui occorre fare
una riflessione per quanto riguarda la finanza locale, ambito di
rilevante interesse politico. Troviamo in questo settore uno degli
elementi qualificanti di questo bilancio, ma, nel contempo, di
continuità del percorso che conduce alla costruzione di un sistema
di autonomie, che operano sussidiariamente per assicurare risposte
importanti ai cittadini e, conseguentemente, il buon andamento
della società. La legge di bilancio precede di poco quella
sull'ammodernamento della legge n. 54/98 e quindi del conseguente
adeguamento della legge n. 48/95; nel contempo, esso si relaziona
con la legge regionale n. 1/2002, concernente la prima
identificazione delle materie di competenza regionale con il
conseguente trasferimento agli enti locali delle altre.
In base ad un'intesa con il Consiglio permanente degli enti
locali, si è assicurato ai trasferimenti di finanza locale senza
vincolo di destinazione lo stesso importo dell'anno precedente. Il
differenziale negativo, pari a circa 1.792.000 euro, derivato da
una flessione dell'IRPEF determinata nel biennio precedente, è
stato portato in riduzione all'obiettivo programmatico del FOSPI e
sarà compensato con le eventuali economie nell'ambito delle leggi
di settore alla chiusura del 2002. In questo modo la somma
destinata a questi interventi resta pressoché costante con il
prossimo esercizio. Le norme che adeguano questa materia per
l'esercizio 2003 e per il triennio 2003-2005 sono quelle del Titolo
II Capo I del disegno di legge n. 180. Le risorse finanziarie da
trasferire alla finanza locale, ai sensi dell'articolo 6 della
legge regionale n. 48/95, sono pari ad euro 173.654.167.
Nelle disposizioni sono contenute tre importanti innovazioni,
anch'esse frutto di intese. La prima riguarda la destinazione del
2,5 percento della somma di euro 98.069.000 per investimenti. La
seconda riguarda la reintroduzione del vincolo di destinazione, con
legge finanziaria, della somma pari al 6,32 percento della cifra
riportata per interventi di politica sociale - si tratta della
stessa cifra che veniva già destinata a tale scopo, ma che ora, con
disposizione di legge e con criteri di riparto definiti dalla
Giunta, ha più efficacia -, è una scelta che attesta la volontà di
assicurare sul territorio i livelli raggiunti nell'ambito del
sociale, nel caso, per l'infanzia. La terza innovazione è
un'anticipazione di quanto disposto nella modifica della legge n.
54/98 in corso di attuazione: essa impone ai comuni di concorrere
al finanziamento delle comunità montane, al fine di assicurarne il
funzionamento. Per gli speciali programmi di investimenti, nel
triennio 2003/2005 è autorizzata la spesa di euro 35.139.181 e, per
l'anno 2003, euro 12.267.958, mentre i contributi per la
progettazione delle opere sono previsti in euro 1.918.000. Un nuovo
trasferimento previsto in euro 200.000 - articolo 7 disegno di
legge n. 180 - è relativo agli adempimenti previsti dalla legge
regionale n. 31/2000, impianti di radiotelecomunicazioni.
Restano confermate le disposizioni in merito al Patto di
stabilità. Dall'esame dei dati in bilancio e dalle disposizioni
contenute nella legge finanziaria, emerge come sia evidente che il
sistema delle autonomie locali costituisca, per questo Governo e
per questa maggioranza, il riferimento per gli investimenti sul
territorio, le infrastrutture e numerosi servizi. Ci troviamo di
fronte ad una concreta ed efficace azione di decentramento
incentrato sulla sussidiarietà, premessa per un federalismo reale,
che troverà ulteriore consolidamento con il prossimo adeguamento
della normativa sopra richiamata, attuando tutti gli impegni
assunti in sede di programma di maggioranza.
Sempre nell'ambito degli interventi a carattere generale, si
rileva, per quanto riguarda il patrimonio e la partecipazione, un
incremento del 46 percento rispetto all'anno precedente, esso è
dovuto al trasferimento alla Finaosta dei fondi di rotazione per
sostenere gli investimenti nei vari settori - dalla prima casa,
agli alberghi - per oltre 6 milioni di euro. Infine, sempre
nell'ambito degli interventi di carattere generale, è da
considerare l'ingente e qualificante spesa per modernizzare la
Regione in fatto di informatizzazione: la somma di euro 12.272.000.
Fra gli interventi a carattere specifico, il settore dello sviluppo
economico costituisce un altro dei pilastri di questo bilancio.
Esso comprende l'industria, il commercio, il turismo e
l'agricoltura e si vede incrementato del 12 percento, con l'intento
di consentire di mantenere gli attuali livelli dell'economia
valdostana e assicurare la futura crescita economica di questa
Regione. Il primo provvedimento da richiamare è nell'articolo 3 del
disegno di legge n. 180, con il quale si dispone affinché venga
aumentata la gamma di possibilità delle modalità di effettuazione
degli appalti delle opere pubbliche, nel pieno rispetto della
normativa vigente, dei principi della concorrenza richiesti
dall'Unione europea e della trasparenza, nell'interesse del sistema
imprenditoriale, delle pubbliche amministrazioni, nonché della
valorizzazione delle risorse locali. Per quanto riguarda
l'agricoltura, l'elemento caratterizzante è la piena applicazione
del Piano di sviluppo rurale. Si completeranno le opere di
ripristino post alluvionali. Il volume complessivo delle
disponibilità finanziarie per l'agricoltura è di euro 108.569.671;
è pressoché identico a quello dell'anno passato, ma, per il
ripristino post alluvionale, l'anno scorso erano previsti 22
milioni di euro circa, mentre per il corrente anno essi sono
previsti 8 milioni di euro.
La differenza è stata "spalmata" nei vari programmi e
soprattutto per le infrastrutture rurali, riavviando la normale
pianificazione degli interventi; per questo programma -
"Infrastrutture agricole" - la spesa è di euro 49.660.302,
significativamente, per quanto riguarda l'agriturismo, lo sviluppo
e il miglioramento delle infrastrutture rurali, euro 24.725.000;
interventi migliorativi sui fabbricati rurali aziendali e d'alpe,
euro 11.700.000 e contributi per lo sviluppo e il sostegno ai
territori rurali, euro 2.150.000. Il programma relativo
all'incremento delle colture prevede spese per euro 1.400.852,
rilevando la nascita di un nuovo interesse per queste attività da
parte di giovani agricoltori.
L'altro programma dell'agricoltura di rilevante incidenza, che
vede incrementare le risorse e può decollare per il raggiungimento
degli obiettivi prefissati, è quello della zootecnia, che prevede
investimenti per euro 25.664.300, in particolare, in applicazione
della legge regionale n. 3/2002, "Interventi sanitari e per la
salvaguardia delle produzioni nel settore zootecnico", euro
9.670.000, e della legge regionale n. 21/2001, "Contributi per
interventi nel settore dell'allevamento zootecnico", euro
13.430.000. Nel quadro del programma per l'attuazione delle
direttive comunitarie in agricoltura sono destinate risorse per
euro 8.298.744, tra di esse, per progetti Interreg, Phasing Out e
Leader Plus, sono previsti euro 3.234.381; gli ultimi due programmi
impegnano euro 1.181.000 per l'assistenza tecnica e 8.540.800 euro
per la cooperazione, tra cui 2.600.000 per contributi per la
trasformazione e commercializzazione dei prodotti agricoli. Sono
programmi che sostengono le direttrici della nuova agricoltura, con
il suo volto di attività economica carica di valori, compresi
quelli culturali, e di valenze di servizio per l'efficienza del
territorio e del paesaggio.
Si tratta di un'azione complessiva che, in un quadro riformato,
propone ai mercati "prodotti di nicchia", caratterizzati da sicura
tracciabilità e certificati. Il quadro, che ha sullo "sfondo" la
qualità, si compone di numerosi prodotti, che vanno dalla mela al
latte e suoi derivati, e sta per completarsi con quello importante
della carne. C'è anche la volontà di perseguire risultati economici
e di efficienza dell'azione per cui, con un'inversione di tendenza,
si dovrebbe rendere coerente l'incremento di produzione, in
particolare nel settore lattiero-caseario, con la diminuzione
dell'incolto e, contestualmente, il raggiungimento di condizioni di
vivibilità per gli agricoltori, per riavvicinare ad essa i giovani
valdostani.
Per quanto concerne l'industria, l'artigianato e l'energia, il
bilancio tiene conto della crisi in atto e tenta di dare delle
risposte in quella direzione compatibilmente con la normativa
vigente. Sul problema, che interessa circa il 25 percento
dell'industria del settore, è stato aperto un tavolo permanente di
confronto e di monitoraggio della situazione con tutte le categorie
interessate e le parti sociali. Per promuovere e sostenere
l'industrializzazione, è prevista una spesa di euro 28.699.084,
alla quale va aggiunta la somma di euro 1.394.000 prevista nei
fondi globali; significativa la cifra di euro 5.164.500 per la
ricerca, fattore di crescita e ammortizzatore in momenti di
difficoltà.
Questa scelta pone la Regione su posizioni avanzate rispetto ai
solleciti fatti dal Presidente della Repubblica e dal Presidente di
Confindustria sulla necessità di dare impulso ai programmi di
ricerca nell'ambito dell'industria. Per la riconversione dell'area
Cogne, cofinanziata dallo Stato, è stanziata una spesa di euro
2.492.408, con fondi a carico della Regione per euro 161.070. Si
prevedono investimenti, derivanti dai fondi strutturali in
attuazione del documento programmatico 2000/2006 per il
perseguimento dell'obiettivo n. 2 - area Cogne, Forte di Bard,
animazione economica per piccole e medie imprese, valorizzazione
integrata del microsistema Pont-Saint-Martin, Donnas e Bard -, per
euro 10.705.469 nel 2003, quelli per il Phasing Out ammontano a
637.508 euro e quelli per i programmi INTERREG a 980.417 euro.
Per la promozione dell'artigianato la spesa è prevista per quasi
5.000.000 di euro, con significativi contributi per l'incremento e
il miglioramento delle imprese, i contributi in conto capitale per
investimenti in beni strumentali ammontano a euro 1.300.000.
L'articolo 27 del disegno di legge n. 180 consente alle cooperative
di beneficiare di contributi per l'approvvigionamento delle materie
prime. Per il settore energetico sono previsti 2.247.414 euro. Si
richiama la competenza, che viene trasferita ai comuni, in fatto di
dispersioni termiche per un ammontare di euro 826.000, mentre, per
l'impiego dei prodotti forestali e per l'installazione di impianti
che sfruttano fonti energetiche rinnovabili, si prevedono euro
631.000. È allo studio un piano energetico ambientale e quello
generale, che indicheranno percorsi innovativi.
Con l'articolo 26 del disegno di legge n. 180 si modifica la
legge n. 62/93 sull'uso razionale dell'energia, rendendola più
aderente alla vigente normativa edilizia ed urbanistica. La
filosofia, che sta alla base delle scelte relative al turismo e al
commercio, è quella di sostenere le attività imprenditoriali
previste dalla legge n. 19 e mantenere gli investimenti per la
promozione dell'immagine turistica della Valle. Il commercio
assorbe risorse per euro 5.855.250 e la spesa maggiore riguarda il
sostegno alle attività commerciali: euro 2.700.000; il contributo
al Consorzio garanzia fidi del commercio ammonta a euro
723.000.
Per iniziative e manifestazioni economiche per lo sviluppo e il
potenziamento delle attività economiche, sono previsti contributi
per 228.640 euro e spese per 1.413.610 euro; si richiamano poi i
310.000 euro con i quali si promuove il commercio dei prodotti
locali. Per il turismo sono previste risorse per euro 33.534.553.
Tra le decisioni più importanti si richiamano i 5.824.000 euro per
le spese di pubblicità ed azioni promozionali e il finanziamento
delle AIAT per euro 3.500.000. Occorre fare una considerazione per
quanto riguarda gli impianti a fune. Il fatturato di questo settore
è dell'ordine di circa 45 milioni di euro; l'indotto è valutato fra
7 e 10 volte il fatturato, il che significa prudenzialmente attorno
ai 300 milioni di euro, mentre le perdite delle società, con
situazioni molto differenziate, si aggirano attorno al 5-10
percento del fatturato, ossia siamo tra i due e i quattro milioni
di euro.
Le spese a sostegno del settore sono di circa 7,5 milioni euro -
più 9.290.000 euro previsti nei fondi globali -; non si conteggiano
i 4,2 milioni di euro spesi per la sicurezza e il soccorso delle
piste, in quanto servizio e non investimento. Per il 2004 e il 2005
gli aiuti salgono a 10 milioni di euro per via della nuova legge in
notifica. Da qui si desume come la politica di sostegno al settore
sia comunque positiva per l'economia valdostana. È in corso una
trattativa con l'Unione europea per l'approvazione della nuova
normativa. Lo scenario nel quale si opera propone stazioni a
carattere concorrenziale e altre di carattere locale poste fuori
dalle logiche della concorrenza.
L'oggetto della trattativa dovrebbe fare comprendere che, in una
realtà come la nostra, pur caratterizzata da stazioni prestigiose e
conosciute, gli impianti si connotano comunque come di carattere
locale, tenuto conto che la presenza dei posti letto copre il 20
percento del volume dei biglietti, per cui prevale l'utilizzo del
biglietto giornaliero. Si tratta di un'analisi che porta a due
conclusioni: la prima, che i sostegni del settore sono opportuni ed
economicamente validi; la seconda, che, anche con l'esito
favorevole dell'Unione europea, saranno consentiti aiuti agli
investimenti per un massimo dell'80 percento, resteranno scoperti
il restante 20 percento e i passivi della gestione. È pressoché
impossibile fare utili con gli impianti con l'attuale regime dei
costi, questi oneri non possono che essere affrontati attraverso
un'azione sinergica, che veda agire l'intera collettività che
beneficia delle ricadute dell'attività degli impianti. In materia
di turismo si richiama poi l'articolo 19 del disegno di legge n.
180, che destina per il settore termale 3.615.100 euro assegnandoli
all'esercizio 2004; tale cifra era già stanziata, ma non era stata
utilizzata. Sono previsti quasi 4 milioni di euro per il programma
relativo agli interventi promozionali per lo sviluppo delle
attività alberghiere ed extralberghiere, ai quali, anche in questo
caso, si devono aggiungere i fondi di rotazione di cui alla legge
n. 19/2001. I trasporti assorbono 31.049.300 euro, 14.800.000 dei
quali sono previsti per il contratto di servizio con le società di
trasporto pubblico in attuazione del piano di bacino di traffico.
Il programma copre tutte le esigenze: le facilitazioni e le tariffe
preferenziali e agevolate a carico della Regione per le iniziative
e i servizi integrativi di trasporto pubblico, le spese per il
trasporto agevolato dei portatori di handicap, le spese per
l'applicazione del contratto del servizio integrativo Trenitalia,
queste ultime per 2.582.000 euro.
Abbiamo appreso, più con rassegnazione che con soddisfazione,
che il collegamento ferroviario Quincinetto-Aosta sarà ripristinato
prima delle festività natalizie; è quanto si è riusciti ad ottenere
grazie alla disponibilità del genio militare, dopo non poche
richieste, sollecitazioni e proteste, a due anni di distanza
dall'alluvione. Faccio un inciso: voglio censurare senza mezzi
termini le dichiarazioni fatte ieri dal Segretario del movimento
dei "Verdi Alternativi" su questa questione, perché le ritengo
offensive e gratuite, ritengo che attribuire all'Assessore Lavoyer
la responsabilità dei ritardi per il ripristino del servizio
ferroviario in Valle d'Aosta, in quanto affaccendato in altre
questioni, sia stata una dichiarazione
ignobile…
(interruzione del Consigliere Curtaz, fuori
microfono)
…. quando si "spara" sulla Croce
Rossa è molto facile! Tanto più che chi ha seguito la questione, sa
che, contrariamente a certe affermazioni, l'Assessore Lavoyer
sovente si è dato da fare per far arrivare il treno in Valle
d'Aosta.
Un rilevante intervento riguarda la spesa di euro 4.500.000 per
l'aeroporto regionale: per l'allungamento della pista e le opere
accessorie, per il riordino della viabilità di accesso e dei
parcheggi, per la costruzione dell'aerostazione definitiva e per la
nuova sede dell'Aero Club. Dobbiamo richiamare, in fatto di
trasporti, gli articoli del disegno di legge n. 180: l'articolo 28,
con il quale si estende, a società controllate dalla società che
gestisce la telecabina Aosta-Pila, la possibilità di gestire la
tramvia Cogne/Eaux Froides/Plan Praz; l'articolo 29, che dà la
possibilità della piena gratuità, con oneri a carico della Regione,
dei trasporti pubblici per soggetti particolari.
A chiusura degli interventi per lo sviluppo economico, va
richiamato l'articolo 9 del disegno di legge n. 180, che prevede in
euro 4.227.263 la cifra destinata per il 2003 all'attuazione del
Piano triennale di politica del lavoro. Data la sua attinenza, si
passa alla formazione professionale, che registra un aumento di
circa il 6 percento, con un impegno di euro 18.638.877; le uscite
più consistenti concernono i contributi per la Fondazione per
l'agricoltura e soprattutto le spese - euro 10.157.537 - e i
contributi - euro 3.415.543 - a valere sui fondi assegnati dallo
Stato e dal Fondo sociale europeo, oggetto di cofinanziamento
regionale, per l'attuazione di interventi di formazione
professionale e di politica del lavoro, obiettivo n. 3 del
Programma operativo regionale del Fondo sociale europeo 2000/2006.
Dobbiamo rilevare come in questo ambito si siano superate le
iniziali difficoltà e si prosegua a pieno regime con le procedure
di messa a bando, che hanno rivoluzionato il precedente sistema di
affidamento.
Nel settore della promozione sociale rileviamo un incremento del
13,31 percento per una spesa complessiva di euro 61.288.182. Il
settore comprende due sottosettori: quello dell'istruzione e
cultura e quello delle attività culturali.
Il primo sottosettore assorbe risorse per euro 37.279.660.
Questa somma va ripartita in diversi programmi:
- euro 6.126.560 per il funzionamento delle scuole, nel quale
l'impegno più significativo, di euro 2.842.660, concerne i
trasferimenti alle istituzioni scolastiche regionali delle
dotazioni ordinarie e perequative;
- euro 4.823.500 per il diritto allo studio, con due voci di
rilevante interesse: la prima, riguarda le spese per il diritto
allo studio, ossia la fornitura di libri di testo gratuiti alle
scuole primarie e secondarie esistenti in Valle, la gestione delle
mense, eccetera, per euro 1.528.000, voce incrementata rispetto
allo scorso anno - si richiama qui l'articolo 32 del disegno di
legge n. 180, che adegua, in materia di fornitura gratuita di libri
di testo, la legge regionale n. 46/86 alla legge regionale n.
19/2000, relativa all'autonomia scolastica; la seconda, di euro
2.957.100, per favorire il diritto allo studio in ambito
universitario, ossia assegni per il servizio abitativo, assegni di
studio e sussidi, buoni mensa per gli studenti, eccetera. In queste
disponibilità finanziarie trova applicazione l'articolo 31 del
disegno di legge n. 180, che dispone l'autorizzazione al concorso
nel pagamento dei buoni mensa e l'assegnazione di borse di studio a
studenti universitari non valdostani. La materia si perfeziona con
gli articoli 39, 40 e 41 del disegno di legge n. 180, con i quali
si assegna alla Giunta la competenza per la concessione dei
contributi in merito al diritto di studio e per la conservazione
del patrimonio archivistico;
- euro 14.087.000 per le strutture scolastiche, con un
incremento di quasi 2 milioni rispetto all'anno scorso, con
rilevanti interventi per lavori di ristrutturazione, per gli
adeguamenti alle normative in materia di sicurezza, per
l'eliminazione di barriere architettoniche; vi si comprende anche
l'ammodernamento dei laboratori. L'articolo 33 del disegno di legge
n. 180 dispone per la cessione gratuita in proprietà all'università
dell'immobile denominato "Centrale del latte", per la realizzazione
di strutture necessarie all'attività didattica;
- euro 12.241.800 per gli interventi di carattere scolastico,
nei quali si comprendono: i contributi per il funzionamento delle
scuole materne ed elementari gestite da associazioni ed
istituzioni, euro 2.300.000; il finanziamento all'Università della
Valle d'Aosta, euro 4.969.270, e, infine, un importante impegno,
euro 2.900.000, per il funzionamento della Fondazione per la
formazione professionale e turistica di Châtillon, somma che
consente anche l'acquisto di attrezzature informatiche e di fare
gli adeguamenti, considerato che nel 2003 ci sarà una terza
classe.
Il comparto delle attività culturali è molto vasto e articolato,
prevedendo una spesa di euro 24.008.522 e comprende anch'esso
diversi programmi:
- "Biblioteche e archivi", euro 530.450;
- "Attività culturali e scientifiche", euro 7.514.200, dentro
questo obiettivo si annoverano: 2.850.000 euro per la "Saison
culturelle", le iniziative teatrali, l'organizzazione di mostre,
eccetera; 2.484.150 euro come contributo per il funzionamento
dell'Istituto musicale della Valle d'Aosta, cifra che dovrebbe
tranquillizzare i sostenitori di questo interessante istituto;
- "Musei, beni culturali e ambientali" con una somma di euro
13.044.372, si segnala la somma di euro 1.033.000, relativa alle
spese sui fondi assegnati dallo Stato e destinati per la
ristrutturazione del Castello Baron Gamba, e la somma di euro
7.619.772 per il completamento del piano lavori pluriennale.
Occorre richiamare l'articolo 35 del disegno di legge n. 180, che
dispone che, con legge finanziaria, sono individuate le risorse
necessarie a coprire le spese per la manutenzione straordinaria per
il funzionamento del Museo di Scienze naturali di Saint-Pierre, per
il suo adeguamento alle norme di sicurezza;
- "Promozione culturale, sportiva e sociale", euro
2.919.500.
A conclusione, per quanto concerne questo settore, resta da
osservare come dal 1997 la scuola italiana sia costantemente
sottoposta ad una sorta di riforma e controriforma; è chiaro che in
queste condizioni diventa difficile la programmazione razionale.
Resta il fatto che, pur a fronte di questo poco edificante quadro
nazionale e pur rispettando le esigenze di rimanere nel Patto di
stabilità, si sia voluto incrementare le risorse per la scuola.
Esiste la consapevolezza che investire nella scuola, in una Regione
ove la risorsa umana è numericamente limitata, significa investire
per massimizzare le potenzialità intrinseche ad essa.
Contrariamente a quello che si vuole fare credere, in fatto di
"teste", non siamo solo attenti a quelle, munite di corna, delle
reines, ma anche a quelle dei giovani valdostani che si formano e a
quelle di coloro che avvertono l'esigenza di nutrimento culturale.
Il settore della sicurezza sociale vede una spesa di euro
246.966.961 e, pur rilevando un decremento del 7 percento, dovuto
alla presenza nell'anno precedente della spesa per il ripiano del
presunto disavanzo dell'USL - poi rilevatosi inferiore del previsto
- rimane il settore che assorbe il maggiore quoziente di risorse.
Al di là delle denigrazioni, a volte del tutto gratuite, resta vero
ciò che non noi, ma altri hanno rilevato - più precisamente una
ricerca della CGIL -: è emerso che la Valle d'Aosta sostiene la più
alta spesa sociale pro capite; ciò è avvenuto sia per il 2000 che
per il 2001 - oltre 500 euro - e questo bilancio conferma la
volontà di mantenersi a questi livelli di prestazioni.
Il contesto nazionale di riferimento è certamente preoccupante.
In questo bilancio c'è la "conferma" di volere sostenere la sanità
pubblica senza l'imposizione di tickets o altri balzelli. A livello
nazionale, a cui ha fatto seguito qualche regione, la tendenza è
quella di penalizzare il sistema socio-sanitario pubblico e
favorire quello privato. La nostra Regione ha fatto scelte di
politica sanitaria e assistenziale coraggiose, sovente in
controtendenza rispetto a decisioni frettolose e non
sufficientemente valutate; scelte tali, le nostre, da assicurare
ottimi livelli di prestazioni. Il primo effetto dell'andamento
nazionale per quanto ci riguarda, come è previsto nella
finanziaria, tra l'altro, è la mancata erogazione dei fondi, circa
4 milioni di euro, già stanziati, con tanto di pubblicazione sulla
Gazzetta Ufficiale, per investimenti nel settore dell'edilizia
sanitaria. Staremo a vedere gli esiti dell'emendamento con il quale
è stato impegnato il Governo ad avviare, entro 90 giorni
dall'approvazione della legge finanziaria, un tavolo di trattativa
con la Regione, per rivedere i criteri di assegnazione delle
risorse finanziarie, ferme ai 65 milioni di euro, derivati dai
criteri della legge n. 724/1994, a fronte di una spesa attuale di
circa 200 milioni di euro.
Nel programma "Servizi sociali, assistenza sociale e beneficenza
pubblica" sono previsti 36.928.981 euro. Sono da sottolineare i
241.400 euro per il recupero dei tossicodipendenti, 1.033.000 euro
per l'integrazione regionale al trattamento pensionistico degli ex
combattenti e 9.100.000 euro per il Fondo regionale per le
politiche sociali. Dobbiamo ricordare i fondi che sono trasferiti
alla finanza locale con vincolo di destinazione per l'assistenza
agli anziani, 10 milioni di euro, e per l'edilizia destinata ad
essi e per altre persone con handicap: euro 4.288.218. La
microcomunità di Roisan verrà aperta entro gennaio, si è prossimi
all'avvio di un centro residenziale per malati di Alzheimer a
Donnas e si stanno concludendo i lavori per il pieno funzionamento
della struttura socio-sanitaria di Antey. Il programma relativo
alle strutture sanitarie ammonta complessivamente a euro 8.213.340.
L'articolo 16 del disegno di legge n. 180 determina la spesa
relativa al 2003 - la cifra di cui sopra è comprensiva di tale
spesa - per la manutenzione straordinaria, l'adeguamento
tecnologico, la progettazione e la realizzazione di strutture ed
apparecchiature sanitarie e la realizzazione di opere urgenti di
ripristino e di straordinaria manutenzione di strutture
ospedaliere: euro 7.026.995. Sono da segnalare gli investimenti per
realizzare integralmente l'informatizzazione di tutto il settore
sanitario, che viene ad essere messo in rete, con minore dispendio
e con scambi di informazioni e di dati tra servizi e reparti in
tempi immediati; l'avvio dei lavori per la Radioterapia -
intervento da 11 milioni di euro - e, nel corso dell'anno, prenderà
il via l'operazione "project financing", al momento all'esame della
Finaosta, per l'ampliamento dell'Ospedale di Aosta, la costruzione
di un posteggio pluripiano e la riconversione dell'Ospedale
Beauregard in clinica riabilitativa post degenza.
Nel programma relativo alle spese di funzionamento si prevedono
202.004.237 euro. L'articolo 14 del disegno di legge n. 180
stabilisce che la spesa corrente è fissata in euro 206.074.237, di
cui euro 194.853.417 quale trasferimento all'USL. A conclusione di
questo argomento si richiamano gli articoli 37 e 38 del disegno di
legge n. 180; con il primo si attribuisce al Direttore
amministrativo dell'USL la direzione dell'intera area, mentre con
il secondo si intende ridurre le spese, riportando nei compiti di
istituto quelli di partecipazione alla Commissione regionale
tecnica per i gas tossici.
Nel settore "Assetto del territorio e tutela dell'ambiente" sono
previste risorse per 154 milioni di euro e si attivano 11
programmi. All'esame di un corto periodo, facendo astrazione delle
somme assegnate al settore a seguito dell'evento alluvionale, esso
vede un incremento dell'8 percento rispetto al 2001. In ogni caso,
le risorse messe a disposizione sono coerenti con la capacità di
spesa dell'Assessorato, che con questo bilancio riprende nei
comparti tradizionali l'attività programmata. È appena il caso di
rilevare che gli interventi urgenti hanno procedure più accelerate
rispetto a quelli ordinari.
La prima analisi riguarda il programma dell'edilizia abitativa
con un investimento per euro 4.420.000, che sale a 10.420.336 se si
aggiungono i contributi per i tetti in lose. A questi vanno sommati
1.550.000 euro l'anno, per il triennio, previsti sui fondi globali
per il finanziamento della legge, all'esame delle commissioni,
sugli incentivi per la realizzazione di interventi di edilizia
abitativa convenzionata. In più, sono da ascrivere i fondi di
rotazione per le agevolazioni previste dalla legge n. 76/84 per
l'acquisto della prima casa, legge che, a seguito delle modifiche
recentemente introdotte, ha pressoché portato, con minore dispendio
di tempo e di energie, ad egualizzare il numero di domande annuali
di richiesta con quello delle richieste accoglibili ed evadibili
(circa 250 annuali). In materia di edilizia abitativa si ricordano
gli articoli 23 e 24 del disegno di legge n. 180. Nel primo
articolo si modifica l'articolo 10 della legge regionale n.
11/2002, prevedendo una procedura specifica per la delocalizzazione
degli immobili nel caso in cui il comune non sia dotato di piano di
delocalizzazione, ma permettendo l'erogazione di contributi anche
quando il comune operi attraverso il piano di delocalizzazione; si
è trattato di rimuovere un'incongruenza presente nell'articolo 10
della legge n. 11. All'articolo 24 si esclude dai piani di vendita
le abitazioni oggetto di ristrutturazione negli ultimi 10 anni. È
un quadro che attesta la decisa volontà di offrire soluzioni alle
esigenze per dare a tutti una casa.
Il programma "Viabilità" assorbe 41 milioni di euro; oltre alla
realizzazione, all'adeguamento e alla manutenzione delle strade di
interesse generale, si completa la strada dell'Envers; si
realizzano parcheggi di interesse regionale per euro 4.202.000. Nel
programma relativo agli interventi conseguenti agli eventi
calamitosi sono previsti 28.397.812 euro, ai quali vanno aggiunti 5
milioni di euro trasferiti ai comuni e alle comunità montane, ai
sensi della legge regionale n. 5/2001, quali contributi per la
prevenzione. Il "grosso" della spesa attinente a questo programma è
relativo al capitolo 37958, che prevede 23.220.787 euro per gli
interventi, comprese le progettazioni delle opere, di ripristino e
messa in sicurezza delle strutture pubbliche e degli alvei
danneggiati dagli eventi alluvionali. Con questi fondi si entra
nella terza e ultima fase del post alluvione. Si ricorda come il
costo complessivo della ricostruzione sia di euro 609 milioni, dei
quali 287.697.000 dal trasferimento dello Stato e da mutui
autorizzati da questo e 321 milioni con fondi regionali, di cui 130
milioni di euro da BOR.
Nel programma "Difesa del suolo", per il quale sono stanziati
15.534.200 euro, gli interventi più importanti riguardano: la
sistemazione idraulica forestale e di difesa da valanghe, per euro
5.850.000; la regimazione dei corsi d'acqua principali; il
consolidamento di versanti instabili e la sistemazione di frane che
incombono su centri abitati e su strade per euro 4.715.000. In
questo ambito operano anche squadre di maestranze specializzate, di
cui si è già detto, per un impegno di 4,5 milioni di euro. Il
programma delle opere pubbliche diverse, scuole e altri edifici
pubblici, comporta una spesa di euro 8.216.538.
Nel programma "Acquedotti - fognature ed altre opere igieniche"
è compresa la realizzazione di impianti per lo smaltimento dei
rifiuti. A sottolineare i progressi fatti nel campo del risanamento
dei corpi idrici si rinvia agli esiti delle indagini effettuate
dall'ARPA. Risolta l'annosa questione del depuratore della
Valdigne, ci avviciniamo a soglie di elevata qualità ambientale,
con l'eccezione delle presenze costanti - sebbene non continue, ma
con reiterati episodi - di liquami provenienti dagli allevamenti
zootecnici. Le spese per il programma "Forestazione e difesa dei
boschi" assorbono risorse per 5.331.910 euro, in esso è compresa la
viabilità forestale.
Il programma relativo ai parchi, alle riserve e ai beni
ambientali prevede spese per euro 10.705.750. Non possiamo ignorare
come gli investimenti per un'azione di difesa attiva dell'ambiente
siano costantemente aumentati. In questo programma si devono
evidenziare: la realizzazione di un tronco stradale per il
Mont-Avic; i trasferimenti all'ARPA, per euro 4.450.000, dei quali
euro 460.000 per la contrazione di un mutuo necessario alla
dotazione di una nuova sede. In merito all'ARPA, si richiama
l'articolo 36 del disegno di legge n. 180, con il quale si modifica
la legge regionale n. 37/97, istitutiva della stessa, disponendo
l'approvazione preventiva, da parte della Giunta regionale, su
alcuni atti di particolare rilievo ai fini del raggiungimento di
obiettivi connessi con le scelte generali della Regione.
Tra le materie di questo programma occorre richiamare quella
relativa all'Espace Mont-Blanc, che si accinge ad avviare un
progetto di sviluppo sostenibile, assolvendo al mandato della
Conferenza transfrontaliera, ma soprattutto riscontrando alle
istanze contenute nel Piano territoriale paesaggistico. Con questo
progetto si gettano le basi per proporre questa zona di eccellenza
ambientale come laboratorio di applicazione della Convenzione
alpina, della quale sono stati recentemente adottati tutti i
protocolli attuativi.
Il programma relativo alla caccia e pesca implica una spesa di
619.865 euro. Per quanto riguarda il comparto venatorio, prendiamo
atto che il Piano faunistico venatorio, adottato da questo
Consiglio, richiede, come era stato concordato, un'analisi alla
luce di quanto maturato in questo periodo di applicazione. Alcuni
aspetti del piano sono superati dalle stesse scelte adottate dai
calendari venatori, si è trattato di misure, che, di fatto, sono
andate oltre a quelle del piano, essendo state imposte, in quanto
la loro non adozione avrebbe posto in discussione la stessa
possibilità di esercitare la caccia. Con la parziale riforma
adottata si sono tacitate le componenti più rissose di un certo
mondo venatorio, stante che i compromessi individuati consentono
attitudini discutibili; nello stesso tempo, essa ha dato solo
alcune risposte alle aspettative di coloro che attendono
l'applicazione della caccia programmata. Ad essa, con una forte
azione di decentramento, si può affidare il raggiungimento di
obiettivi di una migliore gestione della fauna in rapporto anche
alla valorizzazione di questa, che oggi è solo un costo; con questa
considerazione, ci si rapporta al capitolo 42000, dove si prevedono
le spese per indennizzare le colture danneggiate dalla fauna
selvatica, problema che non troverà mai soluzione, almeno per
quanto riguarda la specie più dannosa, attraverso l'esercizio
venatorio, tradizionalmente inteso. Si richiamano gli articoli 21 e
22 del disegno di legge n. 180: nel primo, si aggiornano gli
importi edittali delle sanzioni per le infrazioni sulla pesca; nel
secondo, si disciplina in materia di sospensione del tesserino
venatorio, rimuovendo le incertezze contenute nell'articolo 46
della legge regionale n. 64/94, che impedivano di fatto la
sospensione del tesserino anche in caso di gravi violazioni.
Infine, il programma relativo alla protezione civile impegna
10.595.185 euro. Si tratta di una somma che non esprime realmente
il volume della spesa reale sostenuta dalla Regione per garantire
l'efficienza di questo importante settore, in quanto molte
erogazioni sono "occultate" all'interno di altri programmi e altri
settori: si pensi ai vigili del fuoco, al Corpo forestale della
Valle d'Aosta, ovvero ai 5 milioni di euro - previsti nell'allegato
A del disegno di legge n. 180 - destinati agli enti locali per
l'organizzazione delle attività regionali di protezione civile,
tanto più se si considera che nel programma sono compresi i 4,2
milioni di euro per il soccorso e la sicurezza delle piste da sci.
L'articolo 30 del disegno di legge n. 180 manifesta l'intendimento
del legislatore di riconoscere l'esistenza e i compiti del soccorso
alpino nell'ambito della protezione civile.
Il bilancio annuale per l'anno finanziario 2003 pareggia sulla
cifra di euro 1.939.655.000; quello pluriennale 1.898.210.000 per
l'anno 2004 e di euro 1.918.150.000 per l'anno 2005. Ci troviamo di
fronte all'ultima finanziaria e all'ultimo bilancio di questa XI
legislatura. La prima constatazione che possiamo fare è come essi
rappresentino gli strumenti adeguati per consentire il
completamento del programma di legislatura, che si conclude
rispettando pienamente gli impegni assunti all'inizio della stessa,
sebbene eventi negativi di grande rilievo abbiano posto serie
difficoltà: la tragedia del Tunnel del Monte Bianco, l'alluvione,
gli infiniti ricorsi su tutte le scelte relative alla Casa da
gioco, le difficoltà "avanzate" dal Governo nazionale, in
particolare nel mancato rispetto di accordi, cronici ritardi,
cavillosa ricerca di mancanze da parte della Regione. Questa legge
finanziaria e questo bilancio di previsione contestualmente
forniscono il supporto economico e l'affinamento normativo per fare
decollare con notevole impulso la legislazione che subentrerà nel
corso del prossimo anno. A questi appuntamenti la Regione ci arriva
poi avendo provveduto a dotarsi in questi quattro anni e mezzo di
strumenti legislativi e amministrativi importanti per la qualità
della vita, per i servizi al cittadino e per il sostegno dei vari
settori dell'economia valdostana. Rileva poi come l'elaborazione di
nuovi provvedimenti normativi e amministrativi sia stata
contestuale a quella di adeguamento di quella preesistente, in
particolare nel settore economico - alcuni provvedimenti sono
tutt'ora in notifica presso la commissione - alle disposizioni
dell'Unione europea, confermando la propria vocazione di Regione
europea.
Questo risultato ha richiesto un processo di revisione normativa
ad ampio raggio, con qualche resistenza e incertezze per
l'agricoltura e ha interessato tutti i settori dell'economia, non
senza qualche impopolarità e difficili passaggi. Sono stati sforzi
rilevanti anche dal punto di vista dell'impegno delle strutture
regionali. Con il compimento di questo processo si consegna alla
prossima legislatura la base normativa, per dare continuità e
fluidità all'azione di supporto all'economia da parte della
Regione, per affrontare il futuro. Di questo va dato atto con
gratitudine all'intero Governo regionale, compreso il componente
che oggi è obbligatoriamente assente, per la determinazione con cui
ha perseguito questo obiettivo.
In questa relazione ho fatto pochi riferimenti alla
programmazione triennale. Questo non è successo perché non ritengo
congrue queste previsioni, che sono effettivamente credibili ed
equilibrate e si auspica il loro rispetto; tuttavia esse potrebbero
subire delle variazioni per decisione della futura gestione
politica. Restano poi delle incertezze anche gravi nei diversi
contesti che potrebbero influenzare le nostre previsioni.
Quest'anno il PIL nazionale sarà dello 0'6 percento e si ipotizza
ch'esso possa arrivare oltre il 2 percento nel 2003, ma per contro
lo Stato, secondo quanto prevede l'ultimo aggiornamento del
programma di stabilità diffuso in data 21 novembre scorso dal
Ministero dell'economia, dovrà ricorrere a una manovra di circa 22
miliardi per il 2004, 20 miliardi per il 2005 e 12 miliardi per il
2006: 56 miliardi di euro in tre anni.
Non è detto nell'aggiornamento con quali meccanismi si intende
farvi fronte, ma è certo che fra questi vi è quello del federalismo
fiscale, con una revisione complessiva dei riparti alle regioni. È
possibile che da ciò venga sfavorevolmente modificato il quadro
delle entrate, non tanto perché chiamati a contribuire ad una sorta
di solidarietà nazionale, alla quale non ci siamo mai sottratti,
quanto piuttosto dalla confusione con cui si caratterizza l'azione
della maggioranza parlamentare, non solo nell'ambito economico. La
confusione si manifesta totale quando si assiste ad un Governo che
impugna, persino banalmente, le leggi regionali, salvo proporre
delle accelerazioni federaliste al buio, con tempi e modi, forse
anche nei contenuti, tali da vanificare le buone intenzioni. Il
segnale che perviene dalla capitale in fatto di economia è quello
di un Governo che, constatato il fallimento delle ipotesi sulle
quali erano fondate le sue promesse, tra le quali l'equazione
secondo la quale la riduzione delle tasse avrebbe generato
sviluppo, non abbia una strada alternativa e stia di fatto perdendo
la capacità di dirigere il Paese. Lo si è visto con l'attuale
finanziaria, che, con gli innumerevoli correttivi praticamente
estorti da varie componenti del Paese, finisce comunque con
scontentare tutti, soprattutto non apre a prospettive credibili di
sviluppo. Sono dichiarazioni che pervengono dalle componenti
sociali che hanno sostenuto questa maggioranza. Queste sono
ulteriori profonde ragioni che fanno riflettere circa il nostro
futuro assetto finanziario ed economico, oltre a quelle della pace
e dell'economia mondiale.
Cosa rende il nostro bilancio un documento politico di grande
respiro? In primo luogo la progettualità che lo sottende e della
quale esso si impregna, che trae luogo dalla volontà di
"realizzare" una Regione capace di avvalersi di tutti gli strumenti
possibili, per affrontare le sfide della mondializzazione e
rafforzarne tutte le componenti per essere pronti a gestire
ulteriori competenze acquisibili dallo Stato o necessarie per far
fronte al processo di europeizzazione. Questo è un disegno
impegnativo che esige la disponibilità del tessuto sociale a
concorrere a realizzarlo attraverso un'azione corale dei
Valdostani, chiamati ad abbandonare la strada dell'egoismo di
piccolo cabotaggio per rendersi disponibili a fare crescere, e non
erodere, i livelli elevati di sviluppo, in modo coerente con le
nostre, indubbiamente, notevoli potenzialità.
Successivamente, legge finanziaria e bilancio rendono
interconnessi sviluppo economico e politica sociale nel contesto di
una condivisa azione di tutela ambientale. Sono queste le basi per
realizzare lo sviluppo sostenibile. Il legame fra sviluppo
economico e politica sociale, non dimentichiamolo, è il punto
fondamentale sul quale ci giochiamo la vera partita per realizzare
la coesione, l'integrazione e la crescita economica dell'Europa.
L'adesione alle sole regole del Patto di stabilità, perseguita
rigidamente e in modo fine a sé stesso, garantisce forse la
solidità economica, ma al prezzo della perdita di una solidarietà
sociale frutto dei valori millenari del Cristianesimo e degli
ideali più grandi del socialismo.
Rigettando logiche improntate ad un capitalismo privo di
umanità, proponiamo un progetto supportato da strumenti come quelli
sui quali avviamo la discussione, per realizzare una società che,
perseguendo il benessere, pone l'uomo al centro dell'azione e
l'economia al suo servizio e non viceversa.
Grazie dell'attenzione.
Si dà atto che dalle ore 18,44 presiede il Vicepresidente
Viérin Marco.
Presidente
La parola all'Assessore al bilancio, finanze e
programmazione, Agnesod.
Agnesod (UV)
Ringrazio il relatore. Annuncio la
sostituzione di una tabella a pagina 26 della relazione tecnica al
bilancio - la nuova tabella vi verrà distribuita -: è quella che si
riferisce all'andamento di alcune spese di funzionamento. Colgo
questo momento di attesa della distribuzione della relazione anche
per annunciare la presentazione di alcuni emendamenti, che poi
verranno consegnati alla Segreteria della Presidenza. Ci sono 9
emendamenti, che annuncio, per quanto riguarda la legge finanziaria
- verranno distribuiti domani, all'inizio della discussione
generale tutti i consiglieri li avranno a disposizione: viene
modificato il comma 1 dell'articolo 3; vengono aggiunti gli
articoli 8 bis e 8 ter; vengono sostituite le lettere a) e c) del
comma 1 dell'articolo 10; viene aggiunto l'articolo 23 bis; viene
sostituito l'articolo 24; vengono aggiunti gli articoli 41 bis e 41
ter; viene aggiunto un capo: "Modificazioni alla legge regionale 8
settembre 1999, n. 28".
C'è poi un emendamento anche alla legge di bilancio, che si
riferisce alle modifiche e agli stanziamenti sulla ripartizione nel
triennio delle risorse iscritte al capitolo 25026 spostando 1
milione di euro dal 2005 al 2003, per assicurare nel 2003 le
risorse che già si sono attivate; si tratta di un DOCUP. Si
provvede, conseguentemente, alla modifica degli stanziamenti,
capitolo 69400 per il 2003 e 69360 per il 2005 al fine del pareggio
di bilancio. Sono quindi modificati i riepiloghi generali, gli
allegati e le tabelle interessate dalle variazioni.
Mesdames et Messieurs les conseillers, c'est le dernier document
de planification économique et financière de cette législature que
je vous présente aujourd'hui. Ce budget reflète la cohérence de
l'action que nous avons entreprise en vue de la concrétisation du
programme lancé au début de la législature et partiellement modifié
et complété depuis, à cause des événements qui ont touché notre
communauté et, notamment, la fermeture du Tunnel du Mont-Blanc et
l'inondation catastrophique du mois d'octobre 2000. La continuité
de notre action nous a valu de réaliser des programmes et des
projets importants et, dirais-je même, fondamentaux pour la
prospérité future de la Vallée d'Aoste. Au fil des années, nous
avons essayé d'adapter notre démarche aux besoins et aux attentes
de tous les Valdôtains, afin qu'elle soit ponctuelle et efficace.
Le "système Vallée d'Aoste" que cette majorité remettra à ses
successeurs est solide et apprécié: il a été bâti par un travail
intense, axé sur une vision globale des problèmes qui a toujours eu
pour protagoniste l'homme et qui a engendré une croissance du point
de vue tant de la richesse produite que de la qualité de la
législation. Cette dernière a presque entièrement été rénovée en
fonction des dispositions communautaires, afin que notre communauté
puisse bénéficier d'un essor constant au cours des années à
venir.
Le budget que nous vous soumettons aujourd'hui est le fruit
d'une programmation scrupuleuse et représente, pour une
administration publique, une excellente performance. Il trace les
lignes directrices d'un futur qui s'annonce sans nuages, à
condition que l'on sache mettre correctement en valeur les nombreux
atouts de notre Région. Pour ce faire, il faudra une politique qui
tienne compte de tous les facteurs existants - depuis les acteurs
économiques jusqu'aux problématiques sociales - et qui affronte
d'une manière moderne et intelligente les difficultés que pose la
gestion d'une société évoluée comme la nôtre.
Nous avons réussi à réaliser notre programme de législature en
conjuguant les initiatives régulièrement planifiées et les
interventions exceptionnelles que l'inondation a rendues
nécessaires et qui ont été liées, d'une part, à la gestion de la
situation d'urgence et, d'autre part, à la remise en état et au
remboursement des dégâts subis par les citoyens et les entreprises.
À ce propos, nous avons presque achevé les actions prévues pour
remédier aux dommages causés par cette catastrophe naturelle. C'est
précisément en cette douloureuse occasion que la Vallée d'Aoste a
prouvé qu'elle mérite bien une place parmi les grandes régions
européennes: nous sommes fiers de la réaction des citoyens, de
l'organisation des secours, de la rapidité des interventions et de
la rigueur avec laquelle toutes les opérations de réaménagement ont
été menées. Ce sentiment est partagé par tous les Valdôtains, dont
le dynamisme était déjà connu, certes, et qui, face à cette
calamité, ont fait preuve de ténacité, de correction et, surtout,
de ce sens civique qui est le fondement de toute société digne de
ce nom.
Après une phase positive durant les premiers mois de 2002, la
croissance de l'économie mondiale a subi un fort ralentissement
essentiellement dû aux scandales financiers qui ont ébranlé les
Etats-Unis, à la chute de la confiance des opérateurs et à
l'éventualité d'une intervention militaire au Moyen-Orient, qui a
par ailleurs occasionné une flambée inattendue des prix du pétrole.
Voilà pourquoi les analystes économiques ont dû revoir à la baisse
les prévisions de croissance pour 2002 et 2003, qui donnaient pour
les Etats-Unis des chiffres de - 0,1 pour cent et - 0,8 pour cent,
respectivement, et, pour la zone euro, de - 0,5 pour cent et - 0,6
pour cent. Seule exception parmi tous les Pays industrialisés, le
Japon devrait connaître une augmentation de son PIB supérieure aux
attentes: soit + 0,5 pour cent pour 2002 et + 0,3 pour cent pour
2003. Il ne faut cependant pas oublier que l'économie nippone sort
d'une longue période de récession.
La réduction du loyer de l'argent décidée par la Federal
Reserve, qui a ramené son taux d'intérêt à 1,25 pour cent - un
minimum historique - n'a guère eu d'effets sensibles, surtout parce
qu'en raison des événements récents qui ont agité le Moyen-Orient,
l'incertitude règne sur les marchés financiers. Pour ce qui est des
Pays du bloc euro, la progression du PIB, qui avait été chiffrée à
1,4 pour cent pour 2002 et à 3,0 pour cent pour 2003, a été révisée
et devrait se stabiliser sur 0,9 pour cent pour l'année en cours et
2,3 pour cent pour l'année prochaine.
Pour ce qui est de l'économie italienne, l'analyse des
principaux indicateurs économiques révèle que sa croissance est
parallèle à celle de la zone euro, même si elle reste inférieure à
la moyenne européenne: après la croissance 0 du premier trimestre
2002, une légère reprise s'est manifestée, + 0,2 pour cent au
deuxième trimestre et il est vraisemblable que l'année en cours se
conclura sur un taux annuel de + 0,5 à + 0,6 pour cent, contre +
0,9 pour cent pour le reste de la zone euro.
Selon les sources, l'on estime que les chiffres de la croissance
2003 se situeront dans une fourchette allant de 1,5 à 2,3 pour
cent, puisque les fluctuations des marchés ne permettent pas la
formulation d'hypothèses plus fiables. Pendant cette législature,
nous avons eu à plusieurs reprises l'occasion de démontrer la
solidité de notre système économique, qui résiste plutôt bien à la
conjoncture, en dépit d'un contexte international et italien plus
que critique.
Selon les estimations les plus récentes, en effet, la Vallée
d'Aoste devrait connaître cette année une croissance de son PIB de
1,3 pour cent, contre le 0,6 pour cent de l'Italie et le 0,9 pour
cent de la zone euro. Ce fait est principalement dû à l'action
dynamique et incisive du Gouvernement régional qui, en dépit des
graves situations d'urgence auxquelles il a dû faire face ces
dernières années, est parvenu à conserver son rôle de moteur de
l'économie valdôtaine et à intervenir efficacement pour soutenir
les secteurs les plus fragiles, sans pour autant peser sur les
charges fiscales. Un certain nombre d'indicateurs économiques
importants viennent étayer notre raisonnement et prêchent en faveur
de la bonne santé de l'économie régionale:
- le taux d'emploi est ici plus élevé que dans toutes les autres
régions d'Italie: 46,0 pour cent en 2002 et 46,2 pour cent en 2003,
contre une moyenne italienne de 37,8 pour cent et de 38,2 pour
cent, respectivement;
- les chiffres de la consommation, malgré la diminution générale
de la confiance, restent parmi les meilleurs d'Italie: + 0,2 pour
cent en 2002 et + 1,8 pour cent en 2003, contre - 0,1 pour cent et
+ 1,6 pour cent pour l'Italie;
- les exportations présentent un résultat positif, en dépit des
entraves qui limitent la circulation des marchandises.
En ce qui concerne le taux de chômage, les estimations prévoient
une légère progression, de 4,1 pour cent à 4,3 pour cent, soit
moins de la moitié de la moyenne de l'Italie - 9,2 pour cent tant
pour 2002 que pour 2003 -, une évolution qui rentre toutefois dans
les marges de fluctuation normales pour l'économie de notre
Région.
Dans la dernière édition des "Note sull'andamento dell'economia
valdostana 2001", publiée par la Banca d'Italia, il appert ce qui
suit:
- les emprunts bancaires contractés par les résidents ont
augmenté sensiblement et sont passés de 9,8 pour cent à 30,1 pour
cent, presque exclusivement du fait de l'opération ENEL;
- les prêts immobiliers aux familles ont connu une croissance
remarquable - de 9,6 pour cent à 16,1 pour cent - en raison de
l'évolution positive du marché y afférent;
- les dépôts ont augmenté de 2,7 pour cent, les comptes courants
ont notamment progressé de 6,4 pour cent.
Bien que réduits de 0,3 point, les taux à valoir sur les prêts
octroyés par les banques de la Vallée d'Aoste demeurent plus élevés
que la moyenne des taux des autres régions du nord-ouest.
Il bilancio all'esame del Consiglio è un documento che riassume
il lavoro e la programmazione di una legislatura e rilancia nel
triennio una solidità di fondo frutto di scelte strategiche operate
nei vari settori.
La crescita e lo sviluppo economico sono obiettivi di fondo su
cui, in questi anni, la Giunta regionale ha concentrato sforzi
notevoli in termini di risorse umane, progettuali e finanziarie; in
quest'ottica significative sono le attenzioni che questo bilancio
pone al settore economico e produttivo, un incremento di risorse
del 12 percento, le quali, con un insieme di norme legislative
moderne, colloca ancor più la nostra Regione all'interno di un
contesto economico avanzato, moderno ed europeo.
Lo sforzo compiuto in questi anni ha consentito di avere una
macchina regionale sempre più efficiente, trasparente, imparziale e
realmente al servizio del cittadino. Una modernizzazione che è
passata attraverso una distribuzione di competenze interne - legge
regionale n. 45/1995 -, ma anche attraverso un'importante opera di
informatizzazione realizzata con gli enti locali a favore del
cittadino. Siamo convinti che questa strada debba essere percorsa
anche nei prossimi anni in modo da rendere qualificante l'attività
della Giunta attraverso il conseguimento di elevati livelli di
efficienza; si dovrà continuare ad operare d'intesa con gli enti
locali ed in concertazione con i soggetti sociali ed economici per
definire, com'è stato fatto finora, opzioni di lungo periodo, che
garantiscano quella programmazione necessaria per attuare una
crescita equilibrata e durevole dell'economia valdostana.
Sempre in un'ottica di modernizzazione, per una maggiore
efficienza, è in corso d'attuazione il "Piano d'azione per lo
sviluppo della società dell'informazione", piano operativo
programmatico di cui si è dotato questa Giunta per la totale
informatizzazione dei vari comparti dell'Amministrazione e in
particolare per:
- il completamento del protocollo informatico regionale, con
l'interconnessione telematica tra le principali sedi
dell'Amministrazione e le sedi dislocate sul territorio (Ufficio
elettorale, Servizio trasporti di Saint-Christophe e di
Pont-Saint-Martin, Direzione politiche educative, Direzione
Protezione civile, Servizio forestazione, Dipartimento
pianificazione e investimenti e altre ancora);
- la completata restituzione cartografica su base numerica della
media e bassa Valle;
- l'adeguamento all'euro di tutti gli uffici regionali;
- il caricamento dei dati per la creazione di uno strumento di
catalogazione e gestione degli eventi franosi;
- il supporto al progetto del Sistema informativo dell'Espace
Mont-Blanc (progetto Interreg).
Oltre a queste realizzazioni, vi sono altre iniziative, che
rientrano nella programmazione pianificata inerente lo sviluppo
della società dell'informazione e che sono in avanzata fase di
elaborazione e di applicazione:
- il progetto per il voto elettronico, da attuarsi in occasione
delle elezioni comunali del 2005;
- la gestione e la manutenzione dei sistemi di "office
automation";
- la ricerca nel campo della modellistica econometrica applicata
al sistema economico regionale, per la creazione di un sistema
informativo avanzato, che consenta di analizzare lo stato e le
tendenze dell'economia regionale attraverso un monitoraggio
continuo e completo.
Nel comparto "Pianificazione, investimenti e politiche
strutturali" sono in fase di completamento importanti progetti con
investimenti comunitari, statali e regionali. Nel 2004 è prevista
la conclusione del piano di ristrutturazione e riconversione
dell'area autoportuale di Pollein con la realizzazione degli
edifici denominati "Torre della comunicazione" e "Modulo di
collegamento", delle opere esterne di assetto ambientale, nonché di
adeguamento della viabilità interna e di raccordo alla viabilità
esistente. Sono in avanzata fase di realizzazione la riconversione
dell'area Cogne, il recupero del Forte di Bard, la riconversione
dell'area ex baraccamenti invernali a La Thuile, il recupero della
Caserma Giordana a Valgrisenche, la valorizzazione dell'area del
Gran San Bernardo e la realizzazione del piano di coordinamento
territoriale Valle d'Aosta - Canton Valais con una serie di
progetti di cooperazione.
La Valle d'Aosta, inoltre, è inserita nel programma Interreg
"Mediterraneo occidentale e alpi latine", in fase di ultimazione
che ha previsto interventi sulle "Voies romaines",
sull'accessibilità, sulle reti degli spazi fragili, i paesaggi
mediterranei e alpini, la carta del rischio del patrimonio
culturale, la biodiversità e la "prévention pente". Va sottolineato
che la nostra capacità di usufruire delle opportunità offerte da
questi programmi ha permesso alla nostra Regione di beneficiare di
importanti risorse comunitarie e statali, sostenendo iniziative la
cui ricaduta sarà percepita, nella sua globalità, negli anni a
venire, ma la cui portata strategica per uno sviluppo duraturo
della nostra comunità è gia ora ben evidente. L'analisi e le
prospettive nei vari settori non possono prescindere
dall'individuazione dei risultati più significativi raggiunti e che
rappresentano un punto di partenza per la futura attività
politico-amministrativa.
Iniziando dal settore finanziario, va detto che l'attestazione
che ci viene assegnata dalle analisi sul grado di affidabilità
della Regione, effettuate dalla Standard & Poors, leader
mondiale nel settore, è per noi motivo di orgoglio; per il sesto
anno consecutivo la Valle d'Aosta, prima Regione in Italia, ha
ottenuto la doppia A stabile. È grazie a questo risultato che siamo
riusciti ad inserirci, in quanto Regione, sul mercato dei capitali:
l'emissione inaugurale di 800 miliardi di vecchie lire in BOR ci ha
consentito di disporre delle risorse necessarie all'acquisizione
delle centrali ENEL, concludendo l'importante "operazione energia"
che, al di là del suo significato politico e culturale, è un
pilastro fondamentale dell'economia e dell'autonomia finanziaria
della nostra Regione. Nell'anno in corso, condotta con grande
professionalità e competenza da parte della Direzione competente
dell'Assessorato delle finanze, è seguita una nuova emissione di
BOR, destinati al fondo alluvione, per 130 milioni di euro,
accompagnata dalla riapertura dei BOR inaugurali applicando, per la
prima volta in Italia, una recente norma statale, che ha consentito
alla nostra Regione un notevole risparmio sul costo del denaro nel
programma di reintegro con le banche. Sul fronte creditizio va
ricordato che la Valle d'Aosta, a causa dell'aumento ingiustificato
dei tassi di interesse, troppo elevati e assolutamente fuori
mercato, al contrario di ciò che è avvenuto nel resto d'Italia, è
riuscita ad attivare una norma legislativa sulla rinegoziazione dei
mutui regionali sia diretti, sia con intervento in conto interessi.
Il risparmio per i cittadini valdostani e per le casse della
Regione è stato complessivamente di oltre 50 miliardi delle vecchie
lire, con evidente vantaggio per le nostre famiglie e per tutta
l'economia regionale. Questa operazione, visto il netto rifiuto da
parte delle banche nazionali di affrontare il problema della
rinegoziazione dei mutui, ha ottenuto anche un altro importante
obiettivo: la promozione delle realtà creditizie locali.
Con la costituzione del polo creditizio valdostano abbiamo
raggiunto un importante obiettivo indicato nel programma di
legislatura e l'intesa raggiunta tra Banche di Credito cooperativo,
BVA e FINAOSTA rappresenta il risultato di un impegno condotto con
continuità e serietà; questa realtà creditizia ben radicata sul
territorio è ora in grado di operare con agilità, garantendo,
grazie a personale altamente qualificato, elevati standard di
servizio. Passando al settore industriale, va evidenziato che è
stato avviato il confronto sulle proposte di istituzione dello
Sportello unico per le attività produttive, di concerto con il
CELVA e con l'Assemblea del Patto per lo sviluppo, che è stata
istituita il 17 maggio del 2000 dalla Regione, dalle organizzazioni
sindacali e dalle associazioni di rappresentanza delle categorie
economiche e professionali operanti in Valle d'Aosta.
Il documento d'intesa è nato dalla volontà comune di creare uno
strumento di confronto, nel rispetto dei reciproci ruoli autonomi e
in un quadro di finalità programmate e condivise. Il patto ha
definito un metodo di relazioni e dei momenti di confronto; in
questo contesto le parti si sono impegnate ad assumere
comportamenti coerenti, ferme restando l'autonomia e le prerogative
degli organi legislativi, nei cui confronti la Giunta regionale si
impegnerà a proporre e sostenere gli indirizzi concertati. Sono
stati indicati obiettivi prioritari, suddivisi in cinque grandi
aree tematiche: modernizzazione dell'Amministrazione pubblica;
riforma dei servizi camerali e regionalizzazione dei servizi
esistenti; imprenditorialità e occupazione; politiche di settore e
individuazione di sinergie fra i vari settori economici; qualità
della vita e coesione sociale. Nel settore dello sviluppo economico
e produttivo è stato inoltre attivato lo Sportello di
conciliazione. Si tratta di un servizio alle imprese e ai cittadini
per risolvere, mediante il raggiungimento di un accordo, le
controversie a carattere economico di qualsiasi tipo, sia che
riguardino due imprese, sia che riguardino un'impresa e un
consumatore. La conciliazione si sta caratterizzando positivamente
per la rapidità, economicità ed efficacia della sua azione.
È stato rinnovato il quadro normativo concernente il sistema di
ripartizione e di distribuzione dei buoni carburanti in esenzione
fiscale; un servizio avanzato ed efficiente è stato attuato
mediante l'introduzione della carta a microprocessore, Carte
Vallée, servizio che ha consentito di rimediare ad alcuni elementi
di criticità presenti nel vecchio sistema dei buoni cartacei. Con
la collaborazione dell'Assocredito - Banca della Valle d'Aosta e
Banche di credito cooperativo - si è inoltre ampliato l'utilizzo
della Carta con l'inserimento delle funzioni di borsellino
elettronico, comodo per i cittadini per molti adempimenti
quotidiani: pagamento dei parcheggi nel Comune di Aosta, del conto
del ristorante, del pieno di benzina, della spesa quotidiana.
In materia di cooperazione sono state approvate le procedure per
l'attuazione del testo unico. Nel settore industriale sono
fondamentali gli interventi in favore della ricerca e dello
sviluppo, per consentire una sempre maggiore competitività alle
nostre imprese con l'acquisizione di nuovi spazi di mercato. In
questo senso abbiamo aumentato gli stanziamenti - 15,5 milioni di
euro nel triennio -, poiché la Giunta ritiene questo un obiettivo
strategico all'interno della politica industriale. Un'azione
normativa attenta e puntuale consente di svolgere i progetti di
ricerca industriale anche fuori regione, laddove esistano centri
specializzati di alto livello, purché, ovviamente, le conoscenze
acquisite siano applicate dall'impresa valdostana beneficiaria del
contributo.
Recentemente è stata rinnovata anche la normativa concernente la
realizzazione dei sistemi di qualità, prevedendo di sostenere sia
le iniziative previste dalla legge precedente, sia i sistemi di
gestione ambientale e per la sicurezza. In questi anni, oltre al
consolidamento di imprese esistenti, si sono insediate nuove
attività industriali e sono state realizzate importanti
ristrutturazioni ed edificazioni di nuovi stabilimenti. Sempre in
questo settore sono quasi ultimati i lavori di messa in sicurezza
dell'area Espace Aosta; la reinfrastrutturazione procede
regolarmente e, con l'approvazione del master plan dell'area e del
progetto di marketing territoriale, è stata avviata la promozione
dell'area. Per lo sviluppo del settore, è altrettanto importante
l'approvazione della nuova normativa quadro che disciplina il
settore dell'artigianato. Con questa nuova legge sono state
abrogate ben quattro leggi preesistenti e si è meglio definita la
figura dell'artigiano, chiarendo e semplificando regole in materia
di sicurezza, ambiente, riforma del lavoro e delle politiche attive
del lavoro e introducendo nuove figure societarie. Sempre in campo
normativo, si è agito in modo incisivo sul testo unico in materia
di esercizio, da parte di imprese artigiane, dell'attività di
installazione di impianti, di autoriparazione e di pianificazione.
Per quanto concerne l'artigianato di tradizione, si è dato
ulteriore sviluppo al settore attraverso il consolidamento del
panorama di manifestazioni promozionali, sia attraverso
l'attivazione di corsi di scultura e intaglio sul territorio, sia
tramite l'attivazione delle botteghe scuola, finalizzate alla
creazione di nuove professionalità. È in fase di approvazione la
nuova legge sull'artigianato di tradizione, con la quale si intende
ridefinire il settore, assegnandogli un ruolo primario nell'ambito
più complesso dell'offerta turistica promozionale valdostana,
insieme al turismo naturalistico, culturale e sportivo,
all'agriturismo e all'enogastronomia.
Novità importante per il sistema economico valdostano è stata
l'approvazione della legge regionale n. 7/2002, "Riordino dei
servizi camerali della Valle d'Aosta", con l'istituzione della
Chambre - Camera valdostana delle imprese e delle professioni. La
Chambre avrà un ruolo e un'identità insieme locali e globali, che
daranno un significato concreto alla propria autonomia funzionale.
Si è voluto dare applicazione al principio del federalismo
economico, auspicando una Regione "leggera", mantenendo a sé i
compiti di programmazione, di coordinamento, di controllo, ma
favorendo lo sviluppo delle iniziative e dei ruoli delle diverse
componenti presenti sul territorio. Operazione strategica e di
notevole valenza economica è stata l'acquisto, da parte della
Regione, delle centrali ENEL; un'azione fondamentale sia per il
consolidamento di una sempre più ampia autonomia finanziaria della
Regione, sia per il valore etico che assume con il riappropriarsi,
da parte della nostra comunità, di un bene pubblico collettivo, di
una straordinaria ricchezza, qual è l'acqua, il suo utilizzo, il
suo sfruttamento per produrre energia pulita.
La produzione di energia elettrica in Valle d'Aosta è riferibile
all'attività di 47 impianti idroelettrici funzionanti sul
territorio ed è stata determinata, nell'anno 2000, in 2.802,8 GWh.
Per il perseguimento degli stessi obiettivi, la Regione favorisce
ed incentiva, inoltre, lo sfruttamento delle fonti energetiche
rinnovabili, il contenimento dei consumi e la diversificazione
delle fonti stesse. Gli obiettivi che questa Giunta si era posta
nel proprio programma di legislatura, erano finalizzati anche a
conseguire un potenziamento e una modernizzazione dell'offerta
turistica regionale, sia dal punto di vista delle infrastrutture
sportive, sia di quelle ricettive e di accoglienza, nonché la
promozione del prodotto turistico valdostano nella sua globalità.
Questi obiettivi sono stati raggiunti, soprattutto in questo
settore, con un impegno costante per quanto attiene alla revisione
e alla predisposizione di strumenti legislativi moderni ed
efficaci, in linea con le normative europee, in grado di porre le
basi per continuare una solida crescita nei prossimi anni. A questo
proposito vanno ricordate la legge regionale n. 43/1999 sullo
sviluppo golfistico regionale e la legge regionale n. 41/1999,
relativa al funzionamento di impianti strategici, quali la pista
"Leonardo David" di Gressoney, la pista ciclabile intercomunale da
Sarre a Fénis, l'appalto dei lavori della struttura sportiva
polifunzionale in zona Tzamberlet, la procedura per l'affidamento e
la progettazione definitiva del poligono di tiro in località
Clou-Neuf e la conclusione dei lavori relativi all'area degli sport
tradizionali di Brissogne.
Sempre nell'impianto normativo, vanno ricordate la legge
regionale n. 45/1999 in materia di sostegno per piste di fondo e la
legge regionale n. 32/2001, relativa al finanziamento degli
interventi di soccorso sulle piste di sci della regione. Sono stati
poi definiti con provvedimenti amministrativi criteri e modalità
per la concessione di finanziamenti per i rifugi alpini. Nel
settore degli impianti a fune, a seguito dei chiarimenti
intervenuti nei primi mesi del 2002 da parte della Commissione
europea in materia di sostegno pubblico al settore, è stato
approvato dalla Giunta regionale un nuovo disegno di legge di
intervento, per il quale sono in corso le necessarie procedure
comunitarie di notifica; con questa normativa si stanno quindi
creando i presupposti per riavviare i processi di investimento in
questo vitale comparto dell'offerta turistica regionale. Importanti
manifestazioni a livello internazionale e piena attuazione della
moderna legge regionale n. 3/1998 hanno segnato l'attenzione posta
verso il settore delle attività sportive.
Per quanto concerne il settore delle attività di ricezione
turistica all'aperto, dei campeggi e dei villaggi turistici, con la
legge regionale n. 8/2002 è stata approvata una nuova disciplina
maggiormente in sintonia con le nuove esigenze del mercato.
Qualificante, per il comparto turistico, è la legge regionale n.
6/2001, concernente la riforma dell'organizzazione turistica
regionale; con essa sono stati ridefiniti compiti e ruoli dei vari
soggetti pubblici e privati interessati allo sviluppo turistico
della nostra Regione, operando normativamente una distinzione
opportuna tra funzioni di promozione, accoglienza e
commercializzazione, rafforzandone gli strumenti di analisi,
controllo e verifica con l'istituzione dell'Osservatorio per il
turismo e il commercio. Con la legge sono state istituite le AIAT,
con compiti di accoglienza, ed è stato riconosciuto il ruolo di
consorzi e associazioni di operatori turistici per una più efficace
commercializzazione del nostro prodotto turistico. Infine la legge
ha definito le modalità per la realizzazione del SIRECT, Sistema
informativo regionale del commercio e del turismo, che si prevede
attuativo nei primi mesi del 2003. Alla Regione è stato demandato
il compito della promozione dell'immagine turistica regionale.
Sempre nel panorama normativo, la legge regionale n. 19/2001 è un
importante sostegno alle attività turistiche, ricettive e
commerciali, compatibile con le direttive comunitarie poste a
tutela della libera concorrenza e nettamente migliorativo rispetto
alle precedenti normative di intervento.
Nel settore del commercio l'obiettivo di fondo è quello della
tutela del piccolo esercizio, nell'ottica di mantenere e sviluppare
su tutto il territorio regionale, ma in particolare nelle zone di
montagna, una diffusa presenza commerciale; in questa direzione
operano sia la legge regionale n. 12/1999, che la legge regionale
n. 20/1999, con aspetti innovativi, quale l'istituzione dei centri
polifunzionali. Un obiettivo importante da raggiungere, e al quale
è stata prestata notevole attenzione per il completamento
dell'offerta turistica regionale, è il rilancio del termalismo. Con
la legge regionale n. 22/1999 è stato possibile avviare
concretamente la procedura di "project financing", destinata a
consentire un recupero qualificato delle Terme di Pré-Saint-Didier;
a metà del 2002 tale procedura è stata completata con
l'espletamento della gara d'appalto per l'individuazione del
concessionario per la realizzazione e la gestione del nuovo
complesso termale. Per le Terme di Saint-Vincent, di proprietà e di
gestione comunale, è recente l'affidamento del complesso termale ad
una nuova società a capitale privato.
Nel settore dei trasporti gli interventi di maggiore rilevanza
sono stati: l'approvazione del piano di bacino di traffico riferito
al periodo 2000/2009, strumento indispensabile per avviare
concretamente quel processo di riqualificazione della rete
regionale dei trasporti, che costituisce uno dei cardini del
sistema turistico regionale; l'espletamento, per la prima volta in
Valle d'Aosta e tra i primi in Italia, dell'appalto per la
concessione, per un periodo di sei anni, rinnovabili per altri tre,
dell'esercizio delle autolinee regionali nei sub-bacini previsti
dal Piano di bacino di traffico. Altri provvedimenti significativi
sono la legge regionale n. 42/99, concernente la gestione della
tramvia intercomunale Cogne-Conca di Pila, e la legge regionale n.
10/2000, volta a consentire una più efficace ed estesa applicazione
della normativa di sostegno degli investimenti nel settore del
trasporto pubblico collettivo di persone. Le iniziative per il
miglioramento dei servizi ferroviari sono state indubbiamente
condizionate dalle conseguenze dell'alluvione dell'autunno 2000,
che hanno recato a gran parte della linea ferroviaria danni
gravissimi, tuttora oggetto di interventi di ripristino. La linea,
come indicato negli obiettivi, è stata comunque smilitarizzata ed è
inoltre in corso di perfezionamento con le Ferrovie un accordo di
programma, con il quale verranno esplicitamente affrontati i nodi
fondamentali del potenziamento della tratta ferroviaria valdostana
e l'abbassamento del piano ferroviario nel tratto Quart-Sarre. È
stata altresì approvata la legge regionale n. 28, del 21 agosto
2000, con la quale è stato dato un nuovo e più forte impulso alle
iniziative di promozione della direttrice ferroviaria del Gran San
Bernardo, nell'ottica dell'inserimento della Valle d'Aosta nelle
grandi direttrici ferroviarie europee.
In merito agli interventi di potenziamento dell'aeroporto
regionale "Corrado Gex", è stata realizzata l'illuminazione della
pista e sono in corso di perfezionamento le pratiche con le
competenti autorità aeronautiche per la definizione delle procedure
di avvicinamento e partenza, nonché per l'installazione del sistema
di radioassistenza. Numerosi sono stati altresì gli interventi di
potenziamento e modernizzazione della struttura aeroportuale:
ricostruzione delle aviorimesse; parcheggi; bar e servizi igienici;
ampliamento dell'aerostazione; nuovo banco di check-in; nuovo
impianto carburante Jet fuel; fornitura di un gran numero di
importanti attrezzature: veicoli antincendio, veicolo deicing,
trainatore aeromobili, sistema GPS, varie unità carrellate,
ponteggio mobile elevabile, gru semovente, eccetera.
Per quanto riguarda infine i trasporti mediante impianti a fune,
con il 2001 è stato completato il trasferimento alla Regione delle
competenze dello Stato in materia di controlli tecnici sugli
impianti prima esercitate dall'USTIF; a tale riguardo, faccio
presente che è altresì in fase di avanzata elaborazione il testo
della nuova normativa regionale per la disciplina delle linee
funiviarie in servizio pubblico. Un capitolo specifico, all'interno
del comparto economico, va destinato al settore agricolo che, in
una regione di montagna come la nostra, riveste una particolare
importanza in funzione soprattutto degli aspetti sociali - in
termini di garanzia occupazionale -, ambientali ed ecologici. Un
sostegno efficace all'agricoltura è un pilastro su cui costruire e
rilanciare tutta l'economia della Valle d'Aosta, senza nel contempo
dimenticare la valenza culturale del rapporto uomo-ambiente che
ancor oggi, in buona parte, permane in chi opera in questo
difficile comparto. Nel quadriennio 1998-2002 l'Assessorato
dell'agricoltura ha effettuato una profonda revisione dei suoi
strumenti normativi, adeguandoli alle nuove esigenze del mondo
rurale, agli indirizzi di politica agricola di "Agenda 2000" e alle
normative europee sulla concorrenza. La legge regionale n. 30/1984,
norma quadro che per quindici anni ha costituito la base di
riferimento della politica agricola regionale, è stata sostituita,
insieme ad altre normative del settore, dal Piano di sviluppo
rurale, che è lo strumento attuativo degli orientamenti comunitari
in materia agricola dettati da "Agenda 2000" e normati dal
regolamento (CE) n. 1257/99. Attraverso il Piano di sviluppo
rurale, approvato per il periodo 2000/2006, si è dotata la politica
agricola regionale di un documento programmatico, che rappresenta
lo strumento di attuazione del modello di sviluppo rurale
comunitario, basato su criteri di competitività, diversificazione
della produzione, multifunzionalità, multisettorialità, protezione
ambientale, qualità dei prodotti agricoli, qualità della vita nelle
aree rurali, lotta allo spopolamento, promozione della cultura, del
turismo rurale e del tempo libero.
In concreto, accanto agli interventi atti a favorire
l'ammodernamento del settore agroalimentare, sia dal punto di vista
strutturale e infrastrutturale che da quello economico, sono stati
riproposti i premi agroambientali e l'indennità compensativa, gli
aiuti per il mantenimento e l'adeguamento degli alpeggi, gli aiuti
ai giovani agricoltori, al settore forestale, varie attività di
formazione, nuove misure che riguardano la ricerca e la
valorizzazione della qualità dei prodotti agroalimentari - aiuti
per l'ottenimento delle certificazioni di qualità, promozione,
incentivi all'agricoltura biologica -, la manutenzione ambientale,
la diversificazione della produzione mediante incentivi allo
sviluppo di colture e allevamenti minori, l'incremento turistico
attraverso il recupero dei villaggi rurali, la valorizzazione dei
percorsi e delle aree naturali e la promozione del territorio, il
miglioramento della qualità della vita dei giovani e in generale
delle popolazioni delle aree più marginali attraverso la creazione
e il mantenimento dei servizi essenziali, eccetera.
La fase di programmazione del PSR ha imposto inoltre
l'adeguamento della normativa regionale esistente alla disciplina
europea della concorrenza. Tale adeguamento ha comportato la
soppressione di alcuni importanti interventi previsti dalla legge
regionale n. 30/1984, tra i quali si ricordano l'aiuto
all'abbattimento dei costi supplementari sostenuti dalle strutture
collettive per la propria gestione, il rimborso alle aziende dei
contributi agricoli unificati, il rimborso parziale delle spese di
utilizzo dell'elicottero per i trasporti in alpeggio, il premio per
l'abbattimento dei capi improduttivi, l'aiuto per l'acquisto di
fitofarmaci, la riduzione dal 70 al 40 percento dei contributi per
la realizzazione di strutture di trasformazione dei prodotti
agricoli. Si è peraltro cercato di compensare queste riduzioni di
incentivi puntando sull'incremento degli aiuti o su aiuti
alternativi legati ai temi "forti" della politica agricola comune,
quali l'ambiente e la qualità, e, nella fase di concertazione con i
servizi della commissione, si è insistito per un aumento deciso
degli aiuti agroambientali, fino ai massimi consentiti, e
soprattutto dell'indennità compensativa. Riguardo a quest'ultima, i
risultati ottenuti, al termine di un duro negoziato, sono
decisamente interessanti poiché abbiamo ottenuto un livello di
aiuti che nessun'altra regione in Italia e pochissime in Europa
possono vantare. Per quanto riguarda la qualità, è stata
predisposta un'apposita misura che, dal punto di vista operativo,
l'Assessorato dell'agricoltura e risorse naturali sta tuttora
convertendo in un articolato "piano qualità" indirizzato a diversi
comparti agricoli.
Da citare anche l'incremento al 75 percento degli aiuti per la
realizzazione di strutture in alpeggio e l'aumento del premio di
insediamento per i giovani agricoltori, oltre al pacchetto di
misure complementari all'attività agricola - turismo e servizi -
che, seppur in tempi più lunghi, dovrebbero dare la possibilità
alle imprese del settore primario di differenziare le proprie fonti
di reddito. È anche da ricordare che, al di fuori del quadro del
Piano di sviluppo rurale, l'Assessorato si è misurato in un
difficile negoziato con la Commissione europea per l'approvazione
delle leggi sulla zootecnia, che hanno ridefinito il quadro degli
aiuti nel comparto: la legge regionale n. 21/2001, "Disposizioni in
materia di allevamento zootecnico e relativi prodotti", e la legge
regionale n. 3/2002, "Incentivi regionali per l'attuazione degli
interventi sanitari a favore del bestiame di interesse
zootecnico".
Per quanto riguarda l'agricoltura biologica, il percorso,
iniziato nel 1999 con la legge regionale n. 36/1999, "Disposizioni
in materia di controlli e promozione per le produzioni agricole
ottenute mediante metodi biologici", e continuato con la legge
regionale n. 8/2001, ha portato alla certificazione di una trentina
di aziende. Nell'ambito della viticoltura sono stati portati a
compimento il catasto del potenziale viticolo della nostra Regione
e il nuovo Disciplinare di produzione dei vini a denominazione di
origine controllata "Valle d'Aosta-Vallée d'Aoste". Sono state
inoltre stabilite norme in materia di diritti di impianto e di
reimpianto dei vitigni. Il recepimento delle norme comunitarie in
materia di certificazione delle IGP e delle DOP, attuato con la
legge regionale n. 13/2001, successivamente modificata con la legge
regionale n. 6/2002, ha permesso di intervenire rimborsando
parzialmente ai produttori i costi di certificazione dei loro
prodotti. Un importante lavoro in termini di concertazione e di
mediazione ha poi portato alla definizione del testo di legge
recante: "Disposizioni sull'ordinamento dei consorzi di
miglioramento fondiario", che ha portato in un anno alla
costituzione di 7 Consorzi, che vanno ad aggiungersi agli altri 161
riconosciuti, ai sensi del regio decreto n. 215/1933, mentre sono
in corso varie iniziative che dovrebbero sbocciare con la
costituzione o la fusione di nuovi consorzi. Entro fine legislatura
si prevede di portare all'approvazione del Consiglio regionale il
disegno di legge di disciplina delle quote latte - già approvato
dalla Giunta regionale -, oltre ai progetti di legge di disciplina
delle strade del vino, di istituzione dell'anagrafe delle aziende
agricole, di modificazione della legge sull'agriturismo e di
riorganizzazione dell'apicoltura. Infine, è in fase di definizione
una sorta di testo coordinato degli interventi a favore
dell'attività agricola, mediante il quale si intendono raccogliere
in un'unica fonte normativa misure e azioni attualmente contemplati
nel Piano di sviluppo rurale.
Un settore che deve essere analizzato in maniera attenta, per il
suo apporto determinante alla concreta realizzazione di buona parte
dei programmi regionali, è quello delle "Opere pubbliche,
territorio e ambiente". Gli interventi delle opere pubbliche,
portati in fase operativa, hanno abbracciato tutti i settori,
tenuto conto della specificità dell'ambiente di montagna e della
posizione strategica della Regione. L'evento alluvionale
dell'ottobre 2000 ne ha sicuramente condizionato l'operato e la
programmazione ha subito un rallentamento e alcune modifiche. È in
fase di operatività la Banca dati - Osservatorio dei lavori
pubblici, consistente nell'acquisizione dei dati informativi dei
lavori pubblici regionali e degli enti locali, si tratta di un
importante avvicinamento alla società dell'informazione ed un
grande progresso nella cultura del monitoraggio in questo campo.
Sul fronte della politica della casa, sono state attuate iniziative
dirette alle diverse fasce di utenza: è stato modificato il
regolamento che disciplina la concessione dei mutui prima casa ai
privati, con l'obiettivo di dare maggiori certezze ai richiedenti,
ed è in corso un disegno di legge finalizzato a favorire l'accesso
alla locazione a canone agevolato.
Per quanto attiene alla classe di utenza socialmente più debole,
sono in corso di esecuzione, o in fase di avvio, interventi per la
costruzione di 150 alloggi di edilizia sovvenzionata. Gli eventi
alluvionali hanno evidenziato la vulnerabilità del territorio
valdostano a eventi meteorologici intensi, per cui la sicurezza
della Regione si basa su un delicato equilibrio tra utilizzo
consapevole del territorio, opere di protezione e vigilanza attiva.
Gli ultimi due anni sono stati interamente dedicati al ripristino
delle opere danneggiate e delle condizioni di sicurezza lungo i
corsi d'acqua e al consolidamento dei versanti in frana, ad
integrazione di un'attività ordinaria generalizzata di intervento
per la prevenzione di rischi idrogeologici. È stato definito ed
aggiornato il quadro normativo di regolamentazione dell'intervento
regionale e comunale in materia di rischi idrogeologici con
l'approvazione della legge regionale n. 5/2001, che disciplina le
attività di previsione, prevenzione e soccorso in caso di calamità;
con la legge regionale n. 11/2002 sono stati poi disciplinati gli
interventi di delocalizzazione. Anche nel settore della gestione
delle risorse idriche l'evento alluvionale del 2000 ha fatto
sentire i suoi effetti attraverso lo sconvolgimento dell'ecosistema
fluviale e il rallentamento degli interventi di depurazione delle
acque reflue e di riorganizzazione dei servizi idrici. L'ARPA ha
comunque evidenziato, nonostante i problemi dell'alluvione, un
netto miglioramento della qualità delle acque negli ultimi anni.
Una spesa prevista di circa 1.700.000 euro nei prossimi due anni
servirà per dare una risposta efficace alla riorganizzazione del
servizio idrico regionale (acquedotti e fognature). Con il Piano
delle acque deve essere definita la politica regionale nel settore
delle risorse idriche, garantendo il rispetto dell'ambiente e il
rifornimento necessario per lo sviluppo economico e sociale della
Regione.
Oltre all'attenzione posta allo sviluppo economico e al
territorio, un grande impegno è stato profuso nei settori della
sanità e della cultura, ai sevizi, cioè, più strettamente legati
alla persona. Una politica attenta ai bisogni e alle aspettative
del cittadino è emblematica della linea strategica e programmatica
che questa maggioranza si è data in questa legislatura. I risultati
ottenuti sono oltremodo positivi e testimoniano della bontà delle
nostre scelte e siamo coscienti che, in una società in continua
evoluzione, come la nostra, il livello di attenzione in questo
settore deve essere mantenuto alto. Occorre operare con continuità,
impiegando importanti risorse economiche e strumenti legislativi
moderni per ottenere una buona qualità della vita per la nostra
popolazione.
Nel comparto sanità un impegno primario di inizio legislatura
era l'attuazione di una politica di deospedalizzazione, che
consentisse all'Ospedale regionale di connotarsi progressivamente
come struttura dedicata esclusivamente al trattamento di casi
acuti, al fine di assicurare un livello appropriato di prestazioni
che, rispondendo efficacemente al bisogno di salute espresso,
consentisse un'efficienza organizzata e una razionalizzazione della
spesa sanitaria. Questo obiettivo, necessariamente progressivo e
graduale nel tempo, si sta realizzando con una serie di azioni, che
sono state raccolte all'interno del principale documento di
programmazione sanitaria e sociale prodotto nella presente
legislatura, il Piano 2002-2004, il quale, in merito alla
deospedalizzazione, ha previsto la realizzazione di strutture
alternative al ricovero, il potenziamento dell'assistenza
domiciliare, il miglioramento dell'appropriatezza delle cure
ospedaliere. Per quanto riguarda le strutture sanitarie,
permettetemi di illustrare brevemente i principali interventi
conclusi o in corso di realizzazione. L'edificio "ex Maternità" è
stato individuato quale struttura idonea per la realizzazione di un
centro per le cure palliative. Per la realizzazione della
struttura, sono stati assegnati alla nostra Regione due
finanziamenti, rispettivamente di 619.740 euro e di 323.664 euro.
Il programma prevede la realizzazione di un centro residenziale
dotato di 10 posti letto, inserito in una rete di servizi per
l'erogazione di prestazioni coordinate ai malati terminali. Sempre
in riferimento alle strutture, va evidenziato che, entro l'anno,
nel Comune di Antey-Saint-André termineranno i lavori di
realizzazione della prima residenza sanitaria assistenziale (RSA)
della Regione; oltre a questa, il Piano socio-sanitario regionale
2002/2004 prevede l'individuazione di una residenza sanitaria
assistenziale in alta Valle: una nel Comune di Aosta e una in bassa
Valle.
Sono in corso di ultimazione i lavori di ristrutturazione e di
ampliamento del Poliambulatorio di Donnas, nel quale troverà
collocazione un'unità protetta e un centro diurno psichiatrico,
nonché la zona prelievo AVIS, la zona dialisi e il servizio "118",
oltre ai locali tecnici, ai magazzini e alla nuova sala autoptica.
Sul territorio è da segnalare l'apertura di due nuovi centri
traumatologici ad Ayas e a Gressoney-Saint-Jean e, a completamento
della rete di servizi, in autunno entrerà in funzione un terzo
centro nel Comune di Valtournenche. Nel Comune di Châtillon è in
corso di stesura, con finanziamento previsto nel bilancio 2003, un
progetto sperimentale di una struttura innovativa denominata
"Country Hospital", nella quale la gestione dei ricoverati sarà
affidata al medico di medicina generale; l'obiettivo è di ridurre i
ricoveri impropri presso la struttura ospedaliera, garantire una
continuità assistenziale, facilitare l'accesso e la collaborazione
da parte dei familiari e del volontariato, centralizzare il ruolo
del medico di famiglia e contenere la spesa socio-sanitaria.
In questi anni si è dimostrata fondamentale l'assistenza
domiciliare integrata (ADI), cioè un servizio rivolto a tutta la
popolazione, che tende a mantenere e curare le persone al proprio
domicilio, evitando l'istituzionalizzazione e riducendo i ricoveri
ospedalieri, garantendo prestazioni sia di tipo socio-sanitario che
riabilitative. L'ADI ha raggiunto una diffusione capillare e viene
erogata in tutti i comuni della Valle d'Aosta per una media di 6/7
giorni alla settimana. Sono importanti anche le azioni contenute in
appositi programmi Interreg ER.ME.TE -PATATRAC, che consistono
nella messa in atto di un sistema di telediagnosi a beneficio
dell'utenza valdostana, collegato in rete con ospedali altamente
specializzati a livello europeo. Si tratta, in definitiva, di
iniziative rilevanti, che formano un'azione incisiva ed efficace
messa in atto in un settore fondamentale per il cittadino, qual è
la salute pubblica. Numerosi momenti di incontro, con analisi e
proposte, hanno accompagnato l'attenta politica sociale nei
confronti di quelle persone o categorie definite più deboli e sono
state messe in atto azioni ed interventi legislativi, che hanno
impiegato risorse finanziarie e umane ad elevato livello di
contenuti e professionalità. La nostra Regione era già
all'avanguardia quando, nel 1998, si dotò della legge a favore
della famiglia; tale norma è da considerarsi ancor oggi altamente
innovativa per aver posto la famiglia al centro delle politiche
sociali, consentendo l'applicazione di misure specifiche,
finalizzate a concretizzare il concetto di solidarietà.
È stato riconosciuto e sostanzialmente rivalutato il ruolo
fondamentale svolto da chi opera all'interno della famiglia,
contribuendo alla crescita equilibrata e al buon funzionamento del
nucleo familiare, di conseguenza, di tutta la società. Il sostegno
si esprime mediante due tipi di intervento: diretto e indiretto, il
primo è volto ad alleviare quei costi che vanno ad incidere sul
bilancio familiare in seguito alla nascita di un figlio; il secondo
è teso all'abbattimento della spesa per l'accesso ai servizi per la
prima infanzia. Esiste inoltre un sostegno economico per la cura
nei confronti dei componenti della famiglia, che sono portatori di
menomazioni fisiche oppure degli anziani non autosufficienti.
È stata condotta inoltre un'azione incisiva per contrastare lo
stato di povertà e di esclusione sociale mediante interventi
sostanziali, puntuali ed efficaci. Emerge insomma, dall'attività
realizzata e dagli obiettivi programmatici predisposti, la volontà
di continuare a favorire lo sviluppo di una società più solidale,
con un'azione capillare sul territorio, impiegando risorse
importanti, ritenendo prioritario il sostegno alle fasce di
popolazione più sfavorite; azione assolutamente da perseguire per
non creare un disequilibrio, che potrebbe provocare un'irrevocabile
e pericolosa disaggregazione del tessuto sociale.
Per quanto concerne il Dipartimento delle politiche del lavoro,
sono stati definiti i rinnovi del piano triennale con la
predisposizione annuale del piano sulla formazione. Questo è un
importante strumento nel comparto dei servizi alla persona, che ha
creato un sostegno reale a tutto il mondo del lavoro valdostano.
Iniziative e progetti di orientamento e di formazione professionale
per giovani e adulti nelle sue varie articolazioni, borse di
studio, tirocini di orientamento e di inserimento lavorativo,
iniziative formative e borse di lavoro per fasce marginali sono
l'ampio scenario operativo su cui sono state concentrate importanti
risorse umane e finanziarie, impegnate in bilancio come quota di
compartecipazione regionale per l'attuazione del Programma
operativo regionale "obiettivo 3 FSE 2000-2006". Si tratta di un
complesso articolato di interventi, la cui programmazione è stata
approvata dalla Commissione europea e che prevede azioni nel campo
delle politiche del lavoro, dei servizi per l'impiego, del sostegno
all'incontro tra domanda e offerta di lavoro, della formazione
professionale iniziale, permanente e continua, della promozione
dell'imprenditoria e della partecipazione femminile al mercato del
lavoro.
Nel piano regionale, inoltre, sono previste misure di politica
del lavoro, che si realizzano con erogazione di incentivi a imprese
ed enti locali e neoimprenditori, finalizzati, con varie modalità,
a favorire l'incremento dell'occupazione, operando interventi
specifici particolarmente adatti alle caratteristiche del mercato
del lavoro valdostano. Di rilievo, sempre in questo settore, è
l'apporto dell'Osservatorio del mercato del lavoro, che consiste
nell'attività di analisi, studio, approfondimento e informazione,
nonché monitoraggio e valutazione, delle politiche regionali del
lavoro e della formazione professionale. Il concetto di sviluppo
non può prescindere da una crescita anche culturale, in grado di
sostenere, com'è nella nostra tradizione, il confronto con
l'Europa; ecco perché questa Giunta ha condotto un'azione incisiva
anche nel comparto dell'istruzione e ne è una prova l'importante e
avanzato impianto legislativo per l'autonomia delle istituzioni
scolastiche.
Tale normativa è inserita nel contesto del processo di
riorganizzazione della pubblica amministrazione e dell'intero
sistema formativo, sulla base della legge dello Stato n. 59/1997.
Preceduta da un'attenta attività di studio da parte di appositi
gruppi di lavoro, da una consultazione, che ha coinvolto, in modo
capillare, gli operatori della scuola, i genitori, le
organizzazioni sindacali, le associazioni professionali, i
rappresentanti degli enti locali, le agenzie educative, e da
un'intensa attività di presentazione, è stata approvata, nel 2000,
la legge regionale n. 19. L'entrata in vigore di questa normativa
ha comportato, come prima innovazione, l'attribuzione della
personalità giuridica alle istituzioni scolastiche e della
qualifica dirigenziale ai capi di istituto. Con i successivi
adempimenti, l'autonomia scolastica ha trovato applicazione fin
dall'inizio dell'anno scolastico 2000/2001.
È seguito un processo di riorganizzazione territoriale delle
scuola, dalla materna alle secondarie superiori, con una più
moderna e omogenea collocazione delle scuole al servizio degli
alunni e delle loro famiglie. Con il regolamento sono state
introdotte nuove norme sulla gestione amministrativo-contabile ed è
in corso di realizzazione il programma di gestione degli inventari
e dell'anagrafe alunni. Per il personale docente sono iniziate nel
1999, e definitivamente concluse nel 2002, dopo la frequenza di un
corso, le operazioni relative alle sessioni riservate finalizzate
al conseguimento dell'abilitazione all'insegnamento, con un impegno
finanziario della Regione di circa 560 milioni di lire.
In funzione della già citata legge n. 59/1997, la Regione
stabilisce, con legge propria, tipologia, modalità di svolgimento e
certificazione della quarta prova scritta di francese, in aggiunta
alle altre prove scritte previste dalla legge dello Stato n.
425/1997 in merito agli esami di Stato conclusivi dei corsi di
studio di istruzione secondaria superiore. Si tratta in sostanza di
un riconoscimento della particolarità linguistica e, nel contempo,
della vocazione europea della nostra Regione; di una grande
opportunità offerta ai nostri giovani di affrontare le sfide del
mercato europeo del lavoro, sia pubblico che privato, forti della
conoscenza approfondita di due lingue, con conseguenti maggiori e
più facili possibilità di inserimento. Un pilastro fondamentale nel
settore dell'istruzione pubblica nella Regione è l'avvio dei corsi
dell'Università della Valle d'Aosta - Université de la Vallée
d'Aoste, contraddistinti dalla presenza di una équipe di docenti
altamente qualificati.
La nascita dell'Ateneo costituisce un evento culturale di
portata storica per l'intera comunità valdostana, che ha visto
concretizzarsi un progetto fortemente voluto e atteso a lungo.
L'Università della Valle d'Aosta, durante il secondo anno
accademico, ha voluto sottolineare ancor più la volontà di
presentarsi come università europea, proponendo percorsi di studio
realizzati mediante l'apporto congiunto di docenti italiani e
stranieri. I principali obiettivi che l'Ateneo, in crescita e in
fase di sviluppo, si propone di raggiungere nei prossimi anni
sono:
- un ampliamento dell'offerta formativa, istituendo corsi di
laurea specialistica, master di primo livello e secondo livello e
la predisposizione di laboratori linguistici e multimediali in ogni
percorso di studio;
- la progettazione, grazie alla dotazione in organico di un
corpo docente qualificato, di un'attività di ricerca, che supporti
e predisponga una metodologia didattica innovativa;
- l'adesione al Progetto "Institut de la Montagne" di Chambéry
come membro fondatore;
- un'apertura spiccatamente internazionale, che preveda accordi
con atenei stranieri e si traduca in possibilità di:
- percorsi di studio definiti grazie all'apporto di docenti
italiani e stranieri;
- convenzioni con partners accademici europei per sviluppare
ricerche e percorsi di studio congiunti;
- possibilità per gli studenti valdostani di spendere un periodo
di studio all'estero;
- scambi culturali;
- periodi di stages presso aziende del settore.
Toujours dans cette ligne, en lien avec le programme européen
Interreg, a été mise en place une coopération avec la signature
d'une convention signée entre notre Région et le Rectorat de
l'Académie de Grenoble, coopération axée sur l'engagement
réciproque à mettre en place et à réaliser des actions dans les
domaines de l'éducation, de la formation et de la culture. Le
financement, accordé par l'Union européenne, est intégré par les
quotes-parts des Etats italien et français, de l'Administration
régionale de la Vallée d'Aoste e du Conseil général de la
Haute-Savoie.
Cette convention a réalisé, dans le temps:
- une coopération écoles maternelles et primaires;
- une coopération entre collèges et écoles moyennes;
- une coopération entre lycées et écoles supérieures;
- une formation professionnelle/relation écoles-entreprise;
- un réseau télématique transfrontalier.
Par contre, avec l'avenant 2001, les axes ont été redéfinis et
sont actuellement trois:
- de la construction du projet de l'élève à sa réalisation;
- échanges linguistiques et culturels;
- échanges de pratiques, pilotage, management.
Toutes ces initiatives ont représenté des moments forts à
soutien de l'éducation bilingue appliquée dans notre système
scolaire depuis la maternelle: il s'agit en fait d'occasions
concrètes de communication en langue française pour les élèves
comme pour les enseignants, d'emploi de cette langue en des
situations liées au contexte professionnel et personnel,
d'enrichissement culturel et d'approche interculturelle,
d'ouverture à l'autre et de formation à la citoyenneté
européenne.
Nel settore dei beni architettonici e storico-artistici si è
proceduto, secondo le indicazioni politico-programmatiche, alla
messa a norma dell'impiantistica dei Castelli di Issogne, Fénis,
Gressoney-Saint-Jean, Verrès e Sarriod de la Tour, al miglioramento
delle strutture di accoglienza, alla revisione dei percorsi
museali, al fine di ampliare le possibilità di visita - Issogne,
Fénis e Sarriod de la tour -, alla valorizzazione delle collezioni
interne con il progetto di esposizione dei mobili ed arredi per il
riallestimento del Castello di Fénis, come già effettuato a Sarre e
a Issogne. Per quanto concerne il Forte di Bard, sono terminati i
lavori riguardanti il recupero dell'opera Carlo Alberto e Gola, i
parcheggi e l'ascensore, mentre sono in fase di ultimazione quelli
per il recupero di quattro edifici storici nel borgo, per
l'interramento delle reti elettrica e telefonica e per il
rifacimento della pavimentazione di via Vittorio Emanuele. Sono
stati resi interamente fruibili al pubblico i Castelli di Sarre e
Ussel e i circa 900.000 euro provenienti dal gioco del lotto hanno
permesso di procedere nei lavori preliminari di restauro presso il
Castello di Quart.
Sono in corso i lavori di recupero delle grange e delle scuderie
del Castello di Aymavilles - ultimazione prevista nel 2003 - e, con
l'aggiudicazione dell'appalto integrato e della direzione lavori,
sta procedendo regolarmente il restauro della Torre dei Balivi,
destinata a nuova sede dell'Istituto musicale. Nel settore
dell'archeologia sono terminati i lavori di protezione e di tutela
dei reperti archeologici nell'area megalitica di Saint-Martin de
Corléans e quelli relativi all'area forense (è in fase di
definizione la trattativa con il Comune di Aosta per la presa in
carico della gestione della nuova piazza). Sono in corso i lavori
concernenti l'intervento propedeutico al restauro conservativo
degli elementi lapidei costituenti la facciata principale del
Teatro romano, dopo la conclusione dei lavori di messa in opera
delle strutture di servizio per il restauro del monumento; nel
contempo, sono stati riorganizzati i percorsi di visita dell'area,
mentre è in fase di elaborazione il progetto di restauro
conservativo della restante facciata del teatro. Terminati i lavori
di restauro conservativo delle parti in pietra della Porta
Praetoria, è stato approvato il progetto esecutivo relativo alla
risistemazione e valorizzazione dell'area della Porta e di un
intervento di restauro conservativo di un adiacente tratto di cinta
muraria.
Pour ce qui est de l'activité du BREL, il faut souligner
l'importance de son activité de défense, de valorisation et de
promotion du franco-provençal et de la culture locale, aussi par la
réalisation de projets transfrontaliers d'une grande envergure, à
savoir: "Et l'homme créa le Mont-Blanc - Un suite au féminin", avec
des partenaires français, et "Atlas linguistique valdôtain et
valaisan" avec des partenaires suisses. Ces projets ont abouti à
des produits divers destinés à un public hétérogène et de nouveaux
projets sont actuellement en phase de présentation.
In omaggio alla presenza femminile in Consiglio e tenuto conto
dell'importanza che la donna riveste in una società moderna come la
nostra, abbiamo deciso quest'anno di dedicare un approfondimento al
ruolo della donna in Valle d'Aosta. La donna ha da sempre occupato
un posto determinante nella nostra società e, dalla lettura dei
documenti che ce ne parlano, emerge chiaramente il suo ruolo di
depositaria della tradizione. Nelle nostre montagne, prima di
questa confusione dei ruoli tra uomo e donna, si sapeva che l'uomo
era quello che doveva produrre, che lavorava la terra e ne
raccoglieva i frutti, la donna doveva conservare e a lei era
riconosciuto il compito di gestire il prodotto. La responsabilità
della "conservazione", anche in termini culturali, non solo
materiali, era della donna, perché la donna sapeva che le risorse
non si sprecavano e perché nelle civiltà contadine non esisteva il
concetto di spreco. Intorno alla donna cresce la famiglia, quel
microsistema sociale da cui nasce il tessuto della nostra società,
ma la donna, nel corso dei decenni, ha assunto sempre più un
compito importante anche nel settore lavorativo. Siamo in presenza,
oggi, di una componente femminile in tutti i comparti lavorativi,
ma in modo particolare nella pubblica amministrazione, dove svolge
compiti dirigenziali, di programmazione, di elevato valore aggiunto
e con qualità eccellente.
Dall'indagine svolta sul ruolo delle donne in montagna,
nell'ambito "dell'Anno internazionale delle montagne", a cui la
nostra Regione ha offerto il suo contributo in convegni e ricerche
declinate al femminile, emerge che anche in Valle, come nel resto
d'Italia, i luoghi deputati alla "produzione di cultura" vedono una
massiccia presenza femminile; il corpo insegnante è costituito per
lo più da donne e, tra gli immatricolati al nuovo corso di laurea
in Pedagogia dell'infanzia e scienza della formazione primaria, la
disparità tra uomini e donne è enorme - su 24 immatricolati dello
scorso anno accademico 21 sono femmine -; alla scuola di
specializzazione per la formazione degli insegnanti per le scuole
secondarie il rapporto è di 11 femmine su 16 iscritti, mentre ai
tre nuovi corsi di laurea del polo economico il dato sulla presenza
femminile nella fase delle prove di ammissione ai corsi è di 62
ragazze su un totale di 102.
Anche in Valle le donne laureate superano il numero di uomini
laureati; il principale bacino di attrazione è costituito, come già
detto, da un ente pubblico, l'Amministrazione regionale, e, dai
dati raccolti, emerge che nelle posizioni dirigenziali la presenza
femminile è del 36 percento circa. Su 219 dipendenti di ruolo, che
svolgono mansioni di alta responsabilità, 116 sono donne. Nel
costruire la mappa della distribuzione sulla presenza femminile, è
possibile osservare che questa si concentra negli Assessorati delle
finanze, della sanità e del turismo, mentre è decisamente
sproporzionata negli Assessorati dell'agricoltura e risorse
naturali, dell'industria, artigianato e energia, dei lavori
pubblici. È paritaria nell'ambito dell'Istruzione e beni culturali.
Il rapporto nell'ambito delle libere professioni è equilibrato e le
professionalità sono equamente distribuite in tutti i settori. Le
donne sono invece totalmente assenti solo nel campo edile ed in
quello industriale spicca significativamente un unico caso. In
ambito medico abbiamo una sola donna primario, ma troviamo ancora
una donna come Direttore generale dell'USL. Ciò che veramente è
interessante osservare è l'intreccio nelle pluriattività.
In un contesto come il nostro, ancora saldamente ancorato alla
tradizione familiare della lavorazione della terra, ritroviamo le
stesse donne impegnate in strutture pubbliche partecipare
contemporaneamente alla conduzione delle aziende agricole o para
turistiche, quali gîtes d'étapes o agriturismo. Questo è un modo
nuovo di gestire la famiglia e la società, è un arricchimento di
valori e di idee da cui la nostra comunità non può che trarre
benefici.
Una recente indagine svolta a livello locale sull'imprenditoria
ci conferma che il mondo femminile in Valle d'Aosta è entrato con
forza nel settore imprenditoriale in varie categorie e con
lusinghieri risultati. La ricerca indirizzata nel settore agricolo,
enogastronomico e ricettivo evidenzia come l'ossatura portante di
questi settori sia la presenza femminile.
La donna ha preso coscienza della propria capacità
imprenditoriale e gestisce al pari, o spesso meglio dell'uomo, le
proprie realtà aziendali. In settori tradizionalmente maschili,
quali quelli ricoperti da agronomi, enologi, enotecari, sommeliers,
aziende alberghiere e della ristorazione, industrie alimentari,
aziende agricole, per merito della gestione femminile, si sta
affermando una sempre più vivace crescita delle aziende stesse.
Lavorare dà un senso di libertà e produrre nell'agroalimentare è di
grande fascino per le donne in quanto dà spazio alla loro
creatività e capacità alchemica di trasformazione. L'approccio
maschile è sempre stato più tecnico, più rigido, la donna invece si
esprime in forma nuova, più libera e questa libertà si manifesta
con l'invenzione di nuove etichette, nella comunicazione, nella
riscoperta e nella valorizzazione del territorio che diventa un
importante valore aggiunto al prodotto stesso. Alcuni numeri tratti
dalla ricerca: oltre il 40 percento degli alberghi è condotto da
donne; il 90 percento delle aziende agrituristiche sono gestite da
donne, così come il 20 percento del settore lattiero-caseario.
Complessivamente, dai dati dell'Agenzia del lavoro sulla nuova
imprenditoria, emerge che oltre il 30 percento dei nuovi
imprenditori è di sesso femminile; con un accento alla vivacità che
si sta verificando in questo ambito, bisogna dire che le richieste
femminili sono del 55 percento, sintomo di un crescente interesse
verso la gestione e un lavoro in cui sono richieste qualità
manageriali, organizzative e di conoscenza delle regole
dell'economia, una vivacità e una ricchezza che possono trovare
forza e sbocchi e una nuova linfa nell'associazionismo, con la
creazione di supporti in grado di facilitare la crescita e il
consolidamento delle aziende e delle imprese.
Per riconoscere il loro importante contributo per le economie
nazionali e locali - un contributo a volte discreto, nascosto e
ancora troppo poco considerato, ma essenziale per lo sviluppo e la
stessa sopravvivenza dei comuni montani -, dobbiamo soprattutto
tenere conto della nostra cultura, ma quali sono le forme di
espressione della cultura? In Valle d'Aosta sono molte le
ricercatrici che indagano, scavano nella memoria e recuperano
storie, leggende e miti.
La ricerca si mescola alla storia di tutti i giorni e, come
abbiamo visto, la si porta anche in tavola! Viene recuperato il
savoir-faire materno e reinterpretato. Nei migliori ristoranti
della Valle si gustano vecchie ricette della cucina povera, con
minestre di erbe di prato, ortiche, frittate con bistorta,
frittelle di borragine, pane nero di segale che, saltato con burro
e zucchero, diventa una leccornia, che veniva data ai bambini solo
nei giorni di festa… La memoria delle
nonne riemerge anche nei primi rimedi contro la sinusite, le
distorsioni, le piccole infezioni o per favorire l'allattamento.
Crediamo fermamente che la cultura sia la maniera complessa di
vivere di un popolo, è l'eredità sociale che un individuo
acquisisce nel suo gruppo di appartenenza, è uno stile di vita, è
un modo di pensare, di sentire, credere, è un deposito della
memoria collettiva, quindi la cultura è anche tradizione.
Nella predisposizione del documento che stiamo analizzando è
stata posta un'attenzione particolare alle entrate, caposaldo di
tutto l'impianto del bilancio, attenzione sia alla legislazione
regionale, sia a quella statale che, con l'approvazione della
finanziaria, potrebbe alterare il quadro generale. La misura di
queste ipotetiche variazioni non è comunque tale da influire in
modo sensibile sulla strutturazione del bilancio preventivo 2003 e
sul triennale 2003/2005. Vorrei qui sottolineare che l'impianto su
cui è fondato il bilancio di questa Regione è solido, basato su
entrate stabili che ne garantiscono la continuità nel tempo.
Sono norme di carattere costituzionale che consentono di
attribuire un'elevata affidabilità al nostro strumento contabile
quale elemento di programmazione economica e sociale. Le entrate
non strutturali, una tantum, sono ben evidenziate, si riferiscono
in particolare al 2003 e sono quelle derivanti dalla cosiddetta
"operazione ENEL", quale compartecipazione alla somma versata in
fase di compravendita delle società idroelettriche. Questa entrata,
però, non viene utilizzata per spese consolidate o, tanto meno, per
spese correnti, ma viene destinata - e questa è una scelta
qualificante, operata dalla Giunta - per una parziale riduzione del
mutuo per investimenti e per rifinanziare, ad esempio, i fondi di
rotazione previsti dalla legge in vigore. Se si escludono le
partite di giro, quindi le previsioni delle entrate per il 2003
evidenziano una diminuzione di circa il 6 percento rispetto alle
previsioni per l'anno 2002, riduzione dovuta, in buona parte, alla
riduzione dell'indebitamento previsto. Quasi l'84 percento delle
intere risorse disponibili è garantito dal Titolo I del bilancio,
vale a dire le entrate proprie e compartecipate. Tra le entrate
proprie si registra una lieve flessione della tassa di concessione
della Casa da gioco di Saint-Vincent per effetto dell'applicazione
del nuovo disciplinare e un leggero incremento del gettito IRAP e
dell'addizionale IRPEF.
Le entrate compartecipate prevedono un + 18 percento dell'IRPEG
e un + 16 percento dell'IVA a dimostrazione delle buone condizioni
del sistema economico valdostano: + 60 percento circa, rispetto al
2001; in particolare, è importante sottolineare l'apporto delle
imposte versate dalle società idroelettriche. Anche l'IRPEF, di cui
all'articolo 6 della legge n. 690/1981, è in aumento, + 29
percento, in conseguenza dell'esito positivo delle verifiche
effettuate dalla Direzione finanze dell'Assessorato del bilancio su
alcune circolari ministeriali applicative dell'articolo 34 della
legge n. 388/2000, che avevano modificato le modalità di versamento
delle ritenute operate dagli enti pubblici. Nella tabella viene
evidenziata la residua capacità di indebitamento per l'anno 2003,
che risulta ancora elevata ed in linea con la nostra
programmazione.
La spesa nel bilancio regionale per l'esercizio finanziario 2003
ammonta a 1.323.610.160 euro, al netto delle contabilità speciali.
Questo è l'ammontare del pareggio di bilancio di quest'anno perché
i 1.900 milioni sono compresi nelle contabilità speciali.
Analizzando le voci di spesa più significative, appare con evidenza
l'attenzione posta in questo bilancio nei confronti del comparto
economico; infatti allo sviluppo economico sono stati assegnati
complessivamente ben 212.751.981 euro di cui il 37 percento
riferiti alle spese correnti e il 63 percento agli investimenti.
Questa è una scelta strategica che rappresenta una precisa volontà
politica nel rispetto di una programmazione mirata al potenziamento
e allo sviluppo del sistema economico e produttivo valdostano.
Sul totale di 1.323.610.160 euro di spesa, la spesa corrente è
di 868 milioni di euro, con esclusione delle contabilità speciali e
della quota capitale per il rimborso dei prestiti. Una corretta
lettura dei dati non può prescindere dall'esame degli oneri che
incidono sul dato complessivo, ma che compongono a tutti gli
effetti una voce avulsa dall'effettiva spesa corrente del
bilancio.
Mi riferisco in particolare al volume dei trasferimenti statali
- 5,1 milioni di euro - erogati quali contributo per la quota
interessi dell'ammortamento dei mutui che la Regione è stata
autorizzata a contrarre per far fronte alla calamità dell'ottobre
2000; a questi vanno aggiunti anche gli oneri di natura corrente
derivanti dall'emissione obbligazionaria relativa al "Fondo per la
ricostruzione", quantificabili in 6,5 milioni di euro, e quelli
relativi al Fondo di previdenza dei consiglieri regionali (6
milioni di euro).
Rispetto alle spese correnti del 2001 - infatti il bilancio di
previsione 2002 è anomalo in quanto dedicato in gran parte alla
ricostruzione post alluvionale -, tra le voci più rilevanti occorre
aggiungere la quota interessi per il mutuo sull'energia, 26 milioni
di euro; i maggiori oneri per la finanza locale nella quota senza
vincolo, + 11 percento circa, e la voce "consultazioni elettorali",
con un rilevante incremento nel 2003 e nel 2005 per le elezioni
regionali e comunali. È importante sottolineare, ancora una volta,
che più del 50 percento della nostra spesa corrente, precisamente
il 52,1 percento, nelle altre regioni è posta a carico dello Stato
e che, rispetto ad essa, la Regione non ha alcuna discrezionalità
nell'operare scelte. Anche quest'anno, come negli scorsi esercizi,
è stata posta una particolare attenzione a quella parte di spesa
definita "comprimibile"; la tabella seguente si riferisce alla
riduzione prevista per alcune voci significative che rientrano
nelle spese di funzionamento.
Al settore "investimenti" sono destinati 465 milioni di euro,
pari al 34,43 della spesa totale. Sono risorse rilevanti, con una
contrazione solamente del 17 percento rispetto al 2002, anno in cui
si è operato in modo significativo con il Fondo per la
ricostruzione (basti pensare ai 130 milioni di euro dei BOR e ai 52
milioni del fondo regionale a cui vanno aggiunti 40 milioni di
trasferimenti a mutui dello Stato).
Possiamo quindi affermare che il bilancio che stiamo analizzando
rappresenta la ripresa della programmazione "normale" dell'attività
amministrativa dopo un 2002 pesantemente segnato dall'evento
alluvionale. Nel settore "assetto del territorio", dopo la
sospensione dei piani per l'evento sopracitato e tenuto conto che
la fase post alluvionale si avvia alla conclusione con il
completamento del piano interventi e l'attuazione della legge
regionale n. 11/2002 sulla delocalizzazione degli immobili, è stato
dato nuovo impulso alla programmazione ordinaria con
un'assegnazione di risorse del + 8 percento rispetto al 2001.
Negli obiettivi programmatici "Viabilità", "Difesa del suolo" e
"Acquedotti, fognature e altre opere igieniche" si riprendono gli
interventi di manutenzione e di completamento di opere progettate
in precedenza, con un'attenzione particolare nei confronti della
tematica dello sviluppo sostenibile - iniziative per contrastare le
diverse forme di inquinamento ambientale, sviluppo e gestione
dell'"Espace Mont-Blanc" - e della gestione e implementazione del
patrimonio cartografico. L'obiettivo "Interventi per opere
pubbliche diverse" contiene interessanti novità a livello di
investimenti strategici nel prossimo futuro, quali la realizzazione
della sede operativa polifunzionale della Protezione civile e della
nuova caserma dei vigili del fuoco in bassa Valle. Come già detto,
il settore dello sviluppo economico è quello in cui sono stati
compiuti i maggiori sforzi finanziari e normativi. L'assegnazione
di 224 milioni di euro, compresi i fondi globali, + 12 percento, è
il risultato di una scelta puntuale, attenta, mirata a creare le
condizioni per un potenziamento e uno sviluppo duraturo del
settore, in particolare nella zootecnia, + 5,9 milioni di euro,
nelle infrastrutture agricole, nel settore qualità, ricerca e
sviluppo dell'industria, in iniziative comunitarie (programmi
Interreg 2000/2006, Docup, interventi dell'obiettivo 2 dei fondi
strutturali, riguardanti in particolare l'area Cogne, il Forte e il
borgo di Bard, la valorizzazione integrata del microsistema
Pont-Saint-Martin, Donnas, Bard, attività di animazione economica
in favore della piccola e media impresa).
Nell'obiettivo "Promozione sociale", + 13,31 percento, va
sottolineata la realizzazione del secondo lotto della
ristrutturazione dell'ex Cotonificio Brambilla di Verrès,
dell'Institut agricole régional e del Palazzo Europa a
Pont-Saint-Martin e, nell'obiettivo "Trasporti", il completamento
dell'aeroporto regionale "Corrado Gex" a Saint-Christophe. La linea
di comportamento di questa Giunta e di questa maggioranza nei
rapporti con gli enti locali è improntata ad un profondo rispetto
per la loro autonomia, attraverso l'applicazione concreta del
federalismo amministrativo e finanziario. Senza la speculazione e
la spettacolarizzazione che in ambito nazionale accompagnano
concetti per noi fondamentali, quali devoluzione e federalismo,
abbiamo voluto gradualmente attuare questi principi con profondo
rispetto di tutte le territorialità presenti nella nostra regione,
commisurando i passaggi normativi e il trasferimento di risorse e
di competenze ad una reale ed equilibrata crescita degli enti
locali, ponendoli in grado di svolgere adeguatamente i compiti, i
ruoli e le funzioni loro attribuiti.
Il metodo impiegato è stato quello del confronto - a volte
serrato, ma sempre produttivo - nel massimo rispetto reciproco,
attuando e adottando provvedimenti nell'ottica del soddisfacimento
delle richieste provenienti dagli enti locali. È stato un percorso
tracciato da entrambe le parti in piena autonomia, coscienti di
porre mano a interventi finalizzati a rendere l'amministrazione
pubblica sempre più efficiente, dinamica e puntuale nel rispondere
alle esigenze dei cittadini. Analizzando le cifre, appare che una
diminuzione della base di calcolo riferita all'IRPEF accertata nel
2001, così come previsto dalla legge regionale n. 48/1995,
determina per il 2003 un'assegnazione di risorse alla finanza
locale di circa 174 milioni di euro, con una riduzione dell'1,7
percento rispetto all'anno in corso. Va detto che il calcolo del
trasferimento sul triennio ha scarso significato in quanto, come
già detto, l'accertamento in base alla legge regionale n. 48/1995
avviene annualmente. Su richiesta del Consiglio permanente degli
enti locali, la somma oggetto di trasferimento senza vincolo di
destinazione - 107.808.506 euro - è stata mantenuta uguale a quello
dell'anno in corso, con la condizione da loro richiesta di
destinare agli investimenti un importo pari almeno al 2,5 percento
del totale e alle politiche sociali almeno il 6,3 percento. I
trasferimenti finanziari con vincoli settoriali di destinazione
sono per il 2003 pari a 32.907.465 euro.
La somma residua, vale a dire 32.938.196 euro, è destinata a
speciali programmi di investimento (FRIO e FOSPI). Lo 0,25 percento
del totale è trasferito direttamente al CELVA per far fronte agli
oneri comuni di funzionamento. Sono state introdotte, inoltre, due
norme richieste dall'Assemblea del consorzio: la prima prevede
l'obbligo da parte dei comuni di concorrere al finanziamento delle
comunità montane di appartenenza al fine di garantire un adeguato
funzionamento; la seconda prevede l'obbligo da parte degli enti
locali di compartecipare, per quanto di rispettiva competenza, al
funzionamento dei servizi erogati ai propri cittadini.
Viene infine estesa a tutto il triennio 2003/2005 la
disposizione, riguardante il "Patto di stabilità" in attuazione, in
ambito regionale, del "Patto di stabilità e crescita", approvato
con risoluzione del Consiglio europeo il 17 giugno 1997. È
opportuno sottolineare come la valutazione dei residui sul bilancio
di previsione sia frutto di una stima che, facendo riferimento ai
risultati dei precedenti esercizi finanziari, tiene conto
dell'andamento dell'entrata e della spesa sui vari capitoli in
corso d'esercizio e che sarebbe sicuramente più attendibile se
espressa in sede di esame del conto consuntivo.
I residui attivi, che quindi possiamo definire "presunti", al 1°
gennaio 2003 sono pari al 41,51 percento, mentre i residui passivi,
sempre "presunti", sono pari al 42,28 percento delle rispettive
previsioni di competenza, evidenziando un rallentamento sia
nell'acquisizione delle entrate, sia nella definizione della
spesa.
Il peggioramento nella riscossione delle entrate è dovuto in
modo particolare ai residui relativi alla compartecipazione ai
tributi erariali (Titolo I, + 23,5 percento). Tale risultato,
paradossalmente, è dovuto all'incremento del gettito di alcune
delle principali imposte compartecipate (IVA e IRPEG) poiché,
tenuto conto del macchinoso meccanismo di devoluzione, la
riscossione del credito potrà essere effettuata solo nel prossimo
anno, vale a dire a partire dall'esercizio successivo a quello in
cui si verifica l'incremento delle entrate. Anche la previsione di
riscossione delle entrate derivanti dalle assegnazioni dello Stato
è ulteriormente peggiorata, + 18,3 percento, mentre sono in fase di
continuo miglioramento quelle riferite alle rendite patrimoniali -
ricuperi e rimborsi - e derivanti da alienazioni di beni
patrimoniali.
I residui passivi presunti al 1° gennaio 2003 ammontano a
820.150.000 euro, con un aumento del 4,63 percento rispetto a
quelli definitivamente accertati al 1° gennaio 2002, evidenziando
un trend in aumento in questi ultimi anni. Si presume che la
quantità più rilevante di residui passivi dovrà riscontrarsi nei
settori che sono condizionati da procedure più complesse per quanto
riguarda la spesa. In effetti si pensa che i due settori "sviluppo
economico" e "assetto del territorio" produrranno complessivamente
433 milioni di euro di residui passivi; in particolare,
quest'ultimo, per i finanziamenti statali e regionali conseguenti
agli eventi alluvionali, subirà un incremento del 28,41 percento.
Considerando invece gli altri settori, è confermata la tendenza ad
un miglioramento continuo della capacità di spesa.
Come già precedentemente detto, un'analisi più efficace dei dati
riguardanti i residui potrà essere effettuata in sede di
presentazione del conto consuntivo nei primi mesi del prossimo
anno.
Per un'opportuna scelta politico-amministrativa, questo bilancio
iscrive nei fondi globali solamente le risorse necessarie al
raggiungimento degli obiettivi oggetto di iniziative legislative in
corso o in fase di preparazione, per un ammontare di 12.613.424
euro di cui 232.500 per spese correnti e 12.380.924 per
investimenti, in particolare sono previsti interventi per lo
sviluppo del sistema economico per 10.988.424 euro nel 2003 -
disegno di legge sull'imprenditoria femminile, artigianato di
tradizione, sviluppo delle imprese industriali e artigiane,
"Sportello Unico" delle attività produttive -; 1.550.000 euro sono
destinati agli incentivi per la realizzazione di interventi di
edilizia abitativa convenzionata; 9.290.000 euro al settore degli
impianti a fune; 75.000 euro per la valorizzazione della conca di
Cheneil nel Comune di Valtournenche.
Per il 2004 e il 2005 vengono assegnati rispettivamente
8.949.734 e 8.249.734 euro. Signori consiglieri, ho iniziato questa
relazione di presentazione del bilancio, che ci accingiamo ad
analizzare in aula, dicendo che vi stiamo consegnando uno strumento
di valore; un "pregio" che deriva dalle fondamenta su cui è stato
costruito, dai suoi contenuti e dalle prospettive in esso presenti.
La solidità del suo impianto e il patrimonio dei suoi programmi
consentono a questo Consiglio e alla nostra gente di affrontare con
serenità e consapevolezza le sfide future, ma per fare ciò è
indispensabile continuare a mantenere da parte di tutti un grande
senso di responsabilità e un sentimento comune di appartenenza a
questa piccola comunità. Grazie.
Presidente
Colleghi consiglieri, la seduta è tolta e
riprenderà domani mattina alle 9,15 con la prosecuzione della
discussione generale sul bilancio.
La seduta è tolta.
