Classificazione
(Nessuna classificazione presente)


Resoconto integrale del dibattito dell'aula
Oggetto del Consiglio n. 165 del 30 marzo 1982 - Resoconto
OGGETTO N. 165/VII - PROSECUZIONE E CHIUSURA DELLA
DISCUSSIONE GENERALE SUI DISEGNI DI LEGGE N. 346 E N. 347
CONCERNENTI IL BILANCIO DI PREVISIONE DELLA REGIONE AUTONOMA VALLE
D'AOSTA.
PRESIDENTE
: Riprendiamo la discussione di cui agli
oggetti nn. 21 e 22 dell'ordine del giorno.
E' iscritto a parlare il Consigliere Lustrissy; ne ha
facoltà.
LUSTRISSY - (D.P.):
Dobbiamo dare atto all'Assessore alle
Finanze che in sede di illustrazione generale del bilancio ha
svolto una relazione abbastanza approfondita della situazione in
cui si presenta il bilancio di quest'anno, relazione ricca di
spunti sul piano propositivo e sul piano delle analisi dei
contenuti del documento che ci è stato presentato.
Credo che, al di là della cerimonia rituale, sia possibile
parlare anche dell'utilità di questo momento di riflessione che i
partiti rappresentati in questo Consiglio hanno occasione di
svolgere in sede di discussione del bilancio regionale, in quanto,
dagli interventi che si sono svolti questa mattina, sono nati
numerosi spunti interessanti, soprattutto per noi che concepiamo
come una continua dialettica questo rapporto fra forze politiche,
al fine di emendare il più possibile il comportamento
dell'Amministrazione regionale con la finalità che ci è comune,
cioè quella di offrire alla comunità valdostana una politica che
vada incontro alle esigenze del paese. Però non è possibile
discutere un documento tecnico, quale è il bilancio, sottraendo
considerazioni più ampie che coinvolgono sia le procedure che i
rapporti politici tra i diversi gruppi di maggioranza e di
opposizione.
E, siccome siamo abituati a parlare sempre con una certa
franchezza e a non nascondere le cose, ci piace anche il rapporto
dialettico costruttivo all'interno delle maggioranze nelle quali ci
troviamo ad operare. Però, anche questo anno, la tecnica usata è
stata quella tradizionale. La Giunta ha discusso lungamente il
bilancio, lo ha approvato e lo ha comunicato alle forze politiche,
mi riferisco alla maggioranza, alcuni giorni prima della
presentazione dello stesso agli organi del Consiglio. E lo stesso è
avvenuto anche nei confronti di alcune parti sociali che hanno
lamentato poca considerazione da parte della Giunta regionale. Di
queste osservazioni ne dobbiamo tener conto al fine di realizzare
quel rapporto collaborativo che deve essere di stimolo, sia per la
maggioranza, sia per le forze sociali che all'esterno
di
.
questo palazzo operano e si propongono di
collaborare con le forze politiche presenti in questo Consiglio,
per dare una soluzione ai problemi e per fare delle scelte. Per
cui, inevitabilmente, tale impostazione, se da un lato rappresenta
una normale operazione di Governo nel rispetto delle competenze,
dall'altro mostra anche chiari segni e limiti nelle scelte
politiche di campo. La novità di quest'anno non è tanto
rappresentata da un nuovo metodo di gestione del bilancio, ma
piuttosto dalle nuove entrate, ed è qui che la discussione da
alcuni mesi si è incentrata: da queste nuove risorse disponibili
per l'Amministrazione regionale a seguito del riparto fiscale. A
questa massa di denaro che è affluita nelle casse regionali occorre
dare un'adeguata collocazione; credo che sia questo il compito, ed
è in questa direzione che vorrei fare alcune considerazioni, senza
annoiarvi con l'elencazione di cifre o di riferimenti
contabili.
Analizzando la relazione allegata al documento contabile si
rilevano alcune considerazioni che testimoniano capacità di analisi
e che paiono anche pertinenti e corrette e che si possono così
sostanziare: necessità di una revisione globale delle leggi di
spesa con la contestuale revisione delle procedure di spesa al
fine, anche, di eliminare gli accumuli residuali e la difficoltà,
non nascosta, di fare delle previsioni in mancanza di un documento
programmatico che rappresenti la situazione nel momento in cui ci
troviamo ad operare delle scelte. Mi sembrano queste considerazioni
talmente chiare che devono, di conseguenza, essere verificate nella
previsione della spesa.
Sul piano delle procedure troviamo una posta di spesa che
riguarda la riorganizzazione dei servizi e, in modo particolare, in
base a quanto ci è stato riferito dall'Assessore alle Finanze in
sede di Commissione Affari Generali, si riferisce soprattutto al
discorso della riorganizzazione dell'Assessorato alle Finanze che,
nella nostra Regione, è anche l'Assessorato di gestione del
bilancio, con tutti i problemi che sono nati e sorgono, per
l'applicazione della nuova legge del riparto fiscale, in ordine al
recepimento dei cespiti che, come è noto, rappresenta delle
difficoltà abbastanza particolari. Però si sarebbe preferito da
parte nostra un discorso globale circa la riorganizzazione
dell'intero sistema, o dell'intero apparato regionale; cosa che da
tempo, purtroppo senza successo, stiamo lamentando in questo
Consiglio, che però credo sia giunto il momento, approfittando di
questa nuova situazione, di portare avanti come problema, perché di
fatto gli studi esistono, si tratta ora di fare una scelta che
richiede atto di volontà e di coraggio politico. E questo è stato
detto, non tanto per il gusto di ripetere delle cose che già
sappiamo, ma perché tutti quanti ci rendiamo conto oggi che è
necessario che l'apparato regionale risponda, in modo più celere,
in modo più snello, agli interventi che devono essere operati, con
la correzione delle procedure che si ritengono necessarie per
rendere più produttivo l'intero sistema.
E, a questo proposito, mi sia consentito fare una disgressione,
ampliando un po' l'orizzonte oltre il nostro mondo regionale. Sul
piano nazionale, e in molti paesi occidentali, e questa credo che
sia una constatazione di tutti i giorni, si stanno impoverendo le
risorse pubbliche finanziarie, mentre c'è una tendenza che
difficilmente si riesce a controllare, e che è costante, che
riguarda l'ampliamento della spesa a carico dell'ente pubblico.
Cioè, ci troviamo di fronte a questa situazione abbastanza di
rottura tra risorse sempre più deboli percepite dall'ente pubblico
e compiti sempre più importanti che l'ente pubblico deve assolvere
in tutti i settori dell'attività umana. In alcuni Paesi sono state
fatte delle scelte, si è passati dalla gestione per obiettivi, che
è stata la prima tappa - quella che noi avevamo chiamato la prima
fase programmatica - alla programmazione del bilancio, alle vere e
proprie scelte di programma e al bilancio preventivo, che è stata
l'ultima soluzione adottata in Paesi già più progrediti sul piano
delle strutture, sul piano economico, la cosiddetta scelta del
bilancio preventivo a base zero che ha riguardo soprattutto a
livello di copertura finanziaria. Di fronte all'impostazione
tradizionale del bilancio c'è molta attenzione ai cespiti di
entrata, per poi meglio dosare quelli che sono i provvedimenti di
spesa. E tali sistemi presumono a monte, e durante l'attuazione,
delle volontà politiche, chiare scelte politiche sugli obiettivi da
perseguire. Da un'analisi fatta dal FORMEZ che credo sia stata
pubblicata nei Quaderni sulla Pubblica Amministrazione, si rileva
che il risultato ottenuto da queste procedure, almeno nei Paesi ove
sono state adottate, è stato abbastanza modesto riguardo alla
modifica dei processi decisionali istituzionali. Cioè, hanno
influito poco, in definitiva, queste scelte di bilanci programmati
che hanno avuto quest'evoluzione: dalla programmazione globale alla
scelta di progetti-obiettivo, alla più drastica soluzione del
controllo preventivo delle coperture finanziarie prima di approvare
i progetti operativi. Per cui, alcuni di questi Paesi hanno scelto,
in alternativa, un altro obiettivo, e credo che questo sia un
discorso valido anche per noi. E' quello del miglioramento della
produttività come risposta plausibile a quel regime di austerità,
che è comune a tutte le pubbliche amministrazioni. Ne sanno
qualcosa gli Assessori al Bilancio delle Regioni, ne sanno qualcosa
le Amministrazioni comunali che, con questi provvedimenti di spesa,
cioè le leggi finanziarie di questi ultimi anni, hanno molto badato
a questo aspetto e hanno anche dichiarato chiaramente che bisogna
modificare le procedure, bisogna stare più attenti a quelli che
sono gli interventi delle Amministrazioni; insomma, bisogna
controllare le spese in modo diverso. Per cui questo modo di
intendere l'attività della Amministrazione, non diversa però dalla
scelta programmata, non comporta la conseguente esigenza di
affrontare difficili problemi come il cambiamento, l'aggiornamento
continuo dei programmi, anche per le implicazioni politiche che
queste scelte di tipo programmatico comportano. Credo che anche
noi, in questa direzione, dobbiamo fare qualcosa, proponendoci il
raggiungimento di questo obiettivo. Questo può essere un dato
concreto, attraverso il miglioramento dell'organizzazione del
lavoro, elaborazione di parametri di riferimento per le prestazioni
fornite, istituzione di un sistema gestionale a carattere
permanente, in modo che si abbia sempre la possibilità di misurare
la produttività dell'intervento che la Regione compie in base alle
scelte operate a monte con un minimo di indirizzo generale.
L'Amministrazione regionale deve essere gestita come un'azienda
efficiente; e questo deve essere il traguardo che ci dobbiamo tutti
quanti proporre a medio termine. Per raggiungerlo, però, è
necessario disporre di un apparato funzionale, e penso soprattutto
alla qualità dei dirigenti, a coloro che direttamente devono non
solo impartire le disposizioni, ma controllare che questa
organizzazione persegua quegli obiettivi che ci vogliamo proporre
sotto il profilo della produttività. Che siano, pertanto,
professionalmente preparati, e che si curi, in modo particolare, il
loro aggiornamento, che abbiano retribuzioni adeguate ai livelli di
responsabilità che a loro si devono attribuire.
L'altra indicazione che emerge dalla relazione che ci è stata
presentata è quella della riconsiderazione delle leggi di spesa.
Dovremmo avere il coraggio di superare la proposizione con dei
fatti più concreti, e so che si sta già lavorando in questa
direzione, però credo che ancora, nonostante l'osservazione
abbastanza acuta contenuta nella relazione, essa sia poi smentita
quando si va a leggere l'allegato n. 8 nel quale ritroviamo il
rifinanziamento della maggior parte delle leggi di spesa. Ritengo,
tuttavia, che nel corso dell'anno questa esigenza potrà venire
meglio considerata, se appunto, come dicevo, alle proposte
corrisponderanno impegni concreti, e l'Assessore ha manifestato
questa intenzione come scopo da raggiungere entro breve termine. E
sul piano delle procedure di spesa vi è anche la novità
rappresentata nel bilancio di quest'anno da un primo cauto
decentramento di fondi agli Enti locali.
Il decentramento dovrebbe avere questa finalità, che è poi
quella, in definitiva, di eliminare il più possibile le masse
residuali e di spendere nel modo più efficiente e più rapido questi
denari che l'Amministrazione regionale ha a disposizione per
realizzare delle attività. Nella legge che si vorrà adottare per
assicurare la realizzazione di questo obiettivo del decentramento
di fondi bisognerà fare attenzione che non si riservi a carico
dell'Amministrazione regionale tutta la procedura della spesa, con
inutili circuiti che vengono ad aggravare la possibilità di far
fronte immediatamente alle richieste di pagamento. E' certo che
questa considerazione la facciamo un po' tutti, e l'ha fatta in
primo luogo l'Assessore nella relazione. La mancanza di una visione
generale, o del cosiddetto piano di sviluppo o piano programmato,
condiziona le scelte e rischia di farlo per molti anni, e
condiziona soprattutto le scelte sul piano strategico, quelle che
maggiormente incidono sulla sostanza delle cose, che potrebbero
anche vanificare una strategia generale che deve essere
finalizzata, soprattutto, a migliorare la produttività degli
interventi dell'Amministrazione regionale una volta che si siano
compiute quelle analisi e le scelte conseguenti. E anche qui c'è un
impegno, e speriamo che nel corso dell'anno venga ultimato questo
esame del documento programmatico da parte degli organi competenti
e da parte dell'organo politico esecutivo, e si possa così
procedere al necessario ripensamento critico nelle scelte che siamo
chiamati a fare oggi. Però non credo che con questo si possa dire
che la Giunta si è sottratta all'obbligo di prendere in
considerazione alcune scelte strategiche di campo, con
l'indicazione di alcuni obiettivi particolari ai quali è stata
assegnata la priorità. E tali sono, e ritengo debbano essere,
interventi previsti per il sistema di viabilità che dovrebbe
risolvere l'annosa questione del collegamento termine
autostrada-tunnel del Monte Bianco, del metanodotto, dell'acquisto
degli immobili ex proprietà Cogne, della devoluzione dei fondi agli
Enti locali, come già detto, e la istituzione della Finanziaria
regionale. Circa le scelte elencate dobbiamo però fare alcune
considerazioni di carattere generale. In primo luogo la
realizzazione del nuovo collegamento viabile da Aosta a Courmayeur
non è una scelta estemporanea, ma è una scelta che corrisponde a
indicazioni già date da questo Consiglio, anche se dobbiamo
constatare, con un pochino di amarezza, che dovremo sacrificare una
parte delle risorse del bilancio regionale per unirle a quelle
dello Stato e di altri Enti previsti. Credo che in questo caso si
debba badare al risultato che si vuole ottenere, che è quello, e
nessuno lo può negare, di un vantaggio per la comunità regionale e
in special modo, lo speriamo, per l'attività turistica che ci sta a
cuore. Questa nuova arteria non si deve ridurre poi ad un budello
di transito in Valle d'Aosta, ma deve essere produttiva e foriera
di nuovi incrementi sotto il profilo del turismo. E vantaggio non
ultimo, altrettanto importante quanto per il turismo, per il
traffico commerciale internazionale che se oggi rappresenta un
onere sopportato a malincuore, è una fonte notevole di reddito per
il bilancio della nostra Regione, e che sotto il profilo
occupazionale riesce a colmare dei vuoti che altrimenti
produrrebbero disoccupazione.
Altra scelta fatta, e determinata dai lunghi dibattiti
consiliari, è quella del metanodotto. Scelta fatta in via
principale per il sostegno delle attività produttive, in modo
particolare dell'industria siderurgica. Però oggi, a questo
proposito, dobbiamo anche, onestamente, fare alcune riflessioni. Se
al momento in cui era stata data questa indicazione alla Giunta, e
che la Giunta ha perseguito realizzando, tramite la Banca Europea
degli investimenti, un apporto finanziario, eravamo totalmente
convinti, ora siamo un pochino perplessi, non soltanto per il
metanodotto in se stesso, quanto per la funzione primaria che il
metanodotto doveva assolvere, e quindi a causa della situazione in
cui si ritrovano oggi le industrie che dobbiamo servire. E,
certamente, non è una grande soddisfazione diminuire dei costi di
produzione, anche se questa è una cosa positiva, se questa
diminuzione ha come risultato finale delle probabili inattività,
per delle scelte programmatiche sbagliate nel settore che dovremo
pagare noi in costi occupazionali. Ci lascia un po' perplessi anche
perché ormai è cosa nota che il piano di riconversione per la Cogne
prevede, e sarà certamente così, una caduta occupazionale
abbastanza intensa; ma se è grave la situazione della Cogne,
altrettanto grave è la situazione dell'altra industria siderurgica
in Valle, l'ILSSA-VIOLA; come pare da notizie recenti, si arriverà
alla chiusura del laminatoio. Quindi, il discorso dell'utilità del
metanodotto oggi si sposta, dall'utilizzazione principale, a quella
che doveva essere una via indotta, cioè dell'uso domestico di tale
fonte energetica. E' una scelta questa che deve farci meditare,
anche considerando le nostre risorse naturali sul piano energetico.
Queste considerazioni che dovremo necessariamente fare ci
porteranno forse, non dico inevitabilmente, a bilanciare le due
cose e magari a fare delle scelte alternative ben precise. Se sul
piano legislativo nazionale si realizzeranno le necessarie premesse
con la liberalizzazione della produzione in campo locale (e questo
chiaramente è un discorso che bisognerà affrontare quanto prima
perché il problema energetico incombe) dovremo utilizzare al
massimo le risorse disponibili, soprattutto in prima persona, come
Amministrazione regionale, tramite l'attività degli Enti
locali.
Un'altra scelta che deriva dalle indicazioni emerse dal
Consiglio, come avevo anticipato, riguarda il recupero edilizio
abitativo con l'acquisto del patrimonio immobiliare ex Cogne, ma
questo non sarà sufficiente. Se ci saranno altre risorse
disponibili o altre che si renderanno disponibili nell'iter annuale
dell'utilizzazione del bilancio, dovrà ancora essere fatto uno
sforzo per il risanamento del centro storico cittadino. E questo
non è un problema di poco conto, soprattutto per la Città di Aosta,
ma ci sono altri centri che hanno queste caratteristiche, però dico
soprattutto Aosta, perché ormai qui non ci sono più aree
edificabili, per cui inevitabilmente il discorso sarà a senso
obbligato.
Mi pare anche interessante l'impegno dell'Assessore circa
l'adeguamento della vecchia legge regionale sull'edilizia popolare
che, non dimentichiamoci, negli anni passati è stata uno strumento
importante che ha dato dei risultati nel complesso positivi, come
promozione di attività edilizia di tipo abitativo, anche se in
questi ultimi anni, per via dei limiti che la legge conteneva, non
è più un intervento favorevole in quanto le situazioni di mercato
hanno avuto una rapida evoluzione in modo negativo.
Rimane, infatti, a parte il discorso del decentramento agli Enti
locali di cui abbiamo già trattato, da prendere in considerazione
la proposta dell'istituzione della Finanziaria regionale.
Credo che questa iniziativa prenda le mosse dalla grave
situazione in cui si trova il nostro sistema industriale, che
richiede, non solo attenzione, ma anche precisi interventi da parte
della Amministrazione regionale. Oltre agli strumenti tradizionali
che avevamo a disposizione in questi anni, tutti quanti ci rendiamo
conto che per realizzare degli interventi efficaci nei settori
economici produttivi sono necessari strumenti pronti, efficienti e
diversi, forse, dai tradizionali modi di intervento
dell'amministrazione pubblica. Perché il più delle volte non è
sufficiente il finanziamento ma sono necessari dei supporti tecnici
di tipo assistenza e consulenza che sul mercato sono difficilmente
reperibili e di cui l'Amministrazione regionale si deve fare
carico, perché oggi l'interventismo pubblico dello Stato,
condividibile o meno, è una realtà, e l'Amministrazione pubblica
sta operando come grande azienda. E' necessario che anche
l'Amministrazione regionale si doti di questi strumenti per poter
meglio realizzare questi interventi, non solo esaminando le
proposte dei piani di riconversione, dei piani di ristrutturazione,
dei piani di intervento, ma anche seguendo, sul piano
dell'evoluzione, questi interventi per evitare sorprese. Molte
Regioni hanno fatto la scelta che viene proposta oggi nel nostro
bilancio. Più che di finanziarie pubbliche si tratta di finanziarie
a capitale misto, che hanno dato dei risultati diversi, non tutti
soddisfacenti, in alcuni casi positivi, in alcuni altri decisamente
negativi, perché non si sono sottratte alla logica della
lottizzazione, della strumentalizzazione politica; per non arrivare
poi ai casi noti e conosciuti della corruzione e dei sistemi che
vanno condannati. Noi abbiamo da tempo individuato lo strumento dei
fondi di rotazione anche in un momento in cui si parlava già di
finanziaria regionale e che oggi si dice sia insufficiente per
operare efficacemente per poter effettuare questi interventi nella
misura in cui sono richiesti con le considerazioni che sono già
state fatte. Ebbene, noi crediamo che tale sistema di intervento
sarebbe oggi più efficace se gestito in forma unitaria e collegiale
così come lo era all'inizio. Solo in questo modo gli interventi
potranno meglio essere preordinati ad un più incisivo risultato
finale, non certo smembrando la gestione dei fondi di rotazione, ma
riportandoli a unità di gestione. Per cui noi, e non lo abbiamo mai
taciuto, abbiamo molti dubbi su questa realizzazione: siamo consci
dell'utilità della disponibilità di denaro per effettuare questi
interventi, ma abbiamo dubbi sullo strumento della Finanziaria
regionale per realizzarli.
Tra l'altro poi dobbiamo considerare che vi sono alcune
contraddizioni tra le proposte di aumento di dotazione per i fondi
di rotazione, prevedendo anche l'allargamento ai settori finora
esclusi del commercio e dell'artigianato, ma dobbiamo tenere
presente che questo strumento di intervento è uno strumento di più
facile utilizzazione se non ha grosse implicazioni sul piano
gestionale e che potrebbe essere, se riportato alle finalità
iniziali, lo strumento per sopperire, in questo momento, alle
esigenze di intervento nel settore privato. Per quanto riguarda la
soluzione finale dell'istituzione della Finanziaria pubblica
manteniamo, come già detto in altre occasioni, tutte le nostre
riserve, in quanto riteniamo che lo strumento ci sia per interventi
urgenti, che sono da farsi in questo breve periodo, cioè che
l'unico sistema sia ancora quello dei fondi di rotazione, i quali
devono essere supportati da quell'apparato che dicevo prima, del
quale l'Amministrazione regionale si deve dotare. Chiaramente
queste scelte porranno delle discussioni e ci riserviamo poi, al
momento opportuno, di precisare meglio la nostra posizione in
ordine alle eventuali proposte che saranno fatte per questa
realizzazione.
Vengo al termine del mio intervento facendo una considerazione
finale. Dobbiamo dire, come è nostra tradizione, con la franchezza
che ci ha sempre contraddistinto, che sappiamo apprezzare e
valutare le attività e le proposte che il bilancio preventivo che
ci viene presentato ha e i molti connotati positivi con la
concretizzazione delle scelte operate, come dicevo dianzi, dal
Consiglio regionale, che hanno trovato puntuale riscontro nel
documento contabile come scelta di indirizzo di intervento
dell'Amministrazione regionale. E di questo ne siamo soddisfatti.
Permangono queste zone d'ombra che tutti assieme dobbiamo superare,
perché i propositi credo che ci siano stati, siano stati
dichiarati, però vorremmo che assieme si passasse dai propositi
alla realizzazione concreta, eliminando con quegli interventi
indicati e da ricercare, quelle frizioni, quelle situazioni che non
permettono all'Amministrazione di operare nel senso della
produttività, nel senso dell'efficacia e nel senso, soprattutto,
della volontà di porre mano alla revisione delle leggi di spesa per
poter riorganizzare questi interventi dell'Amministrazione
regionale finalizzati a quel piano di sviluppo che ci sarà
presentato tra qualche mese.
Nel terminare voglio anche sottolineare, come alcuni colleghi
hanno già fatto questa mattina, l'esistenza di risorse favorevoli
per la nostra Amministrazione nei confronti di altre situazioni
diffuse dappertutto, che vedono grandi difficoltà per le
amministrazioni pubbliche, sotto forma di cespiti finanziari;
inoltre l'esigenza di fare e di considerare con la dovuta
attenzione alcune proposte che ci sono già state sottoposte e altre
che lo saranno, per destinare una parte del nostro bilancio
all'aiuto di quei paesi che sono meno privilegiati. Questo è un
atto che è nelle tradizioni di nobiltà della nostra terra
valdostana, come è stato dimostrato recentemente con gli interventi
a favore dei nostri fratelli che hanno avuto situazioni difficili
nelle ultime calamità naturali del nostro Paese. Una parte del
nostro bilancio, da concordarsi di volta in volta, non indicando
cioè delle percentuali, con coloro che si occupano di questi
problemi all'estero di assistenza ai Paesi in via di sviluppo, deve
servire a finanziare qualche progetto per testimoniare anche in
quei Paesi la nostra voglia di affiancarci ai fratelli più poveri,
ai diseredati, a coloro che hanno bisogno. E a questo proposito,
insieme ai colleghi Voyat e Martin, abbiamo già depositato stamani
un ordine del giorno alla Presidenza del Consiglio e che prego di
far distribuire ai colleghi Consiglieri.
PRESIDENTE
: La Presidenza provvederà a distribuire
l'ordine del giorno suddetto.
Ha chiesto la parola il Consigliere Fosson; ne ha facoltà.
FOSSON - (D.C.):
L'occasione del bilancio 1982, che è il
quarto bilancio di previsione che discutiamo in questa legislatura,
può già essere motivo per tracciare alcune linee consultive dello
operato della legislatura 1978-1983. Un consuntivo politico, un
consuntivo che tenga conto di quanto in questi anni è stato fatto
in questo Consiglio, in questo palazzo e nella nostra Regione.
Alcuni argomenti di questo tipo sono già stati trattati nei
Consigli regionali passati allorquando si è discusso dell'ingresso
dei socialisti in maggioranza. Giustamente allora il Presidente del
Consiglio, Dolchi, diceva che le considerazioni politiche generali
che in quel momento erano state fatte sarebbero state riprese nella
loro sede naturale, che è quella della discussione del bilancio. Il
bilancio è ovviamente un documento contabile, lo hanno già detto
altri, ma è pure un quadro in cui si sviluppa l'azione del Governo
regionale, un momento della vita politica della Regione, un momento
estremamente importante che dà occasione per fare delle
valutazioni, per tracciare delle linee di tendenza e per indicare
una serie di obiettivi che poi, mano a mano, nel corso dell'anno,
l'Esecutivo e il Consiglio regionale modificheranno e integreranno.
Siamo partiti in questa legislatura dal 1978 con un primo nucleo
originale di maggioranza, un nucleo costituito dalla Democrazia
Cristiana e dall'Union Valdôtaine; nucleo che poi si è
successivamente allargato fino all'ingresso dei socialisti.
Prima c'era stato l'ingresso nel 1979 dei Democratici Popolari,
ingresso che ha coinciso con la stesura di un programma per gli
anni futuri, che non era stato fatto nel 1978 all'atto
dell'elezione della Giunta Andrione, perché in quel momento la
situazione era, per certi versi, un pochino anomala, con il
pericolo per la Democrazia Cristiana di essere estromessa, per cui
fu fatta una Giunta sul filo della maggioranza appena raggiunta.
Quello che a noi interessa sottolineare è che al nucleo originale
costituito dalla Democrazia Cristiana e dall'Union Valdôtaine si
sono successivamente aggiunte delle altre forze politiche. Questo
può significare molte cose. Potrebbe anche significare una certa
stanchezza di fronte alla quale perde di significato il dibattito
politico, perde di significato la critica, perde di significato il
prospettare delle alternative. Può significare, e secondo noi
significa, che di fatto con tutte le mancanze si è data una
impostazione giusta e corretta ai problemi; si è riusciti a fare
dei passi avanti, si è riusciti a costruire un consenso attorno a
delle scelte fatte. In questi anni, secondo noi, sono stati
compiuti dei passi avanti, sono stati risolti dei problemi, sono
state date delle indicazioni per risolverne altri. Sono stati
commessi, ovviamente, anche degli errori. Abbiamo compiuto delle
scelte di politica industriale che possono essere anche
discutibili, sotto spinte emotive, alla ricerca immediata di una
alternativa a situazioni che si stavano aggravando, ad esempio
quella miniera di Cogne. Ma questo è soltanto un accenno che volevo
fare. Di fatto siamo vissuti in questi anni in una società che si
va sempre più burocratizzando e terziarizzando. Perde spazio
l'agricoltura, perde spazio l'industria, guadagnano spazio i
colletti bianchi, con tutto quello che da questo nasce.
Dobbiamo sottolineare che manca l'iniziativa, manca la volontà
di rischiare; prevale ancora il concetto che un titolo di studio
debba aprire automaticamente le porte ad un posto di lavoro da
colletto bianco. Occorre muoversi in un'altra ottica. Sono cose che
tutti noi diciamo molte volte tutti i giorni. Bisogna rivalutare
ogni tipo di lavoro, ridare dignità a qualsiasi occupazione ed
eliminare gli squilibri fra settore e settore a parità di impegno e
responsabilità. Dire queste cose in una discussione di bilancio,
intendendo il bilancio come un puro fatto tecnico contabile, può
essere andare oltre gli schemi prefissati, oltre i limiti di una
normale discussione di bilancio. Ma sono cose che vale la pena di
sottolineare. Scriveva, in una serie di articoli comparsi su uno
dei settimanali più diffusi nella nostra Regione, un illustre
giornalista che si cela sotto lo pseudonimo di Mistral, che
l'autonomia della nostra Regione è stata considerata soltanto da un
punto di vista materiale ed economico e che occorre invece rifarsi
alle ragioni storiche e ideali della stessa. Ha ragione, per certi
versi ma, secondo noi, questa sua visione ha un limite: nel senso
che non basta rifarsi alle ragioni storiche e ideali, occorre saper
rivivere oggi, proprio con l'iniziativa, con una nuova cultura, le
ragioni dell'autonomia nei tempi attuali. Non basta guardare
indietro e cercare di riproporre degli schemi obsoleti.
Lo stesso giornalista scriveva della illeggibilità del bilancio.
Un accenno a questo tipo di discorso lo ha già fatto l'Assessore
Ramera. C'è sicuramente il rischio di perdersi tra i numeri,
leggendo questo bilancio, però di fatto, ad un esame appena più
attento, ci si può accorgere abbastanza facilmente che dal bilancio
traspaiono delle linee di sviluppo, traspare una visione globale
dei problemi. E se sono accettabili alcune battute su alcuni
aspetti particolari, non è accettabile il qualunquismo di fondo che
prevale in certe affermazioni.
Altri colleghi hanno già fatto rilievi sulla prudenzialità nella
valutazione delle entrate. Sono rilievi che aveva già fatto
l'Assessore e che noi sottoscriviamo. A noi pare che si debba
sottolineare, in particolare nella politica della spesa, il fatto
che una maggiore disponibilità di bilancio abbia permesso di uscire
da quella che gli anni scorsi chiamavamo la logica assessorile, la
logica delle scelte fatte per ogni Assessorato, con una visione
chiusa e ristretta, non una visione generale dei problemi. A noi
pare che si siano individuate delle linee di interesse generale,
che in quel senso siano state date delle indicazioni, e questo
abbia permesso di uscire da una visione ristretta. Occorre
continuare su questa strada, occorre continuare a dibattere i
problemi globali, occorre continuare a dare indicazioni in questo
senso. A questo proposito mi sia permesso dire che molte delle
scelte, come ricordava già prima il collega Lustrissy, che sono
state recepite e fatte proprie dalla Giunta e inserite nel
documento di bilancio, avevano già fatto parte della discussione di
questo Consiglio e, mi sia permesso di dire, molte di queste scelte
erano già state indicate dalla Democrazia Cristiana quando altre
forze politiche avevano ancora dei dubbi sulla positività di alcune
valutazioni.
Vorrei sottolineare alcuni di questi temi. Il primo è quello del
decentramento. Il bilancio prevede un cospicuo numero di miliardi
da assegnare ai Comuni e agli Enti intermedi per le loro attività.
Sottolineava ieri l'Assessore Ramera la modesta capacità operativa
dei Comuni. Ecco, noi intendiamo dire che c'è un rischio in questo,
un rischio che vadano a residui passivi molti dei denari che
vengono decentrati ai Comuni. Dirò soltanto come esempio che il
Consorzio dei Comuni del Bacino Imbrifero Montano destina ai Comuni
certe cifre, e che molte di queste - come ho visto da un documento
del 31 dicembre del 1981 - non erano state intaccate in minima
parte dai Comuni. Occorre quindi dare ai Comuni nuove capacità di
spesa, nuove capacità di gestione. E in questo contesto, io direi,
è estremamente importante rivalutare il ruolo delle Comunità
Montane come organismo intermedio. Dobbiamo avere il coraggio di
dire che le Comunità Montane, così come sono, non funzionano per
cui o le sopprimiamo oppure, e secondo noi questa è la strada,
diamo effettivamente alle Comunità Montane delle deleghe. Perché se
noi pensiamo ad alcuni Comuni che non raggiungono i 100 abitanti,
che hanno difficoltà a darsi la benché minima struttura, non
possiamo pensare che per un centinaio di abitanti si possa
costruire una struttura particolarmente elaborata. Occorre
rivedere, quindi, nell'ambito della Comunità Montana, la struttura
di questi Comuni più piccoli o con più modesta capacità
operativa.
Altro tema, secondo noi estremamente importante, è quello della
viabilità, come hanno già sottolineato altri, soprattutto il
collegamento Aosta-Courmayeur, sul quale la Regione si impegna in
prima persona. E' un tema vitale, lo abbiamo detto un paio d'anni
fa, allorquando si approvò il progetto di massima del collegamento
Aosta-Courmayeur. E' un tema vitale perché ci permette di
continuare ad essere inseriti nella Europa e ci permette di
continuare a vivere, ad essere crocevia dell'Europa e non ad essere
un "cul di sacco" come siamo stati nei secoli scorsi.
E ancora vogliamo sottolineare l'importanza di aver dotato
nuovamente i fondi di rotazione dei capitali necessari ampliando la
loro funzione anche verso l'artigianato e verso il commercio.
Rileviamo l'importanza di aver destinato delle cifre, per il
momento non molto cospicue, ma che potranno essere ampliate,
all'edilizia abitativa, con particolare riferimento al Quartiere
Cogne della Città di Aosta, al rifinanziamento della legge 24,
quella sull'edilizia economica popolare, e, infine, vogliamo
sottolineare l'importanza della Società Finanziaria come centro
imprenditoriale, come centro per vivacizzare l'impenditorialità, e
non come strumento per salvare e disperdere fondi nelle aziende
"decotte". Ci sono esempi, e lo ricordava prima il collega
Lustrissy di Finanziarie che funzionano bene e seriamente. Dovremo
rifarci a questi esempi e dovremo saper gestire correttamente
questo tipo di società.
Ancora un accenno al problema energetico, il problema che il
bilancio individua stanziando una certa cifra per il metanodotto.
E' già stato detto dell'energia pulita, energia relativamente a
basso costo, energia che potrà favorire lo sviluppo industriale e
potrà d'altra parte favorire i consumi privati. Ma accanto al
metanodotto è importante sottolineare il tema delle energie
alternative, delle energie differenti, delle energie che esistono
nella nostra Regione. Occorrerà per i prossimi anni condurre una
politica energetica che potrà determinare la nostra ricchezza o la
nostra povertà in base alla nostra capacità di produrre o meno.
Vorrei fare ora soltanto un appunto.
Qualcuno ha sollevato dubbi sulla opportunità di finanziare, con
fondi regionali, opere che sono di competenza statale, come ad
esempio il metanodotto che, in definitiva, si traduce in un
finanziamento di un ente di Stato, come la SNAM; o il collegamento
Aosta-Courmayeur, che si traduce nel finanziamento di un altro ente
di Stato, come l'ANAS. Noi diciamo che con un riparto fiscale come
il nostro, abbiamo ovviamente interesse a non fermarci su questioni
di principio che possono essere anche importanti, ma dobbiamo
guardare alla sostanza delle cose, dobbiamo vedere, saper risolvere
i problemi senza fermarci soltanto alla forma delle cose. Ciò detto
concordo con l'Assessore Ramera quando diceva che saranno stati
disillusi coloro che portavano avanti soltanto interessi
corporativi o interessi individualisti nei confronti di questo
bilancio. Bilancio, secondo alcuni, estremamente vasto, capace di
soddisfare tutti i più piccoli bisogni. Ecco, io sono contento che
queste persone, che questi gruppi corporativi siano stati disillusi
e il fatto che lo siano stati va a merito di chi questo bilancio ha
presentato.
PRESIDENTE
: Ha chiesto la parola il Consigliere Cout; ne
ha facoltà.
COUT - (P.C.I.):
Nella sua relazione di ieri l'Assessore
Ramera diceva che questo bilancio non è stato redatto sotto
l'effetto euforico della felice conclusione della faccenda del
riparto, ma che è stato invece un momento di riflessione della
Giunta, ed è perciò un documento in cui sono state sintetizzate, e
da cui sono emerse, linee di tendenza nuove che evidenziano una
pluralità di iniziative dei vari Assessorati.
Ha sottolineato anche interventi indicativi per il decentramento
verso l'ente minore, ha citato alcune scelte di sviluppo nei vari
settori economici. Verso la fine della sua relazione ha anche
ricordato che vi saranno senz'altro dei delusi, che vedranno come
non risponda al vero il detto che con questo riparto con questo
bilancio, si sarebbero soddisfatti i bisogni o si sarebbero
favoriti i pochi. Ha ricordato come gli interventi serviranno
invece a salvaguardare l'occupazione nell'industria, che saranno
interventi per la soluzione dei problemi degli agricoltori, per il
turismo. L'Assessore Ramera ha detto anche che con questo bilancio,
in poche parole, non si soddisferanno i lussi di qualcuno, perché
per soddisfare i lussi bisognerà aspettare ancora molto. A tutto
questo si dovrebbero aggiungere molti "se", ma penso che già alcuni
interventi li abbiano messi in evidenza, e quindi io non riprenderò
le questioni nei vari settori, ma farò alcune considerazioni sul
settore che interessa la formazione professionale e la promozione
sociale.
Innanzitutto mi sono detto che la cultura non è un semplice
fatto di consumo, un lusso, o peggio ancora, uno spreco, ma che il
suo sviluppo può rappresentare invece un'importante risorsa e una
finalità per una società progredita in Valle d'Aosta e merita,
quindi, tutte le attenzioni, anche in un bilancio, pur non essendo
una cosa facilmente quantificabile. Qualcuno nel suo intervento di
stamattina, mi sembra Nebbia, ha ricordato anche come la cultura
non sia facilmente circoscrivibile ad un settore particolare, ma
come comprenda invece ben più di un settore, che non la promozione
sociale e la formazione professionale. Mi sono anche detto che la
cultura dovrebbe essere intesa, secondo il nostro parere, come un
fattore reale di avanzamento e di rinnovamento della vita nella
Valle di Aosta e debba quindi esaudire quelli che sono i bisogni di
un numero sempre maggiore di persone, di qui la necessità di
seguire in modo particolare gli apparati culturali, le istituzioni,
programmando, riformando, rinnovando ove sia necessario,
qualificando sempre di più la spesa per la cultura e promuovendo
uno sviluppo del sapere a tutti i livelli. Tanto più, direi, ci si
deve impegnare quale Amministrazione di una Regione autonoma. Ho
apprezzato allora che sul bilancio la spesa per la promozione
sociale sia passata da 44,898 miliardi dell'81 ai 62,234 miliardi
dell'82, più 1.287 milioni nei fondi globali. Ma se andiamo a
vedere meglio, questo aumento si riduce di molto se si considera
che solo per l'aumento delle spese per il personale si passerà da
33 miliardi a 43 miliardi, e quindi 10 miliardi in più. Se a questo
noi aggiungiamo quella svalutazione che abbiamo calcolato in altri
casi sul bilancio, del 16%, verifichiamo poi che l'aumento tende a
diventare sempre più esiguo, tanto più, soprattutto, se viene
paragonato all'aumento che c'è stato sul bilancio in altri settori.
Non per niente se andiamo a verificare poi la percentuale sul
totale del bilancio, i fondi che vengono destinati al settore della
promozione sociale scendono drasticamente dal 20,30% dell'81 al
14,79% dell'82. Con la sicurezza sociale sono i due unici settori
che vedono scendere in modo consistente la percentuale dei fondi
sul totale.
Dicevo prima che la cultura non è facilmente quantificabile ma,
in base a queste cifre, questa può essere una magra consolazione, e
certamente con meno soldi a disposizione si potrà fare ben poco di
più. Bisognerebbe, allora, per valorizzare la cultura come una
risorsa, una finalità, guardare alla quantità e alla qualità degli
interventi che vengono riportati sul bilancio. Bisognerebbe, per
fare molto meglio, spendere molto di più, e spendere molto meglio,
e sarebbe comunque necessario in ogni momento qualificare e
aggiornare la qualità della spesa per caratterizzare maggiormente
l'impegno nel campo culturale. Si dovrebbe riuscire a capire, oltre
a quanto è stato speso, in meno o in più, anche cosa è stato
modificato nel modo di spendere e come viene qualificata, in poche
parole, la spesa. Qui non vorrei dare dei giudizi troppo affrettati
visto che solo stamattina, come Commissione, abbiamo potuto
riunirci per esaminare il bilancio e chiedere alcuni chiarimenti
all'Assessore. Però, senza parlare dei capitoli in cui non vi è
stato un aumento di fondi, mi è parso di capire dall'esposizione
che ha fatto l'Assessore che le maggiori quote nei vari capitoli
serviranno quasi tutte a coprire i maggiori costi o comunque a
riorganizzare servizi esistenti. Non vi sarà, in generale, secondo
il nostro parere, un modo diverso di spendere i fondi destinati al
settore della promozione sociale e non vi saranno leggi che
andranno ad individuare delle scelte nuove neanche nei fondi
globali; e questo eventualmente si potrà verificare nei vari
capitoli. A leggere il bilancio sembra di capire che gli interventi
della Regione si siano assestati su leggi esistenti e che la Giunta
non dimostri una volontà, almeno palese, di modificarli. Infatti
molto si fa con deliberazioni di Giunta in base a leggi esistenti o
con interventi urgenti; e sembra quindi molte volte che la Giunta,
e gli Assessori, vogliano essere i gelosi custodi di una cultura e
di una scuola, con la paura di perdere chi sa che cosa, che da un
momento all'altro potrebbe sfuggire di mano.
Spesso abbiamo visto modificazioni, innovazioni significative,
venire apportate solo dopo che l'opposizione le ha chieste e su di
esse ha insistito per molto tempo. Abbiamo per esempio richiesto a
più riprese una legge per la formazione professionale; dapprima ci
è stato risposto che non c'era bisogno di una legge, poi alla fine
il Presidente della Giunta ha annunciato che questa legge verrà
redatta da una apposita Commissione. Aspettiamo da tempo
adattamenti alle esigenze locali, con considerazioni che prima di
questi adattamenti debbono essere prese decisioni a livello
nazionale. Da tempo abbiamo chiesto anche ci sia una revisione
sulla istruzione professionale. Purtroppo questa legge si è persa,
forse, nei meandri delle Commissioni del Consiglio scolastico
regionale. Abbiamo chiesto un dibattito sugli organismi della
scuola, è stato presentato un progetto, ancora dobbiamo discuterne
in Commissione. Abbiamo chiesto l'istituzione di un museo
etnografico per la minoranza Walser e ancora siamo in attesa che
questo venga istituito. Sono queste alcune richieste che abbiamo
fatto e che per ora non abbiamo avuto il piacere di vedere
realizzate. Abbiamo visto anche bocciare i pochi tentativi che ci
sono stati di una sperimentazione in Valle d'Aosta e questo si
riferisce, ad esempio, al 2° Circolo Didattico. La Giunta, molte
volte, preferisce non portare delle decisioni in Consiglio.
Stamattina il Consigliere Tonino parlava di 7000 deliberazioni di
Giunta e 40.000 mandati, a confronto di poche leggi che sono state
preparate invece sulla promozione sociale, sulla pubblica
istruzione, tanto per fare ancora alcuni esempi. Sono andato a
controllare alcuni dati che si riferiscono alla Pubblica Istruzione
da quando io sono presente in questo Consiglio. Ho visto, ad
esempio, che dal settembre del 1978 alla fine del 1979 l'Assessore
ha portato in Consiglio almeno 112 ratifiche di deliberazioni di
Giunta, tra queste anche alcune di una certa importanza, come 100
milioni per il Comune di Aosta per sistemazione di edifici
scolastici. Abbiamo istituito con una deliberazione di Giunta
servizi speciali di trasporto il che va bene, ma forse era meglio
discutere in Consiglio i lavori concernenti la costruzione di
scuole. E, invece, per ciò che riguarda i provvedimenti che non
siano ratifiche di deliberazioni di Giunta portate in Consiglio dal
1978 ad oggi, abbiamo visto 40 di questi provvedimenti presentati
dall'Assessore. Otto di questi trattano di aumenti di spesa che si
riferiscono a libri e a mense o ai Comuni, due interessano
l'istituzione della borsa di studio, uno la revoca di una borsa di
studio, quattordici interessano applicazioni di leggi nazionali
riferiti alla 419, alla 196 e altre leggi, quattro interessano
modifiche di leggi regionali già esistenti, uno un regolamento, uno
una disposizione sull'istituzione dell'Istituto Musicale, uno un
prolungamento di cinque anni dell'Istituto d'Arte. Tra questi ci
sono tre contributi per acquisto di terreni o case, uno, abbastanza
importante, per l'istituzione di asili nido, uno che istituisce il
servizio di refezione ai Comuni, uno si riferisce al rilascio di
pagelle bilingui e uno a sovvenzioni a istituzioni culturali che
non fa, secondo il nostro parere, che sanare una situazione
preesistente, tant'è che anche Nebbia stamattina si riferiva a
questa legge dicendo che forse può essere rivista in alcuni punti.
Ecco, penso che tra tutte queste leggi, ci siano anche leggi di un
indubbio valore, votate in Consiglio, però noi siamo del parere che
in Valle d'Aosta si possa fare anche di più nel campo della scuola
e della cultura. E tutto questo lo diciamo facendo anche
riferimento a quello che diceva ieri l'Assessore Ramera, proprio
guardando alle elezioni che sono vicine e senza voler usare questo
in modo strumentale. Secondo il nostro parere è abbastanza urgente
in Valle d'Aosta che si discuta maggiormente sulle cose della
cultura, della scuola, confrontando le idee per fare scaturire
qualcosa di ancora più positivo di quello che di positivo è stato
fatto. Molte volte ci sembra invece che ci si chiuda nelle nostre
idee non riuscendo ad andare oltre alcune barriere che sembrano
dividere il Consiglio. Pare che ci sia veramente bisogno di
ricercare, di trovare forse una mentalità e atteggiamenti che
servano ad individuare gli interventi che possano essere
programmati e realizzati assieme, proprio perché siamo convinti che
per certi interventi in Valle d'Aosta sia necessario il contributo
di tutte le forze politiche. Il Consigliere Nebbia, stamattina,
diceva che è necessario pensare ad una crescita culturale della
Valle d'Aosta e non solo ai suoi valori materiali. Anche noi siamo
di questa idea e pensiamo quindi che forse sarebbe necessario che
le forze politiche spostassero, su questo campo, la loro
attenzione, per andare ad individuare una serie di interventi che
potrebbero essere attuati e che non starò a ricordare, visto che
erano già stati proposti e che in alcune parti sono stati ripresi
da altri Consiglieri, tra cui il Consigliere Nebbia, che, appunto,
ha fatto un riferimento preciso a queste questioni. Anche il
Consigliere Tonino ha parlato di questo, soprattutto per ciò che
riguarda un collegamento della promozione sociale con altri
settori, tipo il mondo del lavoro, con la necessità di approvare
una legge sulla formazione professionale, istituire un osservatorio
del lavoro che possa dare indicazioni per indirizzare nel settore
della scuola. C'è la necessità, secondo il nostro parere, di andare
a dei collegamenti maggiori anche coi sistemi di informazione, di
comunicazione; non possiamo pensare alla scuola, alla cultura, come
ad un settore separato. E' necessario anche potenziare le
iniziative dei Comuni, delle Associazioni, delle Biblioteche, di
altri organi, di altri Centri che si potrebbero individuare in
particolar modo per i giovani. E così si potrà pensare ad
interventi diversi, a musei, a collegamenti con altri musei. Noi
pensiamo che su queste cose veramente ci sia da discutere di più e
che per il prossimo bilancio ci sia già la possibilità di
modificare interventi che altrimenti rischiano di essere
ripetitivi, quando invece si può individuare un qualcosa di
nuovo.
PRESIDENTE
: Ha chiesto la parola il Consigliere Pedrini;
ne ha facoltà.
PEDRINI - (Ind. P.L.I.):
Sarò velocissimo, Signor
Presidente, velocissimo perché evidentemente molti problemi sono
stati sollevati, e quindi mi limiterò soltanto ad una
considerazione che è stata fatta dal Comitato finanziario del
Partito Liberale e mi riservo di dire alcune cose che potrebbero
essere utili in sede di dichiarazione di voto. L'unica cosa che ha
lasciato un po' perplesso il nostro Comitato finanziario, sono
stati quei molti finanziamenti di 40-50-60-30 milioni che vanno un
po' qua un po' là, senza una sicura definizione, e che noi ci
impegniamo a seguire da vicino perché riteniamo che anche questi
debbano essere di pubblica utilità e non già eventualmente
sfruttati come sovvenzioni per future elezioni regionali od
altro.
Abbiamo dei dubbi e molte perplessità, nonostante quello che
qualcun altro ha detto stamattina, sulla faccenda dell'acquedotto
del Monte Bianco, così come abbiamo molte perplessità su quei
finanziamenti dovuti agli speciali incarichi, che non si sa bene
come andranno a finire, e ci ripromettiamo anche questi di seguire
molto da vicino, perché riteniamo che tutto debba essere fatto "cum
ratio".
Quanto ha detto il collega Lustrissy è da approvare quasi in
toto, perché ha già trattato alcuni argomenti che avevo preparato e
che è inutile che io ripeta. L'unica cosa che c'è da sottolineare è
il fatto che, secondo me, ancora una volta, e questo lo ripeto
tutti gli anni, l'Assessorato al Turismo non ha avuto quella parte
di primaria industria valdostana che dovrebbe avere, per cui mi
auguro che con le prossime entrate si possa vedere maggiormente
sostenuta.
Un altro settore in cui andiamo ancora con i piedi di piombo è
il risanamento del bestiame che crea malcontento generale, con una
perdita di miliardi e miliardi all'anno, perché siamo ancora al
punto di 15 anni fa.
Dovrei anche dire una parola sul poliambulatorio di Donnas che è
alla sua fase finale e che mi auguro venga portato in porto al più
presto. Così come un particolare accenno lo devo fare sugli
sviluppi della cintura elettrica dei mayen dell'alta montagna per
tutti quei contributi che giustamente sono già stati dati e che
vanno seguiti per la loro definizione, per quelle strade poderali
che sono ancora necessarie per l'alta montagna e la montagna di
traverso.
Per quanto riguarda l'Industria e il Commercio, dovrei dire che,
mi sta benissimo la Finanziaria perché, checché si dica, sono stato
il primo che ha portato in quest'aula l'argomento di una
Finanziaria dodici anni fa. Così come ritengo che il metanodotto
sia una cosa ultra necessaria, e sulla quale abbiamo fatto le
dovute interrogazioni e interpellanze. Ancora per l'industria e il
commercio direi che non approviamo la Camera di Commercio, perché
noi liberali desideriamo un'organizzazione para-Camera di
Commercio, che possa fare tutti quei lavori che attualmente sono
fatti un po' a casaccio, e vi invito tutti, a cominciare dal
Presidente della Giunta, ad andare negli uffici alla sinistra
dell'entrata dell'Assessorato dell'Industria e del Commercio dove
se entra una persona, un'altra non può entrare, perché sono troppo
piccoli. Questa è una realtà di fatto di cui il Presidente della
Giunta nel suo spazioso ufficio forse non si rende conto, di come i
nostri cittadini vengano trattati, sia pure con molta delicatezza,
ma con altrettanta possibilità di lasciarli al di fuori della porta
per parecchio tempo in attesa.
Mi riservo di fare una dichiarazione finale congiunta, sentita
l'esposizione del Presidente della Giunta, su tutto il resto della
relazione di bilancio, perché è inutile ripetiamo tutti le stesse
cose. Andiamo avanti con i lavori e ognuno, nella dichiarazione di
voto, potrà mettere a fuoco il suo pensiero.
PRESIDENTE
: Colleghi Consiglieri, non essendoci più
nessuno iscritto a parlare, si considera chiusa la discussione
generale.
Ha chiesto la parola l'Assessore alle Finanze, Ramera; ne ha
facoltà.
RAMERA - (D.C.):
Nella mia replica devo tener conto di
tutto quanto è stato detto. Dirò subito che sono soddisfatto della
discussione. Ieri temevo il famoso gioco delle parti e il rituale
che vede, a seconda del ruolo giocato in un'Assemblea, lo
scambiarsi, appunto, delle parti, però dai vari interventi ho avuto
innanzitutto la conferma che questo bilancio è stato capito. Lo ha
detto il Consigliere Fosson. Sono rimasto sbalordito quando ho
letto i titoli e il contenuto di un articolo di un settimanale
locale, anche se a noi vicino, da cui sembrava che questo bilancio
fosse incomprensibile per tutti, che molti Consiglieri non
avrebbero saputo leggerlo e che sarebbero venuti in quest'aula a
votare secondo indicazioni di partito o di movimento. Ma quello che
mi preoccupava era anche il fatto piuttosto negativo di questo
qualunquismo, che si sofferma ad analizzare piccole voci per
denigrare, quando siamo di fronte ad un bilancio di circa 430
miliardi. Da qualcuno ho sentito l'esaltazione di questa massa di
denaro che affluisce nelle casse regionali, non starò a fare
indicazioni di nomi, di interventi, perché mi sembra antipatico e
fuori luogo, però da una parte, appunto, si dice che esiste una
grande massa di denaro che avrebbe dovuto soddisfare o risolvere
tutti i problemi. L'ho detto ieri: non si può risolvere tutto e
subito, perché nessuna cifra sarebbe mai sufficiente. Nello stesso
tempo, però, ci sono stati interventi in cui si diceva che
mancavano alcune cose, talune erano state sottostimate,
sottovalutate; per cui ad un certo momento non so che cosa avrebbe
dovuto fare il Governo regionale in un momento come questo nel
quale si è dovuto affrettatamente cercare di capire, innanzitutto,
qual era la consistenza delle entrate, dopo di chè ricordarsi, e
bene hanno fatto coloro che l'hanno detto, che non abbiamo
inventato niente, non vantiamo diritto di primogenitura su
determinate scelte. Le scelte sono venute da tutti i banchi del
Consiglio, molto probabilmente in questi anni in cui si attendeva
la definizione del riparto fiscale, e sono state valutate dal
Governo regionale per indicarle nella parte dei Fondi globali e
come priorità per il bilancio 1982 e susseguenti. E dico
susseguenti perché non è vero che noi non consideriamo anche i
bilanci futuri. Bene ha sottolineato il Consigliere De Grandis per
cui mi sarebbe stato sufficiente dire che egli ha risposto per me,
che ha praticamente visto sotto la luce positiva le indicazioni di
bilancio, suggerendo alcune cose che terrò, così come penso tutti i
Colleghi di Giunta, come oggetto di riflessione per questo autunno.
Suggerimenti, davvero positivi, sono venuti da tutti i Gruppi
consiliari, perché le critiche mi stanno sempre bene se sono al
fine di soddisfare le esigenze della comunità valdostana, ma non mi
stanno bene quando sono fatte in termini polemici e personali.
Molto probabilmente se avessi tenuto conto di alcuni suggerimenti
relativamente alle nostre entrate, forse saremmo come le altre
quattro Regioni a statuto speciale che stanno ancora aspettando, e
qui c'è la delegazione della Regione Friuli-Venezia Giulia che è
venuta appositamente da Trieste per ascoltare come ci siamo
comportati per giungere alla conclusione di questo problema. Ma
direi che basterebbe questo fatto, al quale abbiamo tutti
contribuito in fase finale, basterebbe l'aver portato a compimento
questo importante problema
del riparto fiscale per dire che il Governo regionale ha operato
nell'interesse della comunità valdostana.
Sono state dette parole quasi evangeliche da tutti, però se
questo riparto non fosse arrivato e fossimo nella situazione delle
altre Regioni (e basterebbe che vi informaste sulla situazione
della Sardegna) non saremmo certo qui a discutere del bilancio,
perché il bilancio lo avrebbe fatto gli uffici dell'Assessorato
alle Finanze e avremmo distribuito ai vari colleghi della Giunta
quei pochi milioni al di fuori delle spese obbligatorie e non
avremmo risolto niente. Terrò conto di quanto è stato detto proprio
perché in sede di illustrazione mi sono impegnato personalmente di
fare in occasione del bilancio '83 di questo autunno, quei
confronti che qualcuno lamenta non esserci stati, affinché ci siano
prima della formulazione di bilancio come suggerimenti delle parti
sociali di questo paese, in modo che la Giunta possa poi tenerne
conto.
Se vi è un punto dove siamo stati carenti è stato il problema,
direi morale, da parte di una Regione che ha avuto un riparto come
il nostro, di rivolgere la propria attenzione a Paesi che in questo
momento soffrono veramente e dove si muore di fame. Per cui non
accetto di vedere scritto "ho fame" in Valle d'Aosta, mentre so che
questo problema esiste da altre parti. Quindi è un problema che, il
Presidente della Giunta lo dirà meglio di me, era alla nostra
attenzione, però volevamo esaminare anche il vostro piano
quinquennale per sapere dove destinare questi quattrini.
Giustamente qualcuno ha fatto rilevare che non siamo insensibili a
questi problemi e lo abbiamo dimostrato in occasioni recenti di
sciagure accadute nel nostro Paese; ma anche in queste occasioni
abbiamo localizzato determinati interventi, non siamo andati così
alla rinfusa. Anche in questo problema volevamo individuare la
direzione giusta, soprattutto per la Valle d'Aosta che partecipa
all'organizzazione dei parlamentari di lingua francese, che quindi
ha spesso occasione di incontrarsi con le delegazioni di paesi
veramente sottosviluppati, l'Alto Volta per esempio, dove c'è
questo problema della fame. Noi ritenevamo giusto non dirlo
ufficialmente nella parte introduttiva di bilancio, ma intervenire
successivamente a cose fatte. Per cui sono d'accordo con gli ordini
del giorno, direi che come formulazione mi stanno bene entrambi,
però mi spiace che quello di Carlassare vada ad impegnare, sia pure
in percentuale, una cifra che costringerebbe in questo momento a
fare delle variazioni, che ritengo si possano fare successivamente.
Però lo spirito, praticamente, ricalca quello dell'ordine del
giorno di maggioranza e che io ritengo a nome della Giunta, di
accogliere e di poter votare.
Non replicherò qui su tutti i punti che sono stati toccati,
perché oltre a quelli delle scelte prioritarie, si è andati,
praticamente, anche a toccare i settori di intervento, quindi ci
sarà modo e tempo da parte dei colleghi di Giunta di rispondere a
quelle precise domande che sono state fatte, giustamente, ma che
non ritengo di dover esaminare in sede di replica finale. Sono
certo che le nostre scelte, come dicevo, sono scelte non fatte in
senso personale, ma in senso collettivo e tenendo conto delle
indicazioni emerse in questi ultimi tempi, in questi anni da parte
del Consiglio regionale. Terremo conto senz'altro di tutti i
suggerimenti che sono venuti dai vari Gruppi e ringrazio anche i
colleghi della maggioranza che, pur accogliendo bene il bilancio,
hanno voluto però fare emergere anche un parte critica della quale
bisogna tener conto. Quindi ritengo che il dibattito di oggi sia
stato un dibattito positivo. Non sto a rispondere agli spunti
polemici perché polemica non c'è stata e dirò che quello che è
emerso potrà essere oggetto di attenta valutazione. Non è questa la
sede per discutere dei Fondi globali perché nel prossimo mese i più
importanti provvedimenti previsti nei Fondi globali verranno in
aula sotto forma di legge e quindi, in quella sede, potranno essere
dibattuti e potremo confrontarci, portare il nostro contributo e le
variazioni che si riterranno necessarie.
Credo con questo di avere detto tutto; terrò in considerazione
quanto è stato detto dagli altri per il futuro bilancio, e anche
per la gestione di questo, però ritengo che molte cose le avevo già
dette ieri nella relazione che forse qualcuno non ha capito molto
bene.
Lascio la parola al Presidente della Giunta, ritenendomi
comunque soddisfatto del contributo dato da tutti i Gruppi.
PRESIDENTE
: Ha chiesto la parola il Presidente della
Giunta; ne ha facoltà.
ANDRIONE - (U.V.):
Les choses étant ce qu'elles sont, il
serait difficile de répondre aux accusations ou aux affirmations
faites ce soir au Conseil régional et il serait particulièrement
difficile de répondre en matière culturelle vu que, de la part de
groupes qui - permettez-moi de le dire très brutalement - ne
connaissent pas un mot de français et pas un mot de patois, on
vient nous apprendre de quelle façon il faudrait défendre la
minorité valdôtaine. C'est gratuit, mais c'est la vérité. On est
libre de dire ce qu'on veut, mais il y a une chose qui est
certaine. Nous sommes une minorité et nous n'acceptons pas qu'on
nous apprenne comment il faut être. Vous n'êtes pas une minorité!
Vous êtes un parti et je me permettrai de l'expliquer plus
longuement après! Il faut séparer les deux choses et j'y vais avec
une certaine calme et une certaine abondance. J'ai écouté et je
n'ai pas interrompu, sauf d'une façon bien plus courtoise. M.lle
Viglino a eu peut-être un mouvement d'humeur, vu qu'on lui a
enseigné ce que c'était que la culture, mot énorme. Chacun est
libre de faire les considérations qu'il veut et, dans ce débat, je
suis libre moi-aussi de faire mes considérations. Je me permets de
les faire et je voudrais qu'on me laisse cette liberté. On vient de
nous dire que nous ne sommes pas à même de représenter la culture
valdôtaine. Evidemment, on confond "consommation" et "culture". On
confond le nombre de gens qui vont voir une exposition avec un fait
culturel. Là, nous ne sommes pas d'accord. On confond la
possibilité, que nous voulons donner, d'avoir des structures avec
les fait que ces structures soient utilisées par la plus grande
partie de la population. Cela, je me permets de le dire: ce n'est
pas de la culture, mais c'est plutôt de l'endoctrinement. Ce ne
sera pas de notre part qu'on fera l'erreur de confondre les deux
choses. J'ai les cheveux gris et je suis né à une époque où cette
confusion était la règle. Nous n'avons pas de culture officielle.
Il doit être bien clair que nous nous refusons à toute tentative
d'imposer ou d'indiquer ce que c'est que la culture. Je crois que
nous trouverons dans le monde entier des gens qui pensent de la
même façon que nous. Il est quand même extraordinaire qu'on vienne
ici nous dire de quelle façon nous devons défendre la culture
valdôtaine et le patrimoine des valdôtains. Il y
a des
limites à tout et il y a une limite qui est fondamentale: nous
n'accepterons jamais qu'on nous enseigne un projet d'autonomie
parce que cette autonomie n'est pas la nôtre, et alors chacun est
libre de faire son projet d'autonomie, mais il ne faut pas nous
dire que nous devons avoir ce projet d'autonomie. Les choses sont
différentes et cette différence nous la soulignons encore une fois
et nous le répéterons toujours, parce que ce n'est pas cette
autonomie qui est le but de l'Union Valdôtaine. Nous existons
politiquement parce que nous n'acceptons pas cette autonomie. Nous
changeons les choses parce que nous existons et que cette autonomie
n'est pas la nôtre. Ceci dit, je dois affirmer que nous avons
constaté avec un plaisir subtil qu'il y a eu un changement
d'objectifs et que, au début de cette législature, l'ennemi était
la Démocratie Chrétienne. Puis, "malheureusement", les Démocrates
Populaires sont venus avec nous. Ensuite, "malheureusement" de
nouveau, les socialistes ont adhéré. Entre-temps, il y a eu la
défection du Parti Socialiste Démocrate Italien, représenté par M.
Minuzzo. Eh bien, ce n'est plus la Démocratie Chrétienne l'ennemi,
c'est l'Union Valdôtaine, politiquement, parce qu'avant on
distinguait entre l'Union Valdôtaine "bonne" et Union Valdôtaine
"mauvaise". A présent, sauf peut-être quelques petites exceptions
marginales, l'Union Valdôtaine est toute mauvaise. Donc, nous en
prenons acte politiquement et nous en tirerons les conséquences
politiques. Quand on dit que l'Union Valdôtaine est polluante selon
une certaine majorité, nous sommes sous un certain point de vue
orgueilleux de savoir polluer la majorité, mais il est évident que
nous devons en tirer des conséquences. Nous aimons dire "pain au
pain, vin au vin", parce que les choses doivent être claires. A cet
égard, il y a les prises de position qui, de notre part, n'ont
jamais été obscures et nous n'avons jamais distingué, à l'intérieur
des forces de l'opposition, les bons et les mauvais. Nous nous
considérons un mouvement minoritaire et nous avons le droit
d'exister. Nous sommes ce que nous sommes et nous représentons une
idée, une position, la défense d'un patrimoine culturel. Nous ne
changerons pas, et non pas parce que cela représente un point
d'orgueil, d'être égal à soi-même, mais parce que si nous changeons
nous ne serions plus ce que nous sommes et nous n'aurions plus nos
raisons d'être.
Je crois qu'il était nécessaire de dire cela parce que, quand on
discute du budget, on est libre de faire plus ou moins le tour de
tout le savoir humain et de préparer l'avenir - même si cela peut
sembler présomptueux - à travers les petits pas qui peuvent
prédisposer aux opérations futures. Or, déjà une fois M. Mafrica,
chef du groupe du Parti Communiste, avait lancé un appel émouvant à
la Démocratie Chrétienne, en dénonçant l'hégémonie, les
supercheries de l'Union Valdôtaine qui, étant donné qu'elle pouvait
parler de part et d'autre, était dans une position beaucoup trop
forte. Il fallait donc, selon les théories de M. Mafrica, que la
Démocratie Chrétienne, se rendant compte qu'elle était mise en
minorité par l'Union Valdôtaine, fasse un pont neuf et trouve de ce
côté-ci de la barricade les seuls alliés valables. Cela est
peut-être juste et, comme il était expliqué par un grand
mathématicien - même plus grand que M. Mafrica - il arrive parfois
que les astres prennent des positions aujourd'hui pour des
positions futures. Cela est parfaitement légitime et nous sommes
d'accord. Mais ce que nous reconnaissons c'est qu'il faut avoir son
propre rôle et la possibilité de parler avec n'importe qui. Or,
nous ne voyons pas pourquoi nous ne serions pas, nous, dans la
condition de ne pas pouvoir le faire. Il fallait dire cela pour
expliquer que nous n'acceptons pas d'interdits ou
d'excommunications, quelle que soit la part d'où ils viennent. La
politique est plus importante que la discussion du budget - et cela
a été déjà exprimé par M. Bordon hier soir quand il a dit d'une
certaine nervosité ne serait pas étrangère aux prochaines élections
et qu'elle semble s'être emparée du personnel politique de ce
Conseil. Eh bien, nous n'avons pas de nerfs, nous sommes
parfaitement indifférents à cela et, encore une fois, nous n'avons
aucune intention de changer de ligne.
Non risponderò dettagliatamente perché non credo sia il caso di
dare risposte puntuali nel corso della discussione generale sul
bilancio. Vorrei soltanto che fossero messi in evidenza alcuni
punti e che forse sono stati sottovalutati nella relazione
dell'Assessore alle Finanze. Ci siamo prefissati alcuni obiettivi;
obiettivi che è giusto definire comuni a tutte le forze politiche
del Consiglio, anche perché indispensabili; obiettivi che non
avrebbero potuto non essere fissati in questa maniera, in quanto
sarebbe stata dimenticata una parte importante delle necessità
attuali. Non dobbiamo scegliere tra le richieste ma soddisfare i
bisogni che si presentano.
Giustamente il Consigliere Lustrissy ha parlato delle nuove
teorie in materia di previsione della spesa, limitate a periodi
brevi, riguardo al fatto che è assolutamente impossibile oggi fare
delle previsioni anche soltanto a breve e medio termine. Lustrissy
ha, d'altra parte, assieme ad altri colleghi intervenuti, messo il
dito nella piaga parlando di capacità decisionale, di processi
decisionali, ma se non si agisce nel senso di proporre in maniera
più diffusa, non si saprà mai se essa esiste. E' legittimo il
sospetto che la Giunta regionale faccia un decentramento a favore
dei Comuni per poi dimostrare che i comuni non spendono? E'
legittimo. Ognuno è libero di pensare come vuole, però se questo
decentramento non fosse mai stato fatto non avremmo mai saputo le
capacità dei Comuni. Ad un certo momento la prova della verità
viene solo dai fatti, non dalle parole. Al tempo stesso era
indispensabile affrontare certi temi di carattere regionale, verso
i quali la Regione deve spostarsi sempre di più, e Nebbia lo ha
sottolineato giustamente, e sempre meno verso gli altri. Però non
con un'operazione drastica di rovesciamento; la Regione deve
occuparsi di questioni regionali e anche di questioni che
necessariamente superano la Regione. Ieri assieme all'Assessore
Borbey abbiamo avuto un incontro con il Presidente della
Commissione Lavori Pubblici della Camera, per discutere il problema
del collegamento Aosta-Courmayeur e abbiamo fatto le nostre
proposte, per il tratto Quart-traforo. Proposte che l'On. Botta ha
accolto con notevole interesse e di cui riparleremo. A noi non
serve che il problema sia risolto con delle piccole elargizioni,
perché 15 miliardi rispetto al
totale necessario sono pochi,
altrettanto lo sono i finanziamenti dell'ANAS quanto può stanziare
la Società del Traforo è di nuovo poco; si parla, come minimo, di
10 miliardi al Km. per costruire questa autostrada, ma ci sembra
che le stesse forze Regione, Traforo, ANAS, Stato, possono
stabilire un finanziamento valido per risolvere il problema da
Quart-l'Eglise al Monte Bianco. Questa nostra proposta è
stata accolta con grande interesse e già avevamo stanziato i
miliardi che sono in bilancio a favore dell'emendamento previsto
nella legge, emendamento che dovrebbe essere votato oggi e che
dice: "Saranno altresì ammessi i collegamenti con i trafori alpini
a condizione che siano presenti significativi finanziamenti da
parte di Enti locali e Società dei Trafori" e in questo caso
potrebbe essere concessa sia la costruzione sia, in futuro, la
gestione per evitare problemi come quelli del tratto Salerno
Cosenza, dove la mancanza di pedaggio impedisce che ci sia un
minimo di manutenzione. Quindi i nostri 15 miliardi, che forse non
serviranno a risolvere il problema entro l'anno, rappresentano però
l'unica cosa concreta che finora è stata fatta per questo
collegamento. Ricordo che quando il Traforo del Monte Bianco era
previsto per 7 miliardi di lire la Giunta regionale di allora
stanziò un miliardo a fondo perduto e che fu quello che decise il
voto sia del Cantone di Ginevra che del Parlamento francese. E il
Traforo del Monte Bianco, per nostra fortuna, è una realtà.
La questione del metanodotto. Mi per metto di leggere quello che
è il progetto di accordo che è stato emanato dalla SNAM e che
dice:
Art. 1 - "Affinché possano essere perseguite le finalità
espresse al punto 5 (cioè metanodotto e gestione) la Regione Valle
d'Aosta verserà alla SNAM un contributo a fondo perduto in conto
impianti per l'importo di £. 25 miliardi e 850 milioni non soggetto
di IVA, ai sensi degli artt. 1 e 2 del D.P.R. 26 ottobre 1972, n.
633. L'ammontare del contributo è riferito alla data del 10 gennaio
1982. La prima rata di £. 13 miliardi sarà versata alla SNAM S.p.A.
Cod. Fisc. ecc., entro 30 gg. dalla data di stipulazione della
presente convenzione sul c.c.p. n. 1/1 (...) ag. n. 34 di
Metanopoli. La seconda rata di Lire (...) sarà versata dalla
Regione non appena resa disponibile dall'Istituto finanziatore.
Tale rata sarà aumentata di interessi intercorrenti dall'1.1. 1982
e la data di effettivo versamento alla SNAM".
Questo è il punto sul quale stiamo discutendo perché per lo meno
partiranno gli interessi dalla data effettiva della firma.
"La somma (...) sarà tuttavia diminuita dei contributi di
allacciamento che la SNAM avrà concordato", e così continua "gli
interessi saranno calcolati con i tassi di prime rater ordinario
con l'esclusione delle commissioni applicate dagli Istituti
Bancari: il calcolo sarà effettuato, ecc.".
Cioè, noi non desideriamo il metanodotto soltanto per le ragioni
validissime che sono state spiegate, e cioè il vantaggio che esso
rappresenta per risparmio, per meno inquinamento ecc., ma ci siamo
posti una domanda semplice, che è questa: è concepibile
un'industria siderurgica dell'importanza di quella che esiste in
Valle d'Aosta senza la possibilità di produrre acciai legati,
altolegati, piattili e lunghi? La risposta data da diversi esperti
è stata no. L'unica condizione per la quale questo tipo di acciai
può essere prodotto in Valle d'Aosta è che ci sia un combustibile
che non contenga zolfo e cioè il metano. Perché oggi le industrie,
tipo l'ILSSA VIOLA e la Cogne, funzionano a propano. Il propano è
caro e deve essere trasportato, tra l'altro con dei rischi enormi,
in autobotti, con la scorta della polizia, è estremamente
inquinante e pericoloso. Oggi come oggi, praticamente, costa da 1 a
10 rispetto al metano. E allora, visto che l'obiettivo primario
richiesto da tutte le forze, è che occorre difendere l'occupazione,
per cui bisogna prima di tutto dare le strutture per poter
difendere quest'occupazione. E' chiaro che l'occupazione non si
difende soltanto con le parole, perché produrre come si produce
oggi alla Cogne a 300 milioni di perdita al giorno vuol dire, prima
o poi, la chiusura, perché a questi limiti non si resiste.
Nella sua digressione il Consigliere Lustrissy ha detto che è
ora di finirla di mettere certe questioni sempre più a carico
dell'Ente pubblico. Facendo questo tipo di ragionamento si
deresponsabilizza chi opera, ma noi siamo contrari alle assistenze
tecnologiche di mercato perché presuppongono un'economia diretta,
un dirigismo che, oggi come oggi, significherebbe soltanto dare la
colpa sempre e soltanto alla Regione. Per qualsiasi cambiamento,
anche volontario ad esempio, la colpa sarebbe prima
dell'Assessorato Industria e Commercio, poi della Giunta, poi del
Consiglio regionale, e via di seguito. La nostra risposta viene
data attraverso un organismo che sia alle dipendenze del Consiglio
regionale e della Giunta, ma che sia autonomo con la possibilità di
operare come qualsiasi altra società finanziaria, nel rispetto del
codice civile non ai termini di diritto pubblico, perché la grossa
differenza è quella. L'Amministrazione regionale certe operazioni
non potrebbe, per diritto, farle; le può fare attraverso una
finanziaria, che sarebbe uno strumento che, pur essendo distinto
dalla Regione, avrebbe da parte della Regione le indicazioni per
operare.
Il problema del decentramento e, di conseguenza, delle Comunità
Montane. Non è inutile ripetere, ancora una volta, quella che è la
nostra posizione. Noi interveniamo a favore dei Comuni, anche se
non è un compito della Regione. Abbiamo fatto, modestamente, una
proposta di diritto costituzionale in materia, che è rimasta
inascoltata, e chiedeva che la Regione avesse competenza primaria
in materia di diritto comunale. Tra l'altro, questa prerogativa
esiste per la Regione Sicilia e per la Provincia di Bolzano. Il
progetto di legge in questione giace, come molte altre cose, al
Parlamento.
D'altra parte, noi ci rendiamo conto che non è possibile che un
Ente così importante, per tradizione, come i Comuni della Valle
d'Aosta, sia ridotto a non esistere per mancanza assoluta di
possibilità finanziarie. E allora, forzando la legge, noi
supereremo questo ostacolo perché, a nostro avviso, quel progetto
di legge non può esser bocciato. I Comuni non sono finanziati come
dovrebbero in base a leggi dello Stato e queste cose sono state
scritte ancora una volta, ma non trovano corrispondenza in quelle
che sono le poste del bilancio statale. Quindi noi facciamo questo
sforzo per distribuire e per ridare responsabilità, innanzitutto, e
quindi una finanza autonoma ai Comuni. E questo sforzo che facciamo
non è per nulla proporzionale, non è legato al bilancio della
Regione che deve essere impiegato, in primis, per scopi regionali,
così come è regolato il finanziamento che fa lo Stato. Poiché è
assodato che quelle che sono le entrate aleatorie, leggasi casinò,
sono certe, mentre quelle che sono entrate certe, leggasi riparto
fiscale, sono aleatorie, noi stabiliamo nei limiti delle nostre
committenze, le somme che possono essere decentrate, perché tutto
il resto sarebbe solo "flagornerie".
A proposito delle Comunità Montane vi ricordo le varie
disposizioni: "La valorizzazione delle zone montane, favorendo la
partecipazione della popolazione attraverso le Comunità Montane
alla predisposizione e all'attuazione dei programmi di sviluppo e
dei piani territoriali dei rispettivi comprensori montani ai fini
di una politica generale di riequilibrio economico nazionale e
regionale. Noi crediamo che sia tempo di mettere fine a questo
equivoco, e cioè che non si possa parlare di Comunità Montane come
se fossero un Ente territoriale come i Comuni. O si modifica la
legge, e su questo punto siamo disponibilissimi a discutere, a
proporre delle leggi regionali, oppure noi ci rifiutiamo di far
riferimento ad una legge che è una legge di riequilibrio economico,
non una legge di distribuzione territoriale delle risorse. Può
anche darsi che sia una distorsione professionale però l'art. 36
della legge finanziaria dell'anno in corso recita molto bene: "Per
l'anno 1982 è autorizzata la spesa di Lire 120 miliardi da
iscrivere nello stato di previsione (...) il predetto importo è
parzialmente destinato alle spese di gestione delle Comunità
Montane e programmazione economica, mediante assegnazione a
ciascuna Comunità Montana...". Vorrei che fosse sottolineato: "...
l'importo di lire 30 milioni, oltre a Lire 1000 per abitante
residente nel territorio montano della Comunità".
Siamo invece favorevoli, e direi molto favorevoli, a quella che
è la revisione ragionata delle leggi di spesa della prevenzione
civile perché queste leggi di spesa debbono essere correlate e
coordinate a quella che è la realtà attuale.
Abbiamo fatto un piano generale per la Regione e siamo stati la
prima Regione a farlo; sottoscriveremo tra poco una parte del
capitale sociale dell'IPLA, per avere in più l'apporto scientifico
di questo importante ente che la Regione Piemonte ha creato per
avere dei supporti validi a questo tipo di discorso che deve essere
legato con la prevenzione civile. Spero che tra pochi giorni
potremo avere il permesso per avere le bande su cui trasmettere
come prevenzione civile e avendo già la carta della forestazione e
delle zone di pericolo potremo sovrapporre le due cose. Cioè la
revisione deve essere fatta in funzione di quelli che sono i nuovi
compiti che la Regione assume, che ritiene di poter assumere, o per
carenza di altri o per sua specifica decisione. Oltre a questa vi è
anche la questione idrogeologica, la questione dei bacini, di cui
c'è vasta esemplificazione nel bilancio, perché ogni bacino avrà un
suo programma. E' evidente che qui la spesa è assolutamente
necessaria, ma nessuno può dire dove sia urgente, perché negli
ultimi anni tutte le volte che abbiamo messo a posto un torrente, e
in particolare la Valle del Lys, l'anno dopo succedeva qualcosa da
un'altra parte. Desideriamo sistemare tutti i nostri corsi d'acqua,
però qui non è più un discorso di scelta, è un discorso di
priorità. Perché la scelta è stata fatta, ed è documentata in base
ad un certo tipo di ricerca, ad un certo tipo di soluzioni, che
sono certamente criticabili, ma che esistono e che fanno parte del
patrimonio regionale, e che non è possibile mettere in un cassetto
dimenticandole per incominciare a fare altri tipi di ricerca, altri
studi, altre cose di questo genere. Quello che esiste deve essere
sfruttato dalla Regione, deve essere applicato.
Questo è il primo dovere che ha il Consiglio regionale e,
attraverso il Consiglio regionale, la Giunta.
Dedico le ultime parole all'agricoltura. Per controllare certe
cose, durante la discussione generale e prima che si facessero
altre affermazioni, mi ero fatto portare il "Rapport Général de
Synthèse" che, diciamolo pure francamente, per il 75% è ancora
valido oggi, se non di più, e che prevede una serie di cose sulle
quali oggi noi lavoriamo e delle quali fissiamo, puntualmente, gli
obiettivi raggiungibili nel piccolo termine di tempo. Ebbene in
materia di agricoltura denunciava la tragedia del fatto che
l'agricoltura precipita, "est en déclin précipité depuis '61", e
questo "déclin" continua. Quando certe generazioni saranno
pensionate o scomparse ci saranno intere fasce della Valle d'Aosta
abbandonate e deserte. Una cosa alla quale non crediamo sono i
progetti perfetti che escono come Minerva armata dalla testa di
Giove e risolvono i problemi. Noi crediamo che sia necessario
sperimentare il decentramento, e per quanto riguarda l'agricoltura
siamo convinti che è necessario che da un lato l'agraria
ristabilisca la sua posizione di calmiere, impedendo che il
contributo, il mutuo, la forma di intervento regionale vadano ad
altri che non siano l'agricoltore; dall'altro lato lo sforzo che
faremo per la formazione professionale deve dare all'agricoltura in
Valle d'Aosta una classe che sia capace di capire e di affrontare i
problemi enormi che oggi l'agricoltura presenta. Evidentemente non
sono questioni che portano frutti in sei mesi, in un anno, magari
neanche in dieci anni, però è indispensabile porre oggi questi
problemi in questa maniera perché altrimenti la Regione, a nostro
avviso, mancherebbe a quello che è uno dei suoi compiti principali,
e cioè saper investire oggi in maniera non fruttifera, perché
questi frutti arrivino domani.
La discussione capitolo per capitolo, simpatica tradizione di
questo Consiglio, permetterà a chi non si fosse sentito soddisfatto
delle mie risposte di riproporre il problema e, nei limiti delle
mie capacità, sarò lieto di rispondere.
