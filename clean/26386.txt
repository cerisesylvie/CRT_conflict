Classificazione
(Nessuna classificazione presente)


Trascrizione informale del dibattito dell'aula
Oggetto del Consiglio n. 40 del 8 febbraio 1973 - Resoconto
OGGETTO N. 40/73 - Programma di lavori pubblici e di
interventi finanziari per esecuzione di lavori pubblici per l'anno
1973. Delega alla Giunta.
Montesano (P.S.D.I.)
- Prima di dare la parola al
Presidente della Giunta, io desidero comunicare al Consiglio che
gli interventi su questo argomento non sono vincolati dal
Regolamento, quindi gli interventi possono essere, così come
vengono fatti per il bilancio, senza limite di numero e soltanto
con un contenimento del tempo per ogni richiesta di intervento.
Dujany (D.P.)
- Ci troviamo anche quest'anno dinanzi alla
proposta presentata dalla Giunta perché il Consiglio approvi il
programma dei lavori e degli interventi finanziari per l'anno
1973.
Si tratta, come al solito, di un elenco di opere distinte in un
elenco di opere di interesse regionale, in cui sono previste
sistemazioni interessanti strade regionali o di interesse regionale
e opere di sistemazione, di allargamento delle strade regionali
stesse.
Si tratta... successivamente un intervento a favore dei Comuni
per sistemazioni di lavori stradali e bitumature varie, oltre che a
un intervento per la costruzione di acquedotti e fognature.
Inoltre c'è un programma di un miliardo circa per la costruzione
di edifici destinati alla pubblica istruzione o edifici pubblici in
genere.
Il programma dei lavori è stato così preparato, servendoci delle
richieste pervenute da tutti i Comuni e cercando di rispettare le
priorità espresse dai singoli Comuni e cercando di fare un
intervento nel modo più equo possibile.
Montesano (P.S.D.I.)
- Chi chiede la parola
sull'argomento, così, a titolo di discussione generale?
Nessuno chiede la parola, allora si può passare all'esame, no,
Manganoni.
Manganoni (P.C.I.)
- Io pensavo che l'opposizione avesse
qualcosa da dire, volevo correttamente dargli la precedenza...
(risate) ...
Noi siamo quelli che non fanno dell'opposizione
per l'opposizione e ve l'abbiamo dimostrato e ve lo dimostreremo in
questo momento, che noi alla Giunta diciamo quello che alla Giunta
va detto.
Quello che la Giunta fa bene, noi diciamo: bene; quello che la
Giunta, secondo noi, fa male, diciamo: male.
Questa è la nostra posizione obiettiva; quindi lascio la parola,
allora, all'opposizione.
Manganone (D.C.)
- In sede di discussione del bilancio,
io avevo posto al Presidente della Giunta delle precise domande,
desidererei, se possibile, che mi rispondesse prima di intervenire
sulla discussione generale del piano.
Vorrei ricordare che le richieste, che io ho fatto, riguardavano
il numero degli assistenti in forza, attualmente, l'impiego di
questi assistenti e un resoconto dettagliato del Capitolo 496 che
riguarda il pagamento di parcelle ai professionisti.
Montesano (P.S.D.I.)
- Nessun altro intervento?
Allora...
Manganone (D.C.)
- Allora, visto che i dati non ci sono
ancora, io posso continuare sulla discussione generale.
Ho esaminato attentamente questo elenco di opere e - senti
quelli dell'opposizione, Manganoni, grazie - ho notato che
l'importo di queste opere assomma a lire 82.838.000.000.
Ho fatto un parallelo con le cifre a disposizione in bilancio e
approvato. Quelle in bilancio ammontano a 4.674.000.000 ma non sono
tutte spese in conto capitale che si faranno, ma dobbiamo detrarre,
secondo me, da queste spese il Capitolo 546 per 250.000.000,
dovremmo detrarre il Capitolo 549 per 70.000.000, dobbiamo detrarre
il Capitolo 556 per 35.000.000 e dobbiamo, inoltre, detrarre
400.000.000 che sono previsti per il pagamento dell'Iva.
Ebbene, in tutto abbiamo a disposizione 3.907.000.000 e qui ci
troviamo di fronte a un elenco di opere che assomma a 8.200.000.000
ma siamo in piena campagna elettorale e questo è il più bel
volantino della Giunta per farsi la sua pubblicità perché poi la
Giunta scriverà: abbiamo stanziato qui, abbiamo stanziato là e i
nostri Sindaci ci crederanno a queste cose!
Ma come possono credere quando l'importo è più del doppio, è più
del 100%, sono d'accordo che occorrono delle voci in più, occorrono
degli importi in più ma che l'importo sia superiore del 100%
rispetto al disponibile, questo è, secondo me, demagogia, è una
forma di pre-elettorale, è una presa anche in giro, mi suggerisce
l'amico Mappelli e, effettivamente, è vero.
Perché ho notato, ho fatto un parallelo dal 1969 al 1973, ma mai
è stato presentato un piano di elenco di opere così ampliato come
questo.
Signori miei, questa non è una serietà amministrativa e questo
lo dico per il Consigliere Manganoni che sbraitava, che s'accaniva
contro l'attuale maggioranza, della maggioranza precedente, ma
eravamo più seri, prendi, Manganoni, il piano dei lavori del 1970,
c'era, sì e no, un quindici per cento in più, quella era la
serietà, non adesso che c'è il 110 in più.
Quindi, io voglio dire che certe forme di demagogia, certi
volanti elettorali come questo, perché poi di qui partiranno poi le
segnalazioni ai Sindaci e i nostri Sindaci, creduloni in buona
fede, crederanno che questa Giunta, crederanno che gli stanziamenti
in bilancio sono aumentati, invece abbiamo visto nella relazione
che ho fatto poc'anzi, che gli stanziamenti sono parecchio
diminuiti.
Manganoni (P.C.I.)
- Io non voglio polemizzare...
(Manganone:
non conviene) ...con il collega che mi ha
preceduto, a me basterebbe fare...
(voci) ...
un parallelo
fra il piano presentato oggi, che presenta molte deficienze e le
farò rilevare, con i piani che presentava la passata Giunta, quella
democristiana.
Quello che volevo far rilevare era questo: che almeno da questo
piano io non rilevo delle discriminazioni fra i Comuni, mentre
dalla Giunta precedente i piani del lavoro dipendevano dal colore
dei capelli dei Sindaci, se avevano i capelli neri, allora il piano
dei lavori il loro comune era gonfiato, cifre rilevanti; se avevano
i capelli grigi o rosso-neri, un po' meno, se poi i Sindaci avevano
i capelli rossi, allora, poverini, stavano male.
E quindi, io do atto almeno di questo, ed è la cosa principale,
questa accusa che noi abbiamo sempre fatto dimostrando, con i dati
alla mano, alla passata Giunta, non possiamo farlo... e come
polemica finisco.
E vengo al piano: gli orientamenti di questo piano lavori
pubblici non differiscono da quelli degli anni passati; sono state
accolte parzialmente le richieste dei singoli Comuni, che
riflettono le loro necessità in opere pubbliche, richieste
contenute nel limite degli stanziamenti del bilancio purtroppo
insufficienti a far fronte alle necessità dei Comuni; molti sono
ancora sprovvisti, nei loro villaggi, in alcuni dei loro villaggi,
delle infrastrutture più elementari, quali gli acquedotti, le
fognature, ecc.
Ma non è su questo orientamento che mi voglio soffermare.
Voglio attirare l'attenzione del Consiglio, in modo particolare
della Giunta, sulle difficoltà di tradurre in fatti concreti le
affermazioni di principio enunciate sia dai Consiglieri che dagli
Assessori, che dal Presidente della Giunta, nella sua relazione sul
bilancio preventivo del 1973.
È stata riconosciuta l'urgente necessità di cambiare l'indirizzo
degli investimenti regionali allo scopo di non accentuare lo
squilibrio esistente nello sviluppo, sia economico che sociale,
delle varie zone della Valle; mentre alcune zone hanno raggiunto la
saturazione e un ulteriore sviluppo sarebbe pregiudizievole, vedi i
principali poli turistici, questo è solo per fare un esempio, ove
la Regione ha destinato rilevanti investimenti, altre zone, altri
Comuni della Valle, che presentano notevoli possibilità di sviluppo
turistico, sono sempre state trascurate e mancano ancora delle
opere indispensabili, non solo per lo sviluppo turistico ma per le
necessità più elementari della popolazione.
Nel mese scorso, con alcuni colleghi Consiglieri regionali, ho
partecipato a una riunione della popolazione e degli Amministratori
comunali a Champorcher.
Ebbene, in questo Comune di montagna, 14 famiglie con 35 capi di
bestiame, vivono ancora oggi, 1973, in villaggi sprovvisti di
strada e di illuminazione pubblica, il fieno, il letame, la legna e
le altre provviste, vengono portate a spalle dagli uomini e dalle
donne.
Quante altre zone o frazioni della nostra Valle si trovano
ancora in queste condizioni?
Questi abitanti, questi montanari, sono le vittime degli
ingiusti criteri di amministrare i soldi della Regione, i soldi di
tutti i valdostani.
Noi amministratori siamo i responsabili di queste ingiustizie
sociali.
Abbiamo trovato i miliardi per costruire le piste di bob, le
piscine riscaldate e coperte, i palazzi del ghiaccio, in alcuni
Comuni già eccessivamente sviluppati, la cui popolazione fruisce di
un alto tenore di vita ma, per i poveri abitanti delle nostre
frazioni di montagna, si va avanti con il contagocce, le fette
della torta vanno sempre a coloro che stanno già bene, ai più
poveri sono riservate solo le briciole della torta.
E solamente sul piano dei lavori di quest'anno, si sono reperiti
i primi e modesti 30 milioni per costruire un tronco della strada
per queste frazioni di Champorcher mentre, sempre su questo piano
di lavori, sono stanziati ben 200 milioni per le infrastrutture per
valorizzare la zona di Pila, dove spadroneggiano gli uomini della
Fiat; per gli speculatori, per i miliardari della Fiat, i soldi ci
sono, per i valdostani più poveri, per dare loro la strada e la
luce, i soldi non ci sono e questi soldi appartengono a tutti i
valdostani, anche ai montanari dei nostri villaggi anzi,
particolarmente a loro appartengono e non agli speculatori della
Fiat.
Tutti parlano dell'allarmante spopolamento della montagna, delle
disastrose conseguenze idro-geologiche, paesaggistiche, ecologiche
che ne deriveranno rompendo l'equilibrio uomo-montagna, fiumi di
inchiostro denunciano questo stato di cose ma poi le parole restano
parole e, di fatto, i provvedimenti sono in contrasto con le
parole.
Con questo non intendo affermare che nulla si fa per la
montagna, non è vero, qualche cosa si fa, ma si fa troppo poco.
Bisogna fare di più e bisogna fare presto.
Queste sono le critiche da me sollevate in sede di discussione
del bilancio per il 1973 e di quelli precedenti, critiche che
ribadisco in sede di approvazione del piano di lavori pubblici, pur
riconoscendo che, malgrado queste deficienze, il piano presenta non
pochi aspetti positivi, in tutte quelle opere, anche se
insufficienti, destinate a venir incontro alle necessità dei nostri
Comuni e dei nostri abitanti.
Mappelli (D.C.)
- Io ritengo di dover portare la vostra
attenzione sul significato e sulla volontà e sulla precisazione che
riteneva di dover dare l'amico Manganone a questo piano dei
lavori.
E non quella che è stata l'interpretazione, in particolar modo,
del Consigliere Manganoni quando continua ad accusare la precedente
Giunta democristiana: non può sfuggire a nessuno il fatto che, in
quella Giunta, se non proprio fisicamente, le persone che ci sono
attualmente in questa Giunta erano, comunque sia, le componenti e,
in parte, anche le stesse persone fisiche della Giunta che era
stata presieduta dall'allora Democrazia Cristiana, prima nella
persona del povero Bionaz e poi dall'amico Bordon.
Pertanto, senza polemiche, ma se - questo è un mio giudizio - se
vi sono state delle discriminazioni, e abbiamo tutti gli elementi
per dimostrare, potremmo dimostrare che le discriminazioni erano
avvenute, può darsi che involontariamente qualche squilibrio ci sia
stato, a delle discriminazioni aperte le abbiamo proprio avute
quando Manganoni era allora Assessore dei Lavori Pubblici e mi
riferisco a dei fatti, quando anche con delle lettere scritte e
firmate da lui che io posseggo, in certe nostre richieste, faceva
che rispondere che non si prevedevano e non si avevano i fondi per
far fronte a determinate richieste di opere stradali.
Comunque l'amico Manganone desiderava soltanto attrarre la
nostra attenzione che, mentre sul bilancio avevamo e abbiamo la
disponibilità di circa 4 miliardi, sul piano dei lavori siamo
esattamente più o meno al doppio di questa nostra
disponibilità.
Quando anche qui, non per polemica ma sempre per dire quello che
uno pensa, quando Manganoni parla delle centinaia di milioni per
Pila ma, a un certo momento, Manganoni, che fa parte della
maggioranza, avrebbe dovuto in quella sede, io penso, io penso che
il punto di vista del suo partito sarà stato chiesto per
l'approvazione di questo piano dei lavori, avrebbero dovuto
attrarre l'attenzione della Giunta che vi erano dei soldi non ben
spesi, poi, di qui, anziché parlare del piano dei lavori della
Valle d'Aosta, cominciare a dire che bisogna chiudere la Fiat o
affari del genere...
(voci) ...
perché quando vieni fuori a
dire: quei miliardari della Fiat, cosa significa? Allora la
chiudiamo, fai un ordine del giorno che si chieda... non è questa
la tua... cioè con questo tu, ritengo di aver interpretato, anziché
discutere sul piano dei lavori, hai voluto, ancora una volta, per
pura posizione politica, cercare di giustificarti, andando ad
accusare cose che non hanno niente in comune con il piano dei
lavori e, se avevi qualcosa in contrario su quelle spese, potevi
allora dire il tuo punto di vista e, se non potevi, allora hai solo
da fare, anche in questo momento, una modifica, un emendamento e il
Consiglio lo prenderà in esame. Ecco, io questo ritenevo di dirlo,
con estrema serenità, per dimostrare che l'amico Manganone
desiderava soltanto mettere in rilievo il fatto che era così, un
po' troppo gonfiato questo piano dei lavori e che, pertanto,
secondo il suo, e noi naturalmente condividiamo, il suo giudizio,
che ci sembra evidentemente più facile prendere in esame le
richieste, le necessità dei vari Comuni ma, evidentemente, noi, che
dobbiamo far fronte ai nostri impegni perché siamo
un'Amministrazione, forse questo piano dei lavori è un po' tanto
gonfiato.
Ecco questo il concetto.
Montesano (P.S.D.I.)
- Nessun altro interviene sulla
discussione generale?
Allora si passa all'esame dei diversi elenchi che compongono
questo documento, tenendo conto degli errata corrige che sono stati
elencati in un foglio distribuito ai Signori Consiglieri.
Allora prego il Segretario del Consiglio di leggere.
Manganoni (P.C.I.)
- Elenco da correggere. Io vorrei
sollevarne altri due.
A pagina 11 - Saint Marcel: costruzione della strada di
allacciamento alla frazione Grand Brissogne - è Grand Seissogne
Montesano (P.S.D.I.)
- Già corretto.
Manganoni (P.C.I.)
- Va bene.
Poi, l'altra, la voce seguente: costruzione della strada di
Prarailler, confine di Brissogne, è Crétaz-Fossallaz e Riva, perché
con quell'importo, cioè qui le due richieste dei Comuni sono state
unificate, no, anche come importo, se non che si è messo solo la
denominazione di una e non si sono aggiunte le altre.
Montesano (P.S.D.I.)
- Il quarto, costruzione della
strada di Prarailler, confine di Brissogne e Crétaz-Fossalaz-Riva,
ho detto: le due richieste dei Comuni sono state unificate come
importo però si è dimenticato di aggiungere tutti i villaggi.
Manganoni (P.C.I.)
- Ecco, solo questo io volevo far
osservare.
Montesano (P.S.D.I.)
- Ha nulla in contrario, il
Presidente della Giunta, a tutte queste modifiche?
Allora, per favore, Lustrissy noi sentiamo tutto quello
che...
Io premetto che il Segretario del Consiglio leggerà gli elenchi
così, a titoli riportati per lettere, naturalmente dando il tempo
necessario ai Signori Consiglieri per gli eventuali interventi.
Elenco A - Opere di interesse regionale: A - Opere stradali
per un totale di lire 590.000.000.
Chabod (D.C.) -
Io vorrei chiedere: questi 120.000.000
della galleria di Chabod a Rhêmes-Notre-Dame, cioè, si aggiungono
le due gallerie o si prolunga la galleria a monte?
Poi, già che ci sono, vorrei fare un'altra domanda: quella sul
ponte di Rovenod, in località Valsavaranche, a che punto è il
progetto? Chi è il progettista? A che punto è?
Montesano (P.S.D.I.)
- Signor Presidente, lei preferisce
dare le risposte elenco per elenco, vero? Oppure...
Dujany (D.P.)
- Elenco per elenco, nei limiti delle cose
a cui posso rispondere, rinviando poi a successiva risposta, dopo
aver avuto opportune informazioni.
Bancod (U.V.)
- Io volevo solo chiedere un'informazione:
per esempio, sulla strada dell'Envers, io do atto che, dopo la
discussione al bilancio, insomma è stato deciso di mettere qualcosa
per questa strada di interesse molto importante, però mi sembra che
50.000.000 siano un po' leggeri, insomma bisognerebbe vedere
insomma, di aumentare un po' questo stanziamento, va ben che certi
tratti, per esempio Fénis, vedo che anche da Châtillon a Pontey,
insomma ci sono altri stanziamenti come strade regionali, vorrei
però sapere se è già stato nominato qualche progettista per questa
strada.
Montesano (P.S.D.I.)
- Vorrei pregare i Signori
Consiglieri di riferirsi al numero delle opere stradali per poter
poi seguire quando fanno le loro osservazioni.
Tonino (P.C.I.)
- Il numero 3 - si riferisce al
sottopassaggio ferroviario regionale Verrès-Issogne, ora, questa
spesa di 60 milioni è stata già portata da diversi anni.
Vorrei saper dal Presidente se quest'anno si farà quest'opera o
non si farà quest'opera, altrimenti continuiamo a riportarla e non
si fa mai.
E, un'altra cosa: al numero 12, dove parla di pagamento di
indennità di occupazione su dei terreni della strada regionale.
Ora, qui si tratta di strada regionale ma vorrei chiedere al
Presidente se sono stati pagati gli indennizzi ai proprietari, se
sono stati espropriati dalla deliberazione (?) del passaggio a
livello di Donnaz.
Montesano (P.S.D.I.)
- Altri interventi?
Tonino (P.C.I.)
- Se sono stati indennizzati i
proprietari dell'Anas, sì, perché su questo abbiamo portato delle
mozioni e delle interpellanze.
Chincheré
(P.C.I.)
- Al punto 6 - Costruzione
strada regionale Pont Suaz-Pollein.
Dunque, il piano regolatore di Aosta prevede che ci sia una
strada di svincolo che passi proprio da quelle parti.
Io volevo sapere se questo progetto tiene conto di queste realtà
e come si intreccia con questa proposta del piano regolatore di
Aosta.
Poi, al numero 11 - lavori di ammodernamento e rettifica di
alcuni tratti della strada di interesse regionale denominata "Route
de l'Envers" - vorrei sapere di cosa si tratta esattamente, che
tipo di progetti ci sono e dove inizieranno i lavori.
Montesano (P.S.D.I.)
- Altre domande? Allora la parola al
Presidente della Giunta.
Dujany (D.P.)
- Risponderò semplicemente ad alcune
domande poste da Bancod e da altri Consiglieri in merito al
problema della strada dell'Envers rinviando successivamente le atre
risposte: non ho elementi precisi.
Per quanto riguarda la strada dell'Envers, sul piano dei
finanziamenti, abbiamo previsto 50 milioni di finanziamento che
sono da vedersi integrati con gli altri 20 milioni previsti nella
strada regionale Pont Suaz-Pollein, che sono da vedersi integrati
con l'altro stanziamento di 30.000.000 sull'allargamento del tronco
della strada regionale Châtillon-Pontey, il cui nostro intervento
rappresenta solo il 50% perché l'altro 50% è a carico dello
Stato.
Quindi, mi pare che, complessivamente, come stanziamento ci
dovrebbero essere 60+50+20, sono circa 130 milioni globalmente,
seppure saranno così destinati a intervenire in vari settori, cioè
una parte sulla strada Pont Suaz-Pollein, anche per soddisfare una
richiesta del Comune di Charvensod, il quale ha necessità immediata
di provvedere all'allargamento del tratto di strada nella zona di
Pont Suaz-Pollein, zona ormai diventata abitata e, quindi, ha la
necessità di una certa sistemazione valida, sia sul piano della
scorrevolezza, sia sul piano della viabilità delle persone.
Per quanto riguarda invece la progettazione, ci troviamo in
queste condizioni: purtroppo, lì abbiamo iniziato da qualche tempo
una serie di sistemazioni, così, a tratti, senza una visione
globale del problema.
Quindi, in questo momento, abbiamo come progetto esecutivo per
il tratto Châtillon-Pontey, che è la strada regionale; poi c'è il
progetto esecutivo, pronto per l'appalto, il tratto Pont
Suaz-Pollein, limitatamente a questo importo dei 20.000.000; è in
corso di studio il progetto della cosiddetta circonvallazione di
Fénis ed è stato affidato anche il prolungamento del progetto,
circonvallazione di Fénis, zona Arvier, però abbiamo tutta una
serie di interventi molto spezzettati che mi paiono abbastanza
scoordinati; ritengo che sia opportuno prevedere l'affidamento di
un progetto di carattere generale per tutto il tratto Pont Suaz,
direi Châtillon, perché mi pare che il problema dovrebbe
abbracciare tutto questo tratto sulla riva destra della Dora,
dovremmo affidare a un qualche tecnico una progettazione di
massima, in modo che l'esecuzione e i progetti definitivi dei vari
tratti possano inserirsi in una visione generale.
Quindi, io penso, come Giunta, di portare al Consiglio, al più
presto possibile, una proposta di questo tipo, in modo da avere una
visione più generale del problema.
Per quanto riguarda la richiesta di Chabod, "ultimazione
paravalanghe, località Chabod, sulla strada Rhêmes", si tratta
della continuazione dell'opera di paravalanghe che è stato in parte
già costruito ultimamente e che si dovrebbe continuare per renderlo
operante, perché, mi si dice che, allo stato attuale, non è
assolutamente sufficiente per salvaguardare la viabilità, almeno in
quel tratto in cui è previsto questo prolungamento di
paravalanghe.
Chabod (D.C.) -
Volevo dire al Presidente: avevo chiesto
anche dell'affare di Rovenod a Valsavaranche, magari non può darmi
la risposta, d'accordo.
Allora sulla questione "Chabod/Rhêmes-Notre-Dame", io vorrei
chiedere anche questo, peccato che non l'ho chiesto prima: ma il
progetto era già fatto allora per tutto o si deve fare un altro
progetto, un secondo progetto prima di questo?
Perché lì c'è già stato un piccolo guaio, io penso, perché un
primo progetto, che è stato fatto dall'Ingegnere Di Stasi, mi pare,
non andava bene, hanno dovuto rifarlo perché il Genio Civile, mi
pare che abbia detto che non è agganciato alla roccia, quindi il
progetto non può essere fatto.
Difatti hanno fatto degli scavi e questo progetto non poteva
essere allegato come era, la Regione ha dato lo stesso l'appalto
del progetto, senza tener conto che doveva essere rifatto.
Hanno incaricato, in un secondo tempo, la ditta di rifare un
altro progetto, dunque, qui mi pare che sia una cosa non tanto
regolare, da ogni modo mi riserverò di presentare un'interpellanza,
qualcosa, su questo...
(voce) ...
perché sono stati fatti due
progetti, prima è stato appaltato un progetto che non ha potuto
realizzarsi, vorrei sapere il motivo di questo.
Montesano (P.S.D.I.)
- Allora il Presidente si riserva di
dare una risposta.
Dayné
(U.V.)
- ... dalla strada de l'Envers vorrei
segnalare alla Giunta solo una segnalazione: il tratto di più
urgente esecuzione sarebbe quello da Aymavilles a Saint Pierre
perché questo tratto di strada è pressoché intransitabile.
Aymavilles-Villeneuve, ma sbocca a Saint Pierre.
Montesano (P.S.D.I.)
- Nessun altro intervento? Io
raccomanderei ai Signori Consiglieri di fare questi interventi,
cioè queste interrogazioni, in modo, diciamo così, come primo, di
chiedere soltanto in vasi eccezionali una seconda spiegazione al
Presidente della Giunta, in modo da poter dare la possibilità di
dare una risposta più che completa sull'elenco che va preso in
esame dal Consiglio.
Allora si passa al numero B.
Lavori stradali finanziati ai sensi delle leggi 21 aprile
1962, n. 181 e 9 aprile 1971, n. 167: spesa a carico dello Stato
nella misura del 50%, spesa a carico della Regione lire
137.438.000.
Montesano (P.S.D.I.)
- Interventi? Interrogazioni?
Domande?
Allora si passa al punto C.
Opere di edilizia scolastica per un totale di lire
667.000.000.
Chincheré
(P.C.I.)
- Consorzio per i Comuni di
Avise, Arvier, Valgrisenche, Villeneuve, Introd, Rhêmes,
Valsavaranche, Saint Pierre, Saint Nicolas - ... scuola media primo
lotto lire 100.000.000 la voce, grosso modo, è presa pressoché
uguale dall'elenco dei lavori pubblici dell'anno scorso, non voglio
qui ricordare, ce lo ricordiamo tutti, le vicissitudini di questa
scuola.
A noi fa molto piacere che ce l'abbiate riportata però vorremmo
sapere se siamo più avanti o siamo allo stesso punto, per quanto
riguarda progetti, localizzazione, interventi dei Comuni, dell'anno
scorso.
L'anno scorso non si riusciva a fare la scuola perché i Comuni
non erano d'accordo, vorremmo sapere se quest'anno siamo più
avanti, se abbiamo superato questo ostacolo o se siamo al punto di
partenza, cioè se questa voce è più concreta dell'anno scorso o se
ha lo stesso valore dell'anno scorso.
Chabod (D.C.) -
La stessa domanda
volevo farla
anch'io al Presidente: a che punto si trova questa scuola media di
Villeneuve? Purtroppo è da anni e anni che se ne parla e non si
riesce a concludere niente.
Bancod (U.V.)
- Vorrei chiedere una cosa: dunque, a
Chambave è stato, sono state accentrate un po' le scuole, insomma,
delle frazioni e adesso sono un po' intasati gli scolari, le aule
sono un po' scarse, comunque, il problema di Chambave, credo che
bisognerà affrontarlo un po' per volt, anche la questione di una
scuola media in Comune di Verrayes, Saint Denis e Chambave, non si
potrà continuare così perché è anche quello un fondovalle, insomma,
che raggruppa quei tre Comuni perché, fino a che possono prendere
il pullman da Chambave, vanno a Châtillon, è comodo ma quelli che
vengono da Saint Denis, Verrayes, come possono, non si può avere un
pullman, un servizio di trasporto diretto, devono sempre fare scalo
a Chambave, oppure tramite altri sistemi.
Questo sarà un problema che bisognerà, un po' per volta, anche
vederlo.
Dujany (D.P.)
- Il vecchio problema della scuola media
Saint Pierre-Villeneuve, per abbreviare, Signori Consiglieri, è
inutile che chiediate informazioni a me, voi conoscete molto bene
qual è la situazione.
Ed è inutile che si riversino sempre tutte le colpe
sull'Amministrazione regionale perché non si ha la capacità, nel
proprio interno, di superare delle piccole diatribe, dei piccoli
campanilismi.
Comunque, la situazione è in questi termini: vista
l'impossibilità di procedere attraverso la costituzione di un
Consorzio volontario da parte dei Comuni maggiormente interessati
alla costruzione di una scuola media nella zona Villeneuve-Saint
Pierre, abbiamo costituito un Consorzio obbligatorio fra tutti
questi Comuni; il Consorzio deve nominare, nel suo interno, i suoi
organi, deve procedere alla scelta dell'area e deve provvedere alla
nomina di progettisti e deve provvedere, naturalmente, come procede
qualunque ente pubblico, se non che qui, lo deve fare in una forma
consorziale.
Deve, in sostanza, copiare quello che ha fatto tre anni fa il
Consorzio Nus-Fénis-Saint Marcel, punto e basta.
Mappelli (D.C.)
- Dico con estrema franchezza, questa la
verità, non conosco molto bene questo problema però mi sembra che
noi, come Consiglio regionale, avevamo stanziato dei finanziamenti,
acquistato già delle aree lì, o mi sbaglio? No.
Mi sembrava che l'anno scorso, quando dico l'anno scorso parlo
del 1971, avevamo finanziato e acquistato delle aree, so che qui
era venuta fuori una discussione in quel di Villeneuve, che si
parlava del sole, non il sole, ecc. ecc. che rimaneva a monte della
ferrovia e, comunque, sarebbe stato in direzione, vicino alla
ferrovia sotto Introd, praticamente.
Mi sembrava che lì avevamo comprato dei terreni.
Dujany (D.P.)
- Non c'è stato nessun acquisto di aree e,
d'altra parte, non si poteva arrivare a queste conclusioni, poiché
non esisteva il Consorzio, quindi, a nome di chi si acquistavano le
aree?
Mi pare che il problema principale è quello si costituire il
Consorzio.
Probabilmente ci saranno stati sul posto una serie di
Commissioni, come al solito, che hanno individuato parecchie aree,
comunque non c'è stato nessun atto deliberativo.
Per quanto affermato dal Consigliere Bancod, penso che sia un
problema che possa trovare una eventuale realizzazione in una certa
prospettiva, non immediatamente poiché, in questo momento, ci
troviamo nelle condizioni di dover far fronte ad alcune zone dove
c'è ancora una maggior quantità di popolazione ed è ancora assente
questo tipo di scuola e mi riferisco, soprattutto, a questa zona
intermedia della zona di Villeneuve-Saint Pierre dove, mi pare, ci
sia la possibilità di raccogliere circa 250-300 ragazzi.
Quindi, superata, direi, questa sistemazione, si potrebbe
riguardare il problema anche della costituzione... scuole medie in
altre località, a quella di Chambave potrebbe essere aggiunta
quella di Valpelline, in una zona del Gran San Bernardo e anche in
relazione a quella che potrebbe essere, in futuro, la riforma della
scuola.
Opere in campo sociale per un totale di 250.000.000.
Borrel
Tubère (D.C.)
- Vedo qui, con grande
soddisfazione, che avete stanziato 150.000.000 per la costruzione
di asili nido.
Ognuno di noi penso che si renda conto della grande necessità
che oggigiorno abbiamo di costruire questi asili nido però io sono
andata al Comune di Aosta, mi sono interessata e ho visto che al
Comune di Aosta non c'è nessun progetto di acquisti di aree e,
tanto meno, progetto di costruzione di un asilo nido e allora
vorrei sapere, Presidente, come pensate di usufruire di questi
150.000.000.
In quanto, poi, al Comune di Verrès, a suo tempo il Comune aveva
messo a disposizione dei terreni, a disposizione dell'Onmi, per la
costruzione di un asilo nido a Verrès.
Vorrei sapere, se è possibile con l'Onmi o se no, se ci sono
altri progetti in vista, ci concordare con questo nostro ente
qualche cosa, insieme alla Regione perché l'Onmi avrebbe già una
disposizione di terreno data dal Comune di Verrès.
Grazie.
Dujany (D.P.)
- Le opere, gli stanziamenti dei 150
milioni, sono un elenco di opere che si intendono realizzare se vi
saranno le condizioni possibili per realizzarle. E qui rispondo
indirettamente alla domanda che mi era stata posta, mi pare dai
Consiglieri Manganone e Mappelli, i quali mi dicono: gli
stanziamenti dei lavori pubblici sono di gran lunga superiori,
questo elenco - per essere più precisi - perché questo è solo un
elenco di lavori pubblici, sono superiori alle disponibilità
finanziarie previste nel bilancio preventivo.
Ed è esatto, ed è sempre successo così, purtroppo. Perché? È un
circolo vizioso; se nell'elenco programma di lavori pubblici non
prevediamo un certo finanziamento, i Comuni non iniziano,
naturalmente, le loro, non prendono iniziative sul piano della
progettazione, della disponibilità dei terreni o sul piano delle
iniziative che appartengono loro, in quanto si trovano nelle
condizioni di non avere possibilità di realizzarle per mancanza di
finanziamenti.
Se noi prevediamo, quindi, una quantità di opere in senso
strettamente legato o relativamente legato agli stanziamenti,
rischiamo di non permettere ai Comuni di realizzare determinate
opere per mancanza di finanziamenti e, quindi, di accumulare,
d'altra parte, dei residui passivi o di non spendere determinate
cifre che potrebbero essere spese in altre opere, per cui i Comuni
hanno pronti progetti e disponibilità di aree.
Quindi, qui abbiamo previsto 150 milioni, o meglio 250 milioni
per questo, che sono delle somme anche qui superiori a quelle
previste in bilancio.
Quindi non c'è da stupirsi che il Comune di Aosta, fino a oggi,
non abbia i terreni disponibili per fare l'asilo nido, in quanto
non ha affrontato questo problema, in quanto mancava di
stanziamenti disponibili per poterlo realizzare.
D'altra parte, la Giunta ha approvato la legge che stabilisce le
modalità di funzionamento degli asili nido, che dovrebbe essere
all'esame delle Commissioni consigliari, la quale ci permetterà di
stabilire il modo di funzionamento di questi asili nido perché, se
il problema dell'asilo nido è ancora stato un problema di parole e
non di realtà, è dovuto anche al fatto che non esiste una legge che
stabilisca esattamente in che cosa consiste l'asilo nido, salvo
un'ultima legge di carattere nazionale, uscita lo scorso anno, che
demanda alle Regioni la regolamentazione nell'interno di ogni
Regione.
Questa regolamentazione, mi pare, è stata approvata dalla Giunta
circa un paio di mesi fa e dovrebbe essere portata prossimamente al
Consiglio, quindi, qui abbiamo previsto un elenco di stanziamenti
destinati a questo scopo in alcune zone in cui prevediamo che sia
prioritaria un'iniziativa di questo genere.
Voglio ricordare che anche in campo nazionale c'è un programma
di questo tipo. La ripartizione che ha avuto la Valle d'Aosta per
la costruzione degli asili nido, in conto 1972, è stata di soli
22.000.000. Quindi mi pare che, se non interveniamo a integrazione
del finanziamento nazionale con dei finanziamenti regionali, il
nostro programma degli asili nido andrà avanti con molta
lentezza.
Sul piano delle localizzazioni, penso che le priorità da
scegliere siano le priorità delle zone essenzialmente industriali,
or dove c'è un elevato numero di donne che lavorano nell'industria
o nelle attività terziarie e, quindi, da centrarsi soprattutto in
quelle zone dove esistono industrie a prevalente occupazione
femminile.
Ecco perché avevamo dato un po' questo elenco di carattere così
orientativo, come primo elenco.
Per quanto riguarda il problema dell'area di Verrès, è un
problema che non conosco, mi riservo di prendere contatti con il
Sindaco per vedere, naturalmente, la sua localizzazione.
Borrel
Tubère (D.C.)
- Ringrazio intanto il
Presidente per la chiarificazione che ha dato però io farei
presente che, per Aosta, se noi vogliamo veramente ad Aosta tutti
questi asili nido, perché ad Aosta, evidentemente, ci sono più
necessità con tutte queste donne che lavorano, 50 milioni sono
veramente troppo pochi. Con 50 milioni, oggigiorno, conoscendo
anche il bilancio del Comune di Aosta, 50 milioni oggigiorno sono
veramente, si può dire, quasi niente.
Bisogna che la Giunta, allora, entri nell'ordine di idee di
moltiplicare, ma di molto, questi 50 milioni.
Mappelli (D.C.)
- Desidererei avere una risposta precisa
per quanto riguarda il progetto per il ricovero anziani a
Creux-Porté, che ci sono i 100 milioni, vorrei solo sapere se il
progetto è di massima oppure se vi è già un progetto esecutivo, con
relativo stralcio, per vedere di incominciare a fare questi lavori
per 100 milioni; non potrebbe apparire, lo dico ridendo, un po' un
programma elettorale, nevvero?
Mentre all'amico Dujany, lui ha abbordato il problema, mi
ricordo che, mi sembra, eravamo ancora in Giunta quando uscì questa
legge sulla questione degli asili nido o appena dopo, so che di
qualcosa di quel genere ne avevamo avuto modo di parlare.
È evidente che la Signora Tubère abbia centrato il problema,
quando ebbe a dire che i 50 milioni, per Aosta, sono troppo pochi:
io desidererei, anziché fare un elenco, come è stato definito dal
Presidente della Giunta, un elenco, tenendo conto delle varie zone
industriali ecc. che, evidentemente va tenuto conto; desidererei
fare una specie di programma per gli asili nido, senno ci
troveremmo, come purtroppo è successo, dico purtroppo, abbiamo
fatto delle scuole dove ormai non ci sono più bambini e, forse,
senza forse, abbiamo invece altri luoghi dove abbiamo dei bambini e
non si ci sono le scuole, mi sembra che l'amico Bancod, un momento
fa, ebbe ad accennare.
Allora, non è mica una malignità, può darsi che a Châtillon ci
sia già anche il progetto, io questo non lo so, può darsi che sia
già tutto a posto e tanto meglio.
Però desidererei, per quanto riguarda gli asili nido, tenendo
conto di quella legge che dà quei 20-25 milioni di finanziamento,
tenendo conto delle nostre necessità, in base a queste necessità,
dare, evidentemente, dare anzitutto una graduatoria di
distribuzione di queste disponibilità un po' per tutta la Valle
d'Aosta perché, evidentemente, Aosta, con 50 milioni, non avendo
ancora un programma un po' chiaro, noi vediamo che questi bambini
sono ammassati in aule, non abbiamo sufficiente... gli asili, la
scuola materna, si dove... ma l'asilo nido per quelli che devono
andare a lavorare tutto il giorno, ecc. mi sembra che lì l'Onmi
sia, non dico 50 anni, ma dico 30-40 anni che esiste e tengono un
venti, venticinque bambini.
Ora, noi vediamo che tutti questi bambini sono ammassati in vari
negozi ecc. perché, non ho finito il mio discorso, evidentemente,
chi è impegnato tutto il giorno deve mandare o l'amico o il vicino
di casa a ritirare questi bambini e allora risolveremmo il problema
e dell'asilo nido e, nel contempo, dell'asilo perché, attualmente,
gli asili garantiscono solo in parte e questa parte, evidentemente,
si fa come si può e, nel contempo, avremmo questa necessità per
tutte le persone impegnate nel loro lavoro quotidiano e, dunque, la
città di Aosta, anche tenendo conto, mi sembra che ultimamente il
Comune abbia, se non l'ha già fatto, lo farà, modificato il piano
regolatore e, dunque, anche in prospettiva, una visione globale di
questo problema può essere fatta valutando quelli che potranno
essere i centri di sviluppo alla periferia e, comunque, nella
cintura di Aosta, ecco, io insisterei un po', veramente molto, a
voler, sia per Aosta, sia un po' tutta la Valle, cominciando da
Pont-Saint-Martin, fare un programma un po' più chiaro perché
l'elenco sì sì è un elenco, però questo elenco, anche se può essere
lodevole in quanto comincia a far qualcosa, però è talmente, così
poco chiaro, si tiene poco conto delle varie necessità che, a un
determinato momento, uno può pensare che non se ne faccia poi
granché, questo con estrema franchezza.
Però, vorrei solo sapere, a parte questa mia chiacchierata, la
questione di Creux-Porté, se vi è già un progetto esecutivo perché,
diversamente, sarebbe ancora una volta una questione un po'
elettoralistica, insomma.
Ramera (D.C.)
- ... detto qualcosa che era stato detto,
in quanto mi sono assentato un attimo, però, effettivamente, il
problema degli asili nido, così come quello della scuola materna,
praticamente è stato oggetto anche di esame alla Commissione
Pubblica Istruzione già un anno fa e, per il mese di maggio, il
collega Andrione forse è più preciso di me nel ricordare le date,
ma nel mese di maggio avremmo dovuto incontrarci con
l'Amministrazione di Aosta, anche per stabilire un programma,
perché qui si va a soluzioni frammentarie e un problema è l'asilo
nido e siamo d'accordo, però 50 milioni non risolvono il problema
perché ce ne vorrebbero almeno tre, diciamo, dislocati nella città
di Aosta, ma anche la scuola materna, praticamente deve avere una
soluzione.
Ora, è un problema del comune però, praticamente poi, dobbiamo
finanziarlo noi e allora avevamo chiesto anche di incontrarci con
gli Amministratori dei Comuni, però è passato un anno e non si è
risolto questo problema nemmeno sulla carta perché, altrimenti,
salta, ogni tanto viene fuori che... costruisce poi una scuola
materna senza un piano organico.
Scusate se ho mescolato i due problemi che non sono uguali però
non risolvono il problema neppure i 50 milioni dati oggi ad Aosta
perché con 50 milioni non si risolve certo il problema degli asili
nido, soprattutto in una zona come Aosta, dove le giovani madri
hanno degli impieghi, hanno dei lavori quindi, a un dato momento,
dove abbandonano questi bambini?
Mi sembra che ci sia solo l'Onmi, quindi, l'Onmi sono trenta
bambini, non risolve neanche parzialmente il problema; quindi
bisognerebbe veramente che la Regione sollecitasse
l'Amministrazione comunale di Aosta a predisporre, discutere con
noi, un piano organico che si farà magari nel corso di tre, quattro
anni che, però, non venga risolto in maniera frammentaria e, alle
volte, anche sbagliato.
Benzo
(D.P.)
- Rispondo per quanto di mia
competenza. Per quanto riguarda il ricovero per anziani, in
località Plan de Brun, esiste già il progetto esecutivo, è già
stato consegnato, e l'Assessorato ai Lavori Pubblici provvederà
allo stralcio, appunto per iniziare in base agli stanziamenti
previsti in bilancio.
Per quanto concerne la questione degli asili nido, che sono di
competenza dell'Assessorato alla Sanità e non alle scuole materne,
parlo degli asili nido, in base alla legge nazionale, come ha già
precisato il Presidente della Giunta, la Regione aveva due compiti:
uno, era quello di predisporre un piano, l'altro di provvedere alla
presentazione di una legge regionale che inquadrasse tutto il
problema in base, specialmente alla sua regolamentazione. Ambedue
le cose sono state fatte, dopo una seri di incontri anche a livello
comunale e, per quanto concerne un programma generale, è stato già
approvato dalla Giunta per tutti gli asili nido e le sezioni di
asili nido che si ritenevano necessarie; per quanto concerne,
invece, questa prima fase di interventi con stanziamenti in
bilancio, la legge statale prevedeva che tutti i Comuni dovevano
trasmettere alla Regione le loro richieste, in base alle necessità
che ritenevano di volere o meno questo asilo nido.
Sono arrivate solo le richieste che voi vedete qua.
Sono state presentate alla Regione da parte del Comune di Aosta,
da parte del Comune di Châtillon e da parte del Consorzio di
Verrès, dopo queste domande, che la legge prevedeva che arrivassero
entro il 30 giugno, ne sono arrivate ancora altre due. In base a
questa priorità di interventi richiesti dai Comuni stessi e, del
resto, previste nel programma che era stato predisposto per tutti
gli asili nido, la Regione ha iniziato a mettere una serie di
stanziamenti che certamente non sono sufficienti, parliamo per
Aosta, perché il piano stesso prevede un numero maggiore di asili
nido ma, siccome il Comune di Aosta, a sua volta, per i contatti
avuti con la Regione, ha ancora, appunto come è stato detto, da
predisporre e voleva vedere, anzitutto, se c'era una possibilità
finanziaria, la Regione ha iniziato a mettere questo stanziamento,
ben inteso che, se il Comune provvederà, non è facile farne... in
un momento, voi capite, anche i tempi di esecuzione, alla
richiesta, non solo alla richiesta, che era già fatta ma alla
ricerca delle aree e all'incarico di progettazione per la
costruzione degli altri asili previsti, lo stanziamento sarà
certamente portato avanti ancora dalla Giunta regionale.
Châtillon, invece, ha già il progetto esecutivo, ha già il
progetto, è il Comune che si è fatto parte più diligente, non so se
grazie anche al Presidente, l'importante è quello.
Sono stati molto più...
(voce di Dujany:
...purtroppo
dobbiamo dare atto che le industrie sono carenti) ...diciamo che è
l'unico Comune - a parte Gaby - che, di sua iniziativa, ha portato
avanti questo problema, ha portato avanti questo progetto che è
stato approvato e, questo progetto è in fase di appalto.
Il Consorzio di Verrès ha fatto anche lui parte diligente ed è
stato uno di quelli che ha richiesto, si è consorziato, oltretutto
- quindi anche questo era già stato previsto in altri accordi con
loro - e abbiamo provveduto allo stanziamento per questo asilo
nido.
Oltre a queste somme, vi ha ricordato il Presidente, c'è quella
infinitesima somma che lo Stato eroga alla nostra Regione, che è
una somma di 23 milioni, come comprenderete, de tutto
irrisoria.
Quindi è chiaro che queste, in base alla priorità delle scelte e
delle domande effettuate anche effettivamente, sono le località di
maggior impegno in questo momento, come è stato sollevato anche dai
Consiglieri regionali che hanno parlato precedentemente.
Certamente, per quanto riguarda Aosta, il problema dovrà essere
visto ancora più massicciamente perché non sarà sufficiente questo
stanziamento che prevede, più o meno, la costruzione di un asilo,
ma loro non hanno ancora nemmeno iniziato né... le aree, né la
progettazione.
Manganoni (P.C.I.)
- Volevo solo chiedere una
spiegazione: Pré-Saint-Didier - costruzione piscina coperta:
100.000.000.
Montesano (P.S.D.I.)
- No, no, quando arriva a quel punto
lì.
Manganoni (P.C.I.)
- Non siamo a pagina 3?
Montesano (P.S.D.I.)
- No, siamo al punto D.
Mappelli (D.C.)
- Sono contento che ci sia già questo
progetto, come ha dichiarato l'Assessore Benzo, il progetto
esecutivo, per quanto riguarda Creux-Porté, dato che questo era un
po' un bernoccolo che io avevo già a suo tempo cominciato, a lume
di naso, ad andare avanti per la soluzione di questo problema che
interessa molto la Bassa Valle, chiederei se gentilmente, oggi,
prima del Consiglio, oggi pomeriggio, tanto per avere un'idea di
come io lo configuravo, così come se n'era parlato a suo tempo, sia
con - mi sembra - il Sindaco e un ingegnere che adesso mi sfugge il
nome, sia invece come poi è risultato, in base ai nuovi punti di
vista.
Ecco, oggi, mezz'ora prima del Consiglio, vorrei vedere il
progetto esecutivo giù sotto.
Per quanto riguarda invece anche il piano che la Giunta ha già
approvato di asili nido, beh, questo verrà poi in Commissione
quanto prima, dunque vediamo ben...
Tonino (P.C.I.)
- Solamente una considerazione: dunque,
ricovero per anziani Creux-Porté è un discorso che dura da diversi
anni, mentre invece noi vediamo che le suore a Donnaz, nel corso
del 1972, hanno deciso di costruire un ricovero per vecchi con 80
posti letto e, come non so, hanno iniziato i lavori, sono già al
tetto e quest'anno lo finiscono.
Qui, invece, come Regione è da quattro, cinque anni che
discutiamo di questo Istituto Creux-Porté, il lavoro non è ancora
iniziato, non so, è una lungaggine proprio!
Montesano (P.S.D.I.)
- Si passa al punto F.
Opere varie per un totale di 460.000.000.
Manganoni (P.C.I.)
- Complesso piscina di
Pré-Saint-Didier, qui si è iniziato ad acquistare i terreni già
sette o otto anni fa e poi, ogni tanto, se ne fa un pezzo, un pezzo
di piazzale, poi piscina coperta.
Io vorrei sapere questo: per tutto il complesso, non solo la
piscina, cosa abbiamo già speso fino a oggi? E quando avremo
realizzato il complesso, non solo la piscina coperta, cosa
spenderemo?
Preciso, cifre approssimative: 100.000.000 più o meno, no?
Montesano (P.S.D.I.)
- In ultimo risponde l'Assessore
Milanesio, per andare un po' in ordine.
Bancod (U.V.)
- Comune di Chamois - Io volevo sapere se è
in previsione questa famosa strada della Magdeleine che porta a
Chamois perché, se è in previsione questa strada, e va bene, ma
venticinque milioni per una teleferica, per riadattare questa
teleferica che da Buisson porta a Chamois per i materiali, credo
che siano insufficienti perché, con una previsione di uno sviluppo
turistico quale è la zona di Chamois, insomma, bisognerà o strada o
una teleferica che sia un po' consistente, completamente rivedere
il problema e non mettere venticinque milioni, non so cosa si possa
fare su questa teleferica, perché qui vediamo che subito dopo ci
sono cento milioni per la piscina coperta ma io credo che il
problema più interessante per lo sviluppo di tutta quella zona di
Chamois...
Andrione (U.V.)
- Je voudrais demander que la voix
reportée à page 15 sur la Commune de Pollein, "Strade e piazzali
della zona industriale: 30.000.000" soit transférée ici, puisqu'il
s'agit des services du parking et des services de transports
internationaux routiers qui intéressent la Région et qui ne sont
pas certainement faits exclusivement à l'avantage de la Commune de
Pollein et, comme conséquence, je crois que, sans parler de couleur
de cheveux, la Commune de Pollein a été particulièrement mortifiée
dans ce projet de travaux à faire dans les différentes Communes et
je voulais demander au Président de la Junte s'il ne croit pas de
pouvoir augmenter quelques fonds, quelques crédits, soit pour le
cimetière, soit pour la route du Château et reprendre ce qui
m'avait été promis, il y a du temps, par le pauvre Rollandoz: ce
petit chemin qui mène à Aiette et qui aurait dû déjà être fini
l'année dernière.
Il s'agit d'une dépense de cinq millions.
Manganone (D.C.)
- Adesso che abbiamo terminato di
vedere, di esaminare l'elenco A, mi sia permessa una considerazione
che vuole essere la conferma di quanto ho detto prima nel mio
intervento.
Le cifre qui sono abbondantemente gonfiate rispetto l'anno
precedente e vediamo nell'elenco A "Opere stradali", la differenza
è di 320.000.000 in più, nell'elenco B.
Montesano (P.S.D.I.)
- A cosa si riferisce, alle
opere?
Manganone (D.C.)
- Ma alle opere di cui all'elenco A.
Montesano (P.S.D.I.)
- Ma se le abbiamo già discusse.
Manganone (D.C.)
- No, ma io faccio una considerazione su
tutto l'elenco.
Nel B abbiamo una differenza in meno di 15.000.000; nel C
abbiamo una differenza in più di 49.000.000 e nel D e nell'E
abbiamo una differenza in più di 70.000.000.
D'accordo, è soltanto un elenco, ma io penso che non sia serio
gonfiare così le cifre, anche perché ci troviamo a pochi mesi dalla
scadenza della nostra legislatura e, quindi, sarebbe stato più
simpatico, più onesto e più serio, vedere soltanto l'elenco delle
opere già elencate nei periodi precedenti, solo e soltanto quelle,
perché solo e soltanto quelle hanno un importo che raggiunge i tre
miliardi novecento milioni.
Chabod (D.C.) -
Io volevo solo fare una domanda
all'Assessore Maquignaz per il caseificio di Villeneuve, cioè dice:
"Completamento"; questo completamento vuol dire anche nell'interno,
i macchinari o solo completamento della struttura? Per i macchinari
e per tutto quello da finire, ci sono già i soldi stanziati per
tutto?
Siccome ho visto lassù che c'è tutto moderno, però in mezzo per
tirar su le cose c'è una "vieille catella", mi pare che quello non
sia moderno, se si potesse cambiare quell'affare lì.
Maquignaz (D.P.) -
Il caseificio di Villeneuve è entrato
in funzione senza che sia stato completato, in quanto c'era una
certa urgenza e, del resto, sono state presentate anche delle
interpellanze quindi, mancano, in questo momento, il montacarichi e
il pavimento definitivo che si faranno dopo la stagione
lavorativa.
Quindi è chiaro che qui sono previsti dei fondi per tutte queste
spese che riguardano l'esterno perché, per quanto riguarda gli
impianti, invece, ci sono già i relativi stanziamenti e
impegni.
Milanesio (P.S.I.) -
... a Manganoni che ha chiesto
quanto si è speso e quanto si spenderà per il complesso di
Pré-Saint-Didier, beh, devo dire che sugli acquisti dei terreni, in
questo momento, le cifre esatte non le ho, posso dire che
l'appalto, che era previsto, è già stato esperito e questo
prevedeva una spesa di circa 230.000.000 ed è prevista un'ulteriore
integrazione, in questo bilancio, di altri 100.000.000 circa, per
poter completare l'opera, la piscina vera e propria.
Ricordo che, per gli altri lavori connessi alla piscina, allo
sfruttamento delle terme, esistono, per il momento, solo dei
progetti di massima.
Questi progetti assommavano, come intervento, a oltre un
miliardo, circa un due o tre anni fa, significa quindi che, se si
vorranno fare le stesse cose, con lo slittamento della lira e il
rincaro dei prezzi, ho l'impressione che arriveremo a raddoppiare
questa cifra nel giro di un paio di anni.
Montesano (P.S.D.I.)
- C'è qualcuno che replica? Prego,
Presidente.
Dujany (D.P.)
- Teleferica di Chamois: i 25.000.000
corrispondono all'importo oggetto di un preventivo di spesa,
presentato nel mese di settembre del '72 dalla Società Piemonte
Funivie, che consiste nella costruzione di un mezzo di trasporto le
cui opere meccaniche costerebbero circa 18.000.000 e, in più, la
differenza tra i 18 e i 25, è costituita dalle necessarie spese
edili e dalle relative imposte di applicazione di Iva, quindi la
somma dei 25.000.000 dovrebbe essere somma sufficiente per poter
costruire questo tipo di mezzo di trasporto di materiale e ritengo
che, se attrezziamo in modo valido i trasporti, per poter dare la
possibilità di un certo sviluppo ordinato al Comune di Chamois,
possiamo evitare l'arrivo della strada che, per conto mio, ritengo
una cosa valida, proprio nell'interesse dello sviluppo di questo
paese che dovrebbe mantenere alcune caratteristiche.
Consigliere Andrione - Aiette - lo spostamento direi dei
30.000.000 dall'una all'altra voce, mi pare che non abbia nessuna
importanza quindi si può anche accedere, salvo un'importanza di
carattere psicologica; però non credo che il Comune di Pollein
possa dirsi sacrificato perché risulta, il Comune di Pollein, avere
avuto un intervento per un importo complessivo di 82.000.000 che,
tolti i trenta, rimangono ancora 52.000.000 e si trova alla stessa
stregua del Comune di Pontey, che avrebbe un contributo ancora
inferiore, pur essendo in condizioni molto simili, sia per
popolazione e sia per esigenze particolari.
Comunque, non conta niente questo spostamento, lo possiamo
benissimo fare.
Per quanto riguarda la strada di Aiette, io mi riservo, insieme
all'ufficio dell'Assessorato, ai tecnici, di poter fare un
sopralluogo e di vedere di poter intervenire con mezzi diversi,
poiché mi pare che sia un importo estremamente relativo.
Montesano (P.S.D.I.)
- Allora Consigliere Andrione... si
tratta adesso di portare il punto che riguarda Pollein, a pagina
15, dell'importo di 30 milioni, all'elenco E e di stralciarlo,
naturalmente, dall'elenco C.
Ecco, questa la precisazione: 30 milioni da portare in questo
elenco E, da detrarre, invece, dall'elenco C.
Elenco B.
Andrione (U.V.)
-
Elenco B - a pagina 12 - Totale
di 1.832.900.000 no, perché poi c'è l'elenco C - a pagina 15,
allora esatto, chiedo scusa: 1.862.900.000.
Bancod (U.V.)
- Io mi scuso se devo rilevare qualche
piccolezza qua.
Chambave: quest'anno si vede qualche stanziamento migliore,
insomma, dell'anno scorso perché l'anno scorso, effettivamente,
Chambave è stata completamente abbandonata. Vedrei però qui, avevo
parlato della strada di Thuy, sarebbe necessario di aggiungere un
piccolo stanziamento per questa strada che è quasi intransitabile;
se non si fanno le cunette, il Comune, le cunette, qualche piccola
opera, il Comune non riesce più a mantenerle.
E poi vorrei vedere a Pontey: allargamento e sistemazione della
strada Statale numero 26, 35.000.000.
Questa è la strada che porta verso Chambave, no?
Quindi, qua ci sono, non so, già in precedenza, quando hanno
costruito quel cavalcavia sopra l'autostrada, secondo me hanno
fatto un pessimo affare. Il Comune di Pontey, insomma, non so chi è
il responsabile, se non hanno potuto, però lì, con tutte quelle
curve, per accedere al Comune è una cosa che è proprio
orribile.
Secondo me, lì bisognerebbe vedere un'altra sistemazione però
adesso non so, per il fatto del cavalcavia, è un po' troppo
tardi.
È già bene che è stato portato più su il ponte ma, per Pontey,
porta un danno perché è stata costruita l'autostrada; l'autostrada,
insomma, non avrebbe dovuto peggiorare quel tracciato lì di Pontey,
avrebbe dovuto cercare di aiutare, insomma, anche se c'erano delle
opere più consistenti, credo che non ci sia nemmeno stato bisogno
di opere più consistenti perché si poteva passare a fare un
sottopasso e accedere direttamente senza nessuna curva a Pontey ma,
siccome lì c'era la cava, allora, per non interferire, magari per
non pagare degli espropri, e voilà che hanno adottato questa
soluzione, però, per me, è una soluzione pessima.
Chabod (D.C.) -
... da chiedere al Presidente, cioè
quello di Rhêmes-Notre-Dame: contributo strada di Prelon, poi
Rhêmes-Saint-Georges - ho visto che la strada Rhêmes-Notre-Dame, la
strada di Prelon - contributo - ecco, volevo sapere che cos'era
questo contributo, a chi lo davate, se il Comune si impegnava lui
di... o com'era la situazione.
Rhêmes-Saint-Georges - ho visto un pezzo di strada tutto
tratteggiato, secondo quello che si vede, dovrebbe andare in
appalto, se è già andato o... tanto per sapere, proprio davanti
alla presa di Rhêmes, quel pezzo in mezzo all'abitato di
Rhêmes-Saint-Georges.
Poi volevo chiedere sulla questione di Valsavaranche, abbiamo un
pezzo di strada regionale...
(voce) ...
proprio davanti alla
presa, allora volevo sapere a che punto è, se, come non è segnalata
qui su questo piano di lavori, se è una delibera di Giunta o che
cos'è, non so.
Visto che è tutto picchettato, sarà una strada che deve andare
all'appalto, tanto per chiedere un'informazione, solo per
quello.
La Valsavaranche, appunto, dicevo quel pezzo di Molère fino alla
galleria che era stata fatta l'anno scorso, quel paravalanghe
di..., è un pezzo di strada che è abbastanza stretto e so che è
stato fatto un progetto, già due o tre anni fa, il progetto è già
fatto e non lo vedo mai sul piano di lavoro?
Allora io dico: come mai si fanno i progetti e poi non si
mettono sul piano dei lavori e, dove non ci sono i progetti, si
mettono sul piano lavori gli stanziamenti?
Questo che vorrei chiedere; poi un'altra considerazione: il
ponte di Mot a Villeneuve; proprio quel ponticello che passa da
Villeneuve per andare a Introd, per passare via dalla ferrovia,
quest'estate, quando è venuta l'alluvione nel mese di agosto,
questo ponte è stato chiuso per parecchio tempo, adesso l'hanno
ripristinato, la Regione l'ha fatto ripristinare però è una cosa
così, provvisoria, lì mancano le testate, manca tutto, è una cosa
molto urgente per me perché, se la minima alluvione che verrà,
speriamo che non ne vengano più ma, purtroppo, siamo tanto abituati
adesso, quel ponte lì sarà di nuovo come prima e noi dovremo di
nuovo fare delle code enormi nel passaggio a livello di Villeneuve
per poter accedere sia ad Aosta che sulla strada regionale.
Quaizier
(D.C.) -
Ho preso visione delle
assegnazioni a favore del Comune di Courmayeur, mi permetto
osservare per primo che lo stanziamento per stradale è veramente
esiguo, se si considera che il Comune ha una rete stradale di 40
chilometri e che, per la manutenzione, impegnano la maggior parte
del bilancio comunale.
L'assegnazione di 30 milioni per il viale sud e 10 milioni per
il ponte di Dolonne erano già stati portati sul programma dei
lavori dello scorso esercizio ma il Comune, malgrado il progetto
approvato, non ha potuto effettuare i lavori del viale perché
alcuni proprietari di ville, non residenti nel Comune, non hanno
concesso la disponibilità dei terreni e non è neppure stato
possibile ottenere, per ora, l'esproprio.
Desidererei sapere se le somme predette, portate già sul
programma lavori del 1972, sono state o meno conservate fra i
residui passivi - so già che non sono state conservate, quindi...
(risate) ...
domande inutili; mi permetto anche di far
presente che la Regione, nel 1970, ha allargato un tratto di circa
800 metri di strada dalla Val Ferret tra La Vachéry e le rimesse,
costruendo dei muri di sostegno a monte non sufficienti, tanto che,
nella stagione estiva successiva all'ultimazione dei lavori, cioè
nel 1972, lo smottamento del terreno ha invaso buona parte della
carreggiata, di modo che anche detto tratto di strada è attualmente
in condizioni peggiori di prima.
La strada Val Ferret, di circa 15 chilometri, costruita nel
lontano 1895 dai proprietari dei terreni della località, che per la
manutenzione della stessa eseguivano ogni anno gratuitamente, in
base a un consorzio regolarmente costituito, ben 400 giornate di
prestazione di opera e oggi, per gli ultimi quattro chilometri, una
pista impraticabile per macchine, tanto che, chi la conosce non la
percorre più in auto e chi si avventura per la prima volta, ritorna
con la macchina scassata, facendo dei commenti non certo
vantaggiosi per il turismo in Valle.
Mi spiace che non c'è l'Assessore.
Il Comune, con i suoi quaranta chilometri di strada, non arriva
neppure all'esecuzione dei lavori di ordinaria manutenzione e non
può certamente provvedere alla spesa straordinaria che
richiederebbe la strada in questione perché deve, logicamente, dare
la priorità alla viabilità del centro e delle frazioni nel Comune;
le strade della Val Veny e della Val Ferret, senza dubbio fra le
più suggestive delle Alpi, sono, in estate, giornalmente
frequentate da migliaia di automobilisti, non solo di Courmayeur ma
di turisti di tutta Italia e numerosi anche dall'estero, per cui è
da sperare che, trattandosi di strade eminentemente turistiche,
l'Assessore al Turismo vorrà, nella prossima primavera, fare
eseguire sopralluoghi da tecnici, onde far eseguire quei lavori più
urgenti, affinché anche l'ultimo tratto della strada di Ferret
ritorni in condizioni da poter essere percorsa con autovetture.
Mi riservo di intervenire per gli altri oggetti.
Manganone (D.C.)
- Volevo fare molte più domande ma ho
capito che tante volte le mie richieste mettono in difficoltà la
Giunta e, quindi, mi limito all'indispensabile.
Le mie domande mettono in difficoltà la Giunta perché o non si
risponde oppure si risponde mesi dopo o giorni dopo.
Comunque, premetto, mi limito a fare le richieste; Comune di
Allain, qui c'è scritto: "Costruzione strada di Ayez", l'altro anno
c'erano già lire 10 milioni per il completamento, vorrei sapere se
questo è il completamento o se è ancora la costruzione.
A Signayes c'erano già dal 1972, a Gaboè c'erano già nel 1972,
strade comunali ad Avise c'erano già nel 1972.
Ayas - Costruzione parcheggio pubblico di Antagnod, c'erano già
nel 1972 ma uno stanziamento di 15 milioni, adesso è portato a 20,
per quali motivi?
Ad Aymavilles - Proseguimento della strada di Micheley, c'erano
già 7 milioni l'altro anno e quest'anno mi pare che siano portati a
5, non lo so perché.
Bard - Costruzione di un piazzale/parcheggio, ecco, qui vorrei
sapere dove è ubicato, in quale posizione: se è sulla statale o se
è nel borgo.
Chambave - Sistemazione 3° tronco della strada di Poyaz, c'era
già l'altro anno, così come ha detto anche Bancod.
Champdepraz, ecco, qui c'è scritto: "Costruzione di opere d'arte
sull'ottavo tronco della strada di Chevrère", vorrei sapere se è il
tronco che interessa Le Ruine o se siamo già oltre a Le Ruine e
quali sono le opere d'arte che si intendono fare.
Donnaz, c'è un aumento dell'acquisizione dell'area e costruzione
parcheggio della Pretura; ecco, vorrei sapere che cos'è.
E poi vorrei saper dettagliatamente sulla questione
dell'ampliamento della strada statale con la costruzione di
marciapiedi per un importo di 50 milioni.
Ma, Signori miei, qui ci troviamo anche di fronte a una strada
dell'Anas, anche se attraversa l'abitato, io non lo so ma penso che
opportuni passi con l'Anas siano stati fatti, anche perché mi
risulta, e di questo sono certo, che per l'appalto del cavalcavia
sono state perlomeno non utilizzate delle cifre che si aggirano sui
70 milioni di lire; c'erano già nel 1972; Etroubles c'era già parte
nel 1972; Gaby - Strada di Niel, già nel 1972; Gignod -
Completamento strada di Meyland, c'era già nel 1972 e andiamo
avanti con molte opere del 1972, come a Issime, come a La Salle,
tutti i Comuni hanno delle opere del 1972.
Qualche cifra a dispetto ancora è stata diminuita come importo e
vedo Pont Bozet - Costruzione della strada Savin-Pialemont, sono
tre milioni, nel 1972 erano stati stanziati dieci milioni e mezzo;
queste qui sono cose che non riesco a capire il motivo, ecco perché
ho fatto queste domande che metteranno, naturalmente, in imbarazzo,
come sempre, la Giunta; e vorrei ancora rilevare se è vero, vorrei
ancora rilevare che qui lo stanziamento, l'anno scorso, che avevamo
400 milioni in più sul bilancio, era di un miliardo e 300 milioni;
quest'anno, che abbiamo 400 milioni in meno, è 1.872.000.000.
Signori miei, qui non c'è serietà.
Montesano (P.S.D.I.)
- Altri interventi? Nessuno? Allora
chi vuol rispondere?
(voci Dujany - Manganone)
Manganone (D.C.)
- ... e là è diventata la palude qual
che era qui nel 1960, allora noi facciamo le katusce al posto di
Manganoni.
Montesano (P.S.D.I.)
- Allora, viste le dichiarazioni del
Presidente della Giunta, io domando se ci sono ancora altre
domande. Nessuna domanda? Allora si passa all'elenco C.
Andrione (U.V.)
-
Elenco C - Lavori di
pavimentazione di conglomerati bituminosi - Totale, a pagina 17, e
questa volta è giusto, di 390.500.000.
Montesano (P.S.D.I.)
- Elenco C fino alla pagina 17 e
allora 390.500.000 per la sottrazione di quei 30 milioni di cui ha
parlato il Consigliere Andrione.
Allora vi sono domande su questo elenco C? Chabod.
Chabod (D.C.) -
Valsavaranche: non vedo nessun tratto di
bitumatura; volevo far rilevare all'Assessore no, al Presidente
della Giunta, che è una strada comunale però non è strada
regionale, c'è il pezzo sopra Eaux Rousses che, quando hanno fatto
il "bailem", non so mai dire questo nome, è un nome troppo
difficile per me, non hanno fatto il tappeto sopra e quello si
tratta per due chilometri circa. Adesso ci sono delle buche così e,
se lasciamo ancora un anno quella strada così, va tutta in
rovina.
Ecco, allora pregherei solo il Presidente di prendere nota di
questo e di far fare il tappeto su questo piccolo tratto di strada
che è a monte della frazione di Eaux Rousses, strada porte di Grand
Clapey, al ponte di Plan de la Pesse.
Montesano (P.S.D.I.)
- Altre domande? Avanti.
Andrione (U.V.)
-
Elenco D - Acquedotti (legge
regionale 22 giugno 1964, n. 8) - Per un totale, a pagina 22, di
lire 586.800.000.
Poi: contributi integrativi per acquedotti da costruirsi con i
benefici dello Stato (legge Tupini); contributi a consorzi di
Comuni per la costruzione di acquedotti intercomunali (legge
regionale 20 marzo 1970, n. 10) e contributi integrativi per
acquedotti da costruirsi con i benefici dello Stato - per un totale
generale di 1.004.150.000.
Montesano (P.S.D.I.)
- Quindi il totale generale è
quest'ultimo?
Andrione (U.V.)
-
Sì, è l'ultimo.
Montesano (P.S.D.I.)
- Consigliere Bancod e poi
Consigliere Savioz.
La parola al Consigliere Bancod.
Bancod (U.V.)
- Acquedotti. Noi sappiamo che, per lo
sviluppo turistico, l'acqua è una necessità impellente, insomma:
vediamo qui a Torgnon - 2° lotto, 15 milioni - non si potrebbe
vedere di aumentare un pochettino questo intervento della Regione?
Perché, effettivamente, risulta che ci sono e non possono dare
delle licenze edilizie perché non c'è a sufficienza acqua, questo
acquedotto va con molto rallentamento.
Il sistema di Verrayes: vedo, insomma, lo stanziamento del primo
lotto di 35 milioni, è già in esecuzione? Si può già iniziare
quest'anno questo lavoro di Verrayes? Oppure ci sono ancora delle
pratiche che non sono state ultimate?
Anche lì è una zona che abbraccia tutta l'alta Verrayes, c'è una
necessità straordinaria di acqua.
Savioz (P.C.I.)
- Io vorrei fare una questione di
principio, Signor Presidente della Giunta, e cioè questa: in
genere, le opere di piccola entità, quasi sempre, per un buon 90%,
vengono eseguite non a regola d'arte, questa è una constatazione
che abbiamo fatto; da quando abbiamo la Liberazione ad oggi è
sempre stato così e lo è ancora, purtroppo. Ora, fin quando si
tratta di una strada, di una fognatura, di una qualsiasi altra
opera pubblica, benché sia da condannare il modo con cui vengono
eseguite le opere, ma qui si tratta di acquedotto; noi abbiamo
delle spese per centinaia di milioni di lire fatte nella nostra
Regione, abbiamo fatto degli acquedotti un po' dappertutto ma una
gran parte di questi acquedotti sono tutti inquinanti perché, in
genere, quasi sempre mancano le zone di protezione, si fa la presa
nuova, la vasca nuova, le tubazioni nuove, i bacini nuovi e via di
questo passe qui però, laddove c'è la presa dell'acqua, quasi
sempre, dico, non c'è zona di protezione e allora, quando si va al
pascolo, via di questo passo qui, le acque rimangono inquinate.
Allora la mia raccomandazione è di voler fare la cortesia di
insistere su questo argomento affinché la gente si renda conto che
l'acqua potabile è la base necessaria ed è il vicolo più grave che
c'è, molte volte, per le malattie di vario genere e che, quindi, è
la loro salute che ne va di mezzo; ecco la raccomandazione che
farei, anzi, che faccio, pregandola vivamente di voler interessarsi
affinché ai Sindaci, ai Consiglieri comunali, agli abitanti, a
tutti quanti, sia reso ben noto, che si rendano conto della gravità
di avere un'acqua inquinata.
Montesano (P.S.D.I.)
- Altri interventi? Presidente della
Giunta.
Dujany (D.P.)
- Mi pare che l'osservazione del
Consigliere Savioz sia un'osservazione pertinente e, difatti,
abbiamo invitato i Sindaci a non voler approvare i progetti senza
avere consultato l'Ufficio del Medico regionale, a parte che questo
compito è anche compito dell'autorità di tutela, in sede di
approvazione dei progetti, ma direi proprio in sede di redazione di
progetti e in sede di approvazione dei relativi progetti in sede
comunale, tutto questo deve essere preceduto da un accordo con
l'Ufficio del Medico regionale, in modo che la progettazione sia
prevista in modo tale da permettere una captazione che dia garanzia
di potabilità dell'acqua nel futuro e anche per evitare che lo
scarico nella Dora o lo scarico in altri canali della Regione
avvenga in un modo da permettere degli inquinamenti.
Quindi direi che il problema è duplice: c'è un problema a monte,
ma oggi diventa anche sempre più importante il curare il problema a
valle, in modo da non scaricare direttamente nei canali e nei
torrenti senza fare le dovute opere di risanamento di queste
acque.
Per quanto riguarda l'intervento di Bancod, Torgnon non so, la
richiesta è del Sindaco che non ha protestato, quindi ritengo
soddisfacente; abbiamo raccolto la richiesta comunale, di più non
posso andare oltre.
Per il problema di Verrayes, anche qui c'è stata una insistenza
da parte dell'Amministrazione comunale e abbiamo inserito questi 35
milioni, malgrado che il Comune di Verrayes non sia ancora stato
incluso nel programma quinquennale degli acquedotti sul programma
nazionale e speriamo, in questo modo, di poter dare la possibilità
al Comune di iniziare a spendere questa prima quantità di denaro
per le opere di presa, per le prime opere di acquisizione dell'area
e le opere di presa e, nello stesso tempo, che possa, direi,
incidere sull'immissione dello stanziamento da parte dello Stato
sul programma nazionale.
Bancod (U.V.)
- Volevo dire per Torgnon, forse il Sindaco
è troppo modesto, essendo qui, magari, non ha osato e credo che lì
bisognerà vedere nuovamente di aggiungere qualcosa; chiedo
vivamente, insomma, se si può vedere questa soluzione.
Montesano (P.S.D.I.)
- Allora si passa all'elenco E.
Andrione (U.V.)
-
Elenco E - Fognature - Per un
totale, a pagina 22, di lire 378.750.000. Poi: contributi ai Comuni
in forza della legge regionale 22 giugno 1964, n. 8, per un totale
di lire 322.700.000.
Montesano (P.S.D.I.)
- Interventi su questo elenco E?
Nessun intervento sull'elenco E.
Andrione (U.V.)
-
Elenco F - Cimiteri - Per un
totale di lire 112.000.000.
Montesano (P.S.D.I.)
- Interventi sull'elenco F?
Si passa all'elenco G.
Andrione (U.V.)
-
Elenco G - Edifici per la
pubblica istruzione:
a) Scuole materne - 217.00.000.
b) Scuole elementari, a pagina 32 - Totale 454.300.000.
c) Scuole medie - Per un totale di lire 128.000.000.
Montesano (P.S.D.I.)
- Interventi sull'elenco G?
Si passa all'elenco H.
Andrione (U.V.)
-
Elenco H - Edifici pubblici -
Per un totale, a pagina 34, di lire 348.800.000.
Montesano (P.S.D.I.)
- Interventi sull'elenco H?
Prego, Consigliere Ramera.
Ramera (D.C.)
- Abbiamo discusso l'altra volta sulla
carenza dei servizi in Bassa Valle, non è previsto niente ancora
per un istituto di Scuola superiore in Bassa Valle?
Dujany (D.P.)
- Pont-Saint-Martin 100 milioni per...
Ramera (D.C.)
- Ma dove? Qui c'è Scuole medie, ah, nel
primo elenco? E come mai non è stato messo in questo? E basterà
quello?
Montesano (P.S.D.I.)
- Allora intervento nell'elenco H -
Edifici pubblici. Consigliere Savioz.
Savioz (P.C.I.)
- Vorrei chiedere se mi può dire qualche
cosa sulla questione del Castello di Introd, che cosa si intende
fare del Castello di Introd?
Dujany (D.P.)
- Castello di Introd - Si intendono
iniziare trattative per verificare la possibilità dell'acquisto di
quel castello: i proprietari, a seconda dei momenti, esprimono
volontà alternative di vendere e altre volte sono in una
posizione... quindi abbiamo previsto questo primo stanziamento in
modo che, se ci fosse la possibilità di realizzare questa
iniziativa e se i proprietari fossero disponibili, potremmo, direi,
già disporre del relativo finanziamento.
Savioz (P.C.I.)
- Non c'è destinazione?
Dujany (D.P.)
- Non c'è destinazione, non abbiamo ancora
provveduto all'acquisto.
Mappelli (D.C.)
- A proposito di castelli io ne
approfitto per chiedere al Presidente della Giunta cosa pensa e
come pensano di utilizzare quello di Aymavilles, lì se ne è già
parlato, abbiamo visto, ho visto che si è rifatta quella strada, il
muro di cinta da una parte, a questo proposito io non sono così
sempre molto rigido sulla questione delle piante però lì mi sembra
che veramente un po' di scempio c'è stato perché si è fatto che
tagliare tutto e buonanotte al sigillino, a ponente del castello di
Aymavilles, però la mia domanda è questa...
(voce) ...
tutte
le piante, tutte, a ponente, per fare il muro si è fatto che
tagliare tutte le piante, vi erano a ponente della prateria che vi
è lì al castello di Aymavilles, quando si è rifatto il muraglione,
io pensavo che qualcosa lì si poteva anche salvare poi, invece, ho
visto che hanno tagliato tutto; comunque la mia richiesta non è
questa, la richiesta mia è un'altra: sapere come pensate di
utilizzare quel castello di Aymavilles, se è pertinente la domanda,
se no qualcuno aveva già anche sollevato, mi sembra,
un'interpellanza in merito a questo problema, vuol dire che ne
faremo un'altra.
Savioz (P.C.I.)
- Solo per un chiarimento, il problema
sollevato dal collega per il castello di Aymavilles: effettivamente
ha ragione e, quando ho cominciato a vedere il taglio delle piante,
mi sono preoccupato perché erano piante di una certa importanza e
che facevano veramente corona da questo lato al castello di
Aymavilles; però ho dovuto constatare che non era possibile farne a
meno perché si è voluto allargare la strada a sei metri, allora il
problema era o salvare le piante e lasciare la strada a tre metri,
o portare la strada a sei metri e buttare giù le piante perché,
laddove c'erano le piante, adesso c'è la strada.
Quindi il problema effettivamente è grave dal lato "scempio
delle piante" ma c'era anche l'utilità di quella frazione, Dialley,
che è abitata da diverse famiglie che non avevano possibilità di
transito perché la strada, in certi punti, era di un metro e
cinquanta, neanche un metro e cinquanta, passava il carrettino di
campagna e basta allora, pur con l'amarezza nel cuore, sono stato
zitto, non ho detto più niente, era solo per chiarire il perché di
questo taglio.
Lustrissy (D.P.)
- Non risponderò sul problema del taglio
delle piante perché, evidentemente, l'Ufficio competente avrà
esaminato tutte le possibilità tecniche dell'allargamento della
strada, a un certo punto sarà stato inevitabile il taglio delle
piante per una soluzione di tipo tecnico, evidentemente a ogni
pianta tagliata dovrebbe corrispondere una pianta piantata, no? Se,
evidentemente, si sono tagliate delle piante, si dovranno fare dei
rimboschimenti adatti per fare questo.
Evidentemente, se l'hanno fatto, era inevitabile.
Comunque il problema della destinazione del castello di
Aymavilles, la Giunta ha già fatto una presa d'atto con la quale si
destina il castello di Aymavilles ad attività culturali; in ordine
a questa destinazione, attività culturali, nel senso che si voleva
e si pensa ancora di portare avanti il discorso sul problema
universitario valdostano, sul problema più ampio, diciamo, di
attività culturali a un livello internazionale, cioè sale
conferenze e seminari, stages a livello internazionale, questa è
stata una valutazione della Giunta, anche in accordo con alcuni
Consiglieri, il Consigliere Andrione ha partecipato anche a queste
decisioni sulla destinazione del castello stesso.
Per quanto riguarda, diciamo, lo stato dei lavori, è stato dato
l'incarico all'Ufficio tecnico della Sovraintendenza di elaborare
un rilievo completo del castello, penso che sia finito, per poi
procedere in un secondo momento a un incarico di progettazione vera
e propria, secondo la destinazione che gli si è data, credo che
oggi il rilievo sia ultimato, si tratta di proseguire con
l'incarico di progettazione con alcune indicazioni per i
progettisti sulla destinazione che è quella che è stata data, per
lo meno la Giunta ha valutato questa possibilità di utilizzazione e
l'ha indicata in quel senso lì.
Montesano (P.S.D.I.)
- Allora si passa all'elenco I.
Andrione (U.V.)
-
Elenco I - Opere per la
prevenzione da valanghe, frane e alluvioni - Per un totale di lire
120.000.000.
Savioz (P.C.I.)
- Una domanda al Presidente per sapere in
merito alla questione dell'arginatura della Dora Baltea, se non
vado errato era un problema che, a suo tempo, era stato impostato
da parte della Regione nei confronti degli Enti governativi, in
quanto che l'arginatura della Dora doveva fare carico allo Stato e
non alla Regione.
Vorrei sapere come si comporta lo Stato in questo caso e cosa
fa.
Montesano (P.S.D.I.)
- Altre domande? Allora la parola al
Presidente della Giunta, no, dopo.
Allora avanti.
Andrione (U.V.)
-
Elenco L - Contributi a Comuni
per l'acquisto di mezzi meccanici per lo sgombero neve - Per un
totale di lire 20.000.000.
Montesano (P.S.D.I.)
- Interventi sull'elenco L?
Avanti.
Andrione (U.V.)
-
Elenco M - Opere previste per lo
sviluppo turistico nella conca di Pila, in Comune di Gressan.
Convenzione stipulata tra Regione, Società Alpila e Comune di
Gressan - Per un totale di lire 200.000.000.
Montesano (P.S.D.I.)
- Interventi sull'elenco M?
Manganoni (P.C.I.)
- ... aveva detto che noi davamo i
miliardi alla Fiat, Mappelli dice allora "chiudiamo la Fiat". Ora
io mi chiedo se noi qui ragioniamo ancora con la materia grigia o
con altro, no? Io ho detto che l'Alpila è una Società in mano alla
Fiat, chi comanda, dirige, decide, è la Fiat, chi specula è la
Fiat, con le varie banche San Paolo ecc. che sono, naturalmente, le
lunghe mani della Fiat.
Ora, diciamo che noi questi miliardi, perché questi 200 milioni
sono il primo acconto perché tutte le infrastrutture ammontano a
miliardi e questo è un primo acconto, allora io dicevo che, mentre
noi lesiniamo i soldi per fare l'acquedotto - parlava un momento fa
Bancod di quell'acquedotto di Verrayes, costerà 200 milioni e noi
adesso diamo un contributo di 32 per un importo di 50, importo
globale del lavoro, ecco, li diamo col contagocce dove mancano di
acqua e lì non è solo per il turismo che si può sviluppare,
volendo, è per la gente e quella povera gente sono i contadini -
qui tutti piangono e poi se ne sbattono della loro situazione,
perché poi i fondo li danno alla Fiat o altrove.
Allora, ribadendo, io non dico "chiuda la Fiat", io dico "diamo
meno soldi agli speculatori dell'Alpila", che vuol dire Fiat, che è
in mano agli uomini della Fiat, ai milionari della Fiat, questo sto
dicendo io, non parlo di chiudere la Fiat.
Montesano (P.S.D.I.)
- Allora Consigliere Manganone.
Manganone (D.C.)
- Ma dall'intervento dell'amico Claudio
mi aspettavo qualcos'altro, lui che bombarda, è la cartuccia che
prima spara sulla Giunta e poi spara verso di noi e noi rimandiamo
il tiro, si capisce; ma, amico Claudio, tu che hai sbraitato e
sbraiti contro la Fiat, perché non fai questa proposta di stornare
questi 200 milioni?
Da parte mia, personalmente, ti do una mano e ti giuro che
voterò a favore dello storno dei 200 milioni, forza, fai vedere la
tua abilità in questa occasione, invece di sbraitare sempre e
sbraitare a vanvera!
Bancod (U.V.)
- Dicono che per Pila, insomma, c'è una
speculazione, perché non storniamo qualcosa a favore di Torgnon?
Una piccolezza, insomma, anche Torgnon ha uno sviluppo che
merita.
Montesano (P.S.D.I.)
- Io ricordo al Consiglio che, ah,
vuol parlare il Presidente della Giunta, prego.
Dujany (D.P.)
- Volevo dire, Signori Consiglieri, non ci
divertiamo mica, no? Gli stanziamenti previsti su questa voce sono
conseguenti alla convenzione dell'Alpila, sono conseguenti a un
impegno approvato da questo Consiglio.
Montesano (P.S.D.I.)
- Quello che volevo dire io l'ha
detto lei quindi, quindi qualsiasi volontà diversa da quella che ha
espresso il Consiglio... prego.
Ramera (D.C.)
- ... Siamo d'accordo, infatti il
Presidente ha detto una cosa che volevo dire io, l'abbiamo
deliberato e quindi... però non è neanche logico che ci siano degli
interventi fatti demagogicamente ad hoc per poi, appunto, non fare
nessuna proposta perché il Consigliere Manganoni ben sapeva che
quei 200 milioni fanno parte di quel programma già votato e si
guarda bene dal chiedere lo storno, però viene qui a fare la
sparata sulle speculazioni; quindi, caro Manganoni, se si devono
colpire gli speculatori, noi ti abbiamo detto la battuta, la
speculazione si colpisce all'origine perché, se vogliamo fare
dell'ironia, lo speculatore va colpito all'origine, quindi, non gli
si deve permettere di fare i miliardi in Valle d'Aosta, questa è la
battuta.
Montesano (P.S.D.I.)
- Allora, ancora Consigliere
Manganoni.
Manganoni (P.C.I.)
- Io inviterei il collega Ramera a
leggersi il verbale dell'ultima assemblea Alpila-Fiat; se lo legga,
Ramera, molto interessante perché dice, Ramera, i miliardi che loro
vengono a portare ma oh, quelli hanno detto chiaro: la Regione, con
i suoi contributi e con le leggi che dovrà fare per contribuire per
lo sviluppo di Pila, lo dicono loro nella loro relazione, il
Presidente Craveri, il Presidente dell'Alpila, quindi i miliardi li
caccerà fuori la Regione, come li ha già cacciati fuori
sottoscrivendo il capitale e quelli continueranno a speculare,
questa è la situazione.
E io vi dirò questo: non è oggi, in questo momento, togliendo
200 milioni qui, mettendoli a Torgnon, non si risolve niente in
questo modo, è questione di impostazione perché io, quando ho preso
da questo bilancio 20 milioni di qua e li ho spostati di là, non ho
risolto niente!
Bisogna, è il principio come si imposta, quando si esamina la
situazione dei nostri Comuni ai quali accennavo prima, non voglio
ripetere e allora si dice: bene, per un po' di anni impostiamo non
solo il piano dei lavori, il bilancio, perché il piano di lavori ha
un limite costituito da cosa? Dagli stanziamenti su questo capitolo
nel bilancio e allora è il bilancio che doveva essere impostato in
modo diverso perché il piano di lavori è una conseguenza del
bilancio; se noi impostiamo il bilancio con certi criteri, per
forza che i criteri dobbiamo seguirli nel piano dei lavori.
Ecco il problema che io sollevo, non è il fatto singolo di
questo stanziamento o di quello, io questi stanziamenti li ho
citati a esempio per dimostrare il perché io non condividevo questa
impostazione, ma questo lo abbiamo detto non solo in sede di piano
di lavori pubblici, noi questo lo abbiamo detto in sede di
impostazione di bilancio e abbiamo aggiunto: "noi lo approviamo
questo bilancio", malgrado le pecche, anche perché del piano
urbanistico regionale che ci è stato presentato e che noi abbiamo
approvato la prima parte, quella che tratta delle questioni
economiche, lo sviluppo economico, mentre abbiamo condannato la
seconda parte, quella urbanistica, che costituirebbe il più grave
guaio che può capitare in Valle d'Aosta, allora noi abbiamo anche
compreso, abbiamo anche capito, abbiamo anche giustificato questo
fatto, che quel piano non era stato esaminato prima, quindi non si
poteva impostare un bilancio su quel piano che non era ancora
passato in Consiglio, e allora abbiamo detto: "vogliamo ancora per
questo compatirlo, no"? Ma i prossimi piani, i prossimi bilanci e i
piani che ne deriveranno dovranno essere impostati su quei criteri,
ecco la critica che noi facciamo.
Quindi, se in questo caso, questo è una conseguenza del bilancio
che abbiamo approvato, che è stato, beh non ripeto come è stato
fatto, ma in avvenire non lo deve essere più perché si parlava di
programmazione - che di programmazione è da 12 anni, 10 che si
parla di programmazione e non si è mai visto niente, salvo quintali
di carte - finalmente abbiamo un piano regionale che, a nostro
parere, centra nel modo giusto lo sviluppo economico sociale della
Regione, e allora adeguiamoci a quelle linee, almeno in avvenire se
non ci si è potuti adeguare qui per ragioni di tempo, è questo il
problema.
Montesano (P.S.D.I.)
- Altri interventi? Bene, allora si
passa all'elenco N.
Andrione (U.V.)
-
Elenco N - Maggiori spese per
revisione prezzi e maggiori spese per applicazione Iva - Per un
totale di lire 400.000.000.
Montesano (P.S.D.I.)
- Interventi? Si passa all'elenco
O.
Andrione (U.V.)
-
Elenco O - Piano cantieri di
lavoro per l'esercizio 1973/1974.
Piano ordinario per un totale di 7.600 giornate e
72.800.000.
Piano straordinario per un totale di 3.805 giornate e
36.500.000.
Totali generali: 111.405 giornate e 109.300.000.
Montesano (P.S.D.I.)
- C'è poi il riepilogo che fa parte
di questa tabella.
Allora Consigliere Chabod.
Chabod (D.C.)
- Chiedo scusa al Presidente del Consiglio
ma, siccome volevo parlare sull'Elenco I, ma mi hanno chiamato
fuori, Elenco I, volevo fare due o tre considerazioni, se mi
permette.
Montesano (P.S.D.I.)
- Va bene.
Chabod (D.C.)
- Vedevo qui la questione delle arginature
e prima avevo parlato dell'arginatura di Villeneuve; siccome
abbiamo un sacco di arginature da fare nelle nostre valli, nella
Valgrisenche, nella Val di Rhêmes, nella Valsavaranche,
incominciamo da Eaux Rousses, dove c'è una casa che ormai è quasi
nel torrente, si può dire, proprio a monte di Eaux Rousses e
venendo in giù tutti i ponti, bisogna sottomurare tutti i ponti,
abbiamo tutte le arginature fatte gli anni scorsi che sono tutte
scavate sotto e penso che sia proprio irrilevante la cifra che
abbiamo.
A Rhêmes-Saint-Georges la stessa cosa, cinque milioni, con
questi soldi qui facciamo niente, ci troveremo un giorno a piangere
di nuovo perché non abbiamo fatto, perché con cinque milioni io
penso che si fanno pochissime arginature, anzi.
Poi la questione qui che non ho capito "Ripristino e
sistemazione della strada regionale della Valsavaranche danneggiata
da alluvioni - 20.000.000" cosa sono questi venti milioni? Cosa è
stato ripristinato con questi 20 milioni?
Montesano (P.S.D.I.)
- Allora, prima di dare la parola
conclusiva al Presidente della Giunta, diamo la parola
all'Assessore all'Agricoltura, Geometra Maquignaz.
Maquignaz (D.P.)
- Volevo solo ricordare al Consigliere
Chabod che, oltre agli interventi che sono previsti qui dai lavori
pubblici, ci sono tutti gli interventi dell'agricoltura e quindi è
chiaro che, di tutti quei lavori che sono stati elencati, una buona
parte vengono affrontati con finanziamenti dei Servizi forestali;
quindi queste sono opere particolari che riguardano o le strade o
vicinanza delle strade ma, oltre a questo, bisogna aggiungere i
20-30 milioni che abbiamo noi in bilancio.
Montesano (P.S.D.I.)
- Allora la parola al Presidente
della Giunta.
Dujany (D.P.)
- ... ai vari interventi, è chiaro,
Consigliere Chabod, che le opere di prevenzione da valanghe e frane
e alluvioni non si risolvono con 120 milioni, questo non è che un
tamponamento per risolvere le falle più immediate e più urgenti,
disseminate così nelle zone più pericolose.
Il problema va visto con il Magistrato del Po, attraverso un
programma più organico e attraverso una soluzione globale che
dovrebbe interessare i canali di fondovalle e i canali delle Valli
laterali; tutto questo presuppone, naturalmente, un programma
specifico, con una quantità di stanziamenti che non è assolutamente
affrontabile attraverso il bilancio regionale.
Consigliere Chabod, rispondo ai vari Consiglieri, la strada di
Rhêmes-Notre-Dames/Pelaud, l'opera verrà eseguita con contributo
dello Stato in base alla legge Tupini, la cifra è di 34 milioni e
corrisponde alla quota di spesa non coperta da contributo
statale.
La strada regionale di Rhêmes, i picchetti osservati a
Rhêmes-Saint-Georges e Rhêmes-Notre-Dames sono stati posti durante
le operazioni di rilievo per l'esecuzione del relativo progetto di
sistemazione e di allargamento; il progetto è in corso di
ultimazione; i motivi dei picchetti.
Sulla strada di Valsavaranche non risultano ancora eseguiti i
progetti relativi all'allargamento e alla sistemazione oltre il
paravalanghe di Fenille; al momento attuale è in corso di
ultimazione il progetto di sistemazione in corrispondenza dei
tornanti fra Molère e Fenille.
Ponte Bailey sulla ex strada regionale: è stato riparato dai
danni riportati a seguito dell'alluvione dell'agosto scorso; si
tratta di una sistemazione provvisoria. Si deve osservare che
l'opera è attualmente classificata comunale; si potrà prevederne il
rifacimento con un nuovo ponte se ciò verrà richiesto
prioritariamente dall'Amministrazione comunale.
La strada di Eaux Rousses-Pont-Valsavaranche: la formazione di
tappeti in conglomerati bituminosi sulla strada in oggetto è stata
richiesta dall'Amministrazione comunale di Valsavaranche, per una
lunghezza di mille metri, in località Bien; poiché tale richiesta è
all'ultimo punto tra quelle presentate, non pareva eccessivamente
urgente.
Ancora, la galleria della strada di Rhêmes in località Chabod: i
120 milioni previsti comprendono il prolungamento della galleria
paravalanghe, onde ultimare l'opera.
Il progetto approvato in origine non si è potuto realizzare,
mancando la roccia a monte.
Il ponte di Rovenod sulla strada regionale di Valsavaranche è in
sede di progettazione; il progettista è l'Ingegner Tosi che ha già
presentato alcune soluzione di massima di cui ne è stata prescelta
una dall'apposita Commissione tecnica ed in corso la progettazione
esecutiva.
Consigliere Tonino, il sottopassaggio ferroviario della strada
regionale di Issogne: si prevede di poter eseguire l'opera
nell'anno corrente, in quanto è stata già approvata in linea
tecnica dalle Ferrovie ed è in corso la stipula delle necessarie
convenzioni con il Compartimento ferroviario di Torino.
Le indennità di esproprio per il passaggio a livello di Donnaz
dovrebbero venire liquidate dall'Anas, solleciteremo l'Anas
affinché i tempi ciano più brevi possibili.
Consigliere Chincheré, ha parlato del progetto della strada
regionale Pont-Suaz/Pollein; mi pare di averle risposto in un modo
molto improprio e approssimativo; volevo precisare che i lavori che
si stanno facendo, sono lavori precedenti e progettazione
precedenti alla soluzione del problema di comunicazioni attorno
alla Città di Aosta, cioè uscita autostrada, introduzione verso la
strada del Gran San Bernardo, quindi è una soluzione tipicamente
interna che non interessa il problema viabile molto più
generale.
Manganone: assistenti in forza attualmente sono 53 contro una
settantina di assistenti che erano in forza durante la
stagione.
Il capitolo di bilancio 546 "Spese per studi, progettazione,
compenso a estranei all'Amministrazione per perizie, direzione,
ecc." ha comportato una spesa di 57 milioni circa di parcelle; 199
milioni per assistenti.
Il grosso problema della illogicità e dell'incoerenza fra le
spese previste in questo elenco di opere e le disponibilità
finanziarie, dicevo che, questo direi, è un metodo, sarà un metodo
poco valido però, oramai, è una prassi instaurata in questa
Amministrazione regionale finché non cambiamo il sistema di
intervento a favore dei Comuni e, direi, che è un sistema, perché
vedo che c'è una costante - che mi sono fatto dare - in un rapporto
di questo tipo in tutte le discussioni di bilancio. Nel 1973, in
questo bilancio abbiamo 4.937.000.000 contro 8.000.000.000 circa di
opere pubbliche, che rappresenta il 60%.
Nel 1972 avevamo 4.700.000.000 disponibili contro 7.200.000.000
di opere pubbliche. Come?
Manganone (D.C.)
- Come percentuale... perché io me li
sono fatti tutti, ho visto che hanno corretto su cinque milioni di
lire, quindi i miei dati, che ho dato prima, sono attendibili.
Dujany (D.P.)
- Per il 1971 avevamo addirittura
3.000.000.000 di disponibili e 5.000.000.000 di lavori pubblici e
800 milioni, il che rappresenta il 52%, un importo ancora più basso
di quest'anno, no, volevo dire che la disponibilità finanziaria era
minore rispetto a quella di quest'anno...
(voce di Manganone)
...
No, ma dico in proporzione, quindi era minore senza poi
tenere conto che erano cifre solo scritte sulla carta e non c'erano
le relative entrate sul bilancio; no, no, quelle che sono scritte
sul bilancio sono reali entrate, quelle del 1971 non lo erano, ma
questo è un altro discorso.
Nel 1970 il programma dei lavori era di 5.900.000.000, contro un
programma di 3.500.000.000, il rapporto era del 60%.
(voce del Consigliere Manganone)
Montesano (P.S.D.I.)
- Allora chiuso, Consigliere
Manganone! Lei l'ha detto ben precisamente due volte, vuol
ripeterlo, avanti, le è concessa la parola però bisogna che, quando
si chiude una discussione, sia chiusa; il Presidente della Giunta,
mi sembra, ha diritto alla parola ultima e diamine!
Manganone (D.C.)
- Se, Presidente Montesano, se il
Presidente della Giunta mi ha dato dei dati che non corrispondono
ai miei e io penso di aver fatto esatto, è giusto che faccia la mia
rimostranza.
Volevo dire, per quanto riguarda gli assistenti, io penso che
anche qui ci sia un errore perché mi risulta, non so se è vero, che
gli assistenti in forza erano 96 e non 53 come attualmente mi ha
detto il Presidente della Giunta; attualmente, ma al 31 dicembre
1972 quanti erano? Ecco, probabilmente erano 96 perché l'importo di
spesa per questi assistenti è di 198 milioni, una cifra abbastanza
rilevante. Mi risulta che ci siano degli assistenti nostri
dislocati in altre Amministrazioni, questo è giusto? Può essere un
validissimo aiuto a tutti noi ma, io penso, il Presidente di
Giunta, come ha dislocato determinati assistenti presso altre
Amministrazioni, poteva dislocarne uno solo, di co uno, che facesse
da piantone all'Archivio dell'Ufficio del Registro di Donnaz,
questo non è stato fatto, i nostri assistenti vanno in altre zone,
vanno presso altre Amministrazioni, non so se poi a lavorare per la
Regione o per l'Amministrazione stessa dove sono stati mandati...
(voce:
dove?) ...Catasto, in Catasto, ecco. Quindi io penso
che anche qui la cifra di 96 assistenti sia alquanto alta in
rapporto ai lavori che si stanno eseguendo e non mi si venga più a
dire, con questo dato, che la Giunta Dujany non ha assunto
personale senza concorso o senza passare al vaglio di qualche
commissione; quindi gli assistenti sono passati dal 1970 da 36
unità a 96 unità, mi pare un po' troppo.
Dujany (D.P.)
- Dunque gli assistenti sono assunzioni che
durano la durata dei lavori quindi non c'entra niente con
l'organico e tu, Manganone, lo sai e quindi non facciamo dello
spirito e delle allusioni che non hanno nessun valore e non hanno
nessun rapporto di serietà.
Per quanto riguarda il distacco di alcuni assistenti presso
l'ufficio del Catasto e presso l'ufficio dell'Anas, questo risponde
a verità; d'altra parte, Signori Consiglieri, vogliamo, ed è giusto
mi pare, utilizzare alcuni assistenti nel periodo invernale a
liquidare le pratiche che gli uffici dello Stato non sono in
condizione di liquidare e mi pare logico poterle utilizzare in
questo periodo, limitatamente a due mesi o tre mesi invernali,
affinché portino avanti quelle pratiche di esproprio delle strade
nazionali che voi continuamente ci sollecitate perché l'Anas non
paga e mi pare, Manganone, che questo metodo l'hai usato anche tu e
mi pare che sia giusto farlo perché è nell'interesse generale,
perché le realtà delle strutture statali sono quelle che sono e noi
dobbiamo, naturalmente, intervenire nei limiti del possibile per
raggiungere le finalità che sono nell'interesse della nostra
popolazione e il distacco al Catasto - mi pare di due o tre persone
- ha questo stesso scopo di trascrivere il trasferimento di
proprietà per aggiornare gli uffici del Catasto che sono sempre in
ritardo, limitatamente a due o tre mesi nel periodo invernale.
D'altra parte è un vecchio mezzo di intervento che non è una
novità e non c'è niente di particolare.
Manganone (D.C.)
- ... Archivio di Donnaz...
Dujany (D.P.)
- Ma è la prima volta che ne sento parlare,
abbiate pazienza!
Montesano (P.S.D.I.)
- Non fate delle conversazioni
perché dal nastro non si comprende più nulla, Consigliere Chabod,
io dico per lei quello che ho detto.
Chabod (D.C.)
- Presidente, la pagina 35,
Valsavaranche.
Montesano (P.S.D.I.)
- Ma se abbiamo chiuso!
Chabod (D.C.)
- No, ma non mi ha risposto alla domanda
che gli ho fatto.
Montesano (P.S.D.I.)
- Allora, Presidente della Giunta,
la risposta al Consigliere Chabod.
Dujany (D.P.)
- Per che cos'è?
Chabod (D.C.)
- Elenco I - 20.000.000.
Dujany (D.P.)
- Dovrebbero essere le somme spese in
relazione all'alluvione che ha avuto luogo quest'estate, per cui si
sono dovuti fare una serie di interventi senza avere i relativi
finanziamenti, per cui qui si prevede il finanziamento.
Sono stati quegli interventi, mi pare, venuti questa estate.
Devo rispondere, mi pare, al Consigliere Mappelli, la strada
Micheley di Aymavilles. È stato eseguito il progetto per allargare
la strada, non era possibile fare diversamente; il Corpo Forestale
ha fatto un sopralluogo e intende abbatter anche i pioppi del viale
adiacente al Castello per sostituirli con altri più giovani.
Comunque adesso qui mi riservo di intervenire.
Per quanto riguarda l'acquedotto di Torgnon, acquedotto - 2°
lotto - 15 milioni, al Consigliere Bancod: per rendere funzionale
la rete idrica regionale in corso di esecuzione fino al Capoluogo,
i lavori sono urgentissimi per assicurare il fabbisogno.
Per servire le frazioni basse quindi, questi 15 milioni servono
per questo tratto, per servire le frazioni basse, invece
occorrerebbe un altro stanziamento di almeno 50 milioni.
Il progetto è al Provveditorato delle Opere Pubbliche per
l'ottenimento del contributo dello Stato; quindi, appena saranno
eventualmente terminate le pratiche presso il Provveditorato alle
Opere Pubbliche, vedremo se sarà il caso di intervenire per una
integrazione, una integrazione di pochi milioni, naturalmente, non
risolve nessun problema.
Verrayes: il progetto in corso - acquedotto generale - il
progetto è in corso di allestimento, in quanto sono già stati
eseguiti solo nell'autunno scorso i lavori di ricerca delle
sorgenti, il progettista ha assicurato di presentare al Comune
entro breve termine il progetto, per cui si ritiene di dar corso
all'opera entro il corrente anno.
Manganone: Allein, strada di Ayez al confine di Doues. Nel 1972
il completamento si riferiva al 2° tronco corrente dell'abitato di
Ayez; per il 1973, invece, trattasi di un terzo tronco dell'abitato
di Ayez verso il confine di Doues; per completare l'opera, oltre ai
10 milioni previsti, occorreranno ancora altri 10 milioni.
A Bard - Piazzale parcheggio: il Comune si è riservato di
reperire un'area idonea.
Champdepraz - Strada di Charrère: le opere d'arte da eseguire
all'ottavo tronco precedentemente sbancato con i terreni
dell'Amministrazione regionale prima di Le Ruine.
Donnaz: il famoso problema del marciapiede. Trattasi di piazzale
nei pressi della Pretura per il quale il Comune ha in corso
trattative per l'acquisizione dei terreni.
Il problema, poi, mi pare, dell'allargamento del centro di
Donnaz: lo stanziamento dei 50 milioni rappresenta un intervento
del 50% di integrazione dell'intervento da parte dell'Anas, in
quanto si tratta di una sistemazione di una strada statale nel
centro abitato; quindi l'Anas interviene per il 50% e la Regione
per l'altro 50%.
Consigliere Savioz - Arginatura Dora Baltea in Comune di
Villeneuve: durante l'alluvione dell'estate scorsa gli argini della
Dora, in prossimità di Villeneuve, sono stati scalzati, inoltre il
corso della Dora si è pericolosamente spostato in vicinanza
dell'abitato, creando un pericolo in caso di nuove alluvioni.
Un gruppo di abitanti interessati, nel settembre del '72
presentava un esposto al Comune e all'Ufficio del Genio civile,
richiedendo i provvedimenti di competenza; l'Ufficio del Genio
civile, nel novembre 1972 trasmetteva detto esposto agli Enti
interessati dichiarando: per indisponibilità di fondi da parte di
questa Amministrazione, quanto sopra viene segnalato
all'Amministrazione regionale affinché esamini la possibilità di un
proprio intervento al riguardo. In conseguenza di ciò e sentita
anche l'Amministrazione regionale, Valsavaranche
si propone un intervento a carico regionale, vista l'urgenza dei
lavori, almeno per scongiurare i pericoli più gravi e più
incombenti.
Chabod (D.C.)
- Chiederei, proprio al Presidente, una
relazione un po' dettagliata sui 20 milioni di Valsavaranche, nel
pomeriggio può darmela.
Montesano (P.S.D.I.)
- Allora chiusa la discussione, io
passerei, se ci sono, alle dichiarazioni di voto. Ci sono
dichiarazioni di voto? La parola al Consigliere Manganoni.
Manganoni (P.C.I.)
- Pur rifacendo le osservazioni fatte
all'inizio della discussione del piano di lavori per il 1973,
considerando che non è con lo spostamento di alcune opere, per
alcune decine e centinaia di milioni, da un Comune o da una zona
all'altra, che si può modificare l'indirizzo di questo piano di
lavori, che è una conseguenza del bilancio sui cui capitoli sono
previsti gli stanziamenti che pongono un limite a questo piano,
votiamo a favore di questo piano che pure presenta molti aspetti
positivi che ne diamo atto, oltre a quelli negativi che abbiamo
denunciati, augurandoci che criteri nuovi dovranno essere seguiti
in futuro, sia nella preparazione del bilancio e sia nella
elaborazione del piano di lavori pubblici.
Ramera (D.C.)
- Anche noi voteremo a favore di questo
piano anche se, personalmente, almeno questo lo dico a titolo
personale, ho parecchi dubbi sulla validità di questi Elenchi, per
cui occorrerà divenire a un nuovo sistema di programmazione che
veramente sia un intervento che risolva problemi di zone intere e
non i lavoretti elencati in questa maniera che non sappiamo neanche
bene, a volte, di che cosa si tratta e poi le discussioni avvengono
proprio sul villaggio addirittura, neanche più su Comune; quindi il
nostro Gruppo, naturalmente, ha fatto presente, io penso attraverso
i vari interventi, quelle che sono le carenze che noi denunciamo,
comunque il nostro Gruppo approva il piano dei lavori.
Montesano (P.S.D.I.)
- Altri interventi? Allora il
Consiglio è chiamato a votare la delibera, la quale è comprensiva
di tutti gli Elenchi che sono stati esaminati e quindi è chiamato a
votare per alzata di mano.
Chi è favorevole al programma dei lavori pubblici, con la
delibera come voi avete letto ai punti 1 e 2 della pagina 2, alzi
la mano. Contrari? Astenuti?
Il Consiglio approva all'unanimità.
Sono le 12,27 e ci sarebbe da affrontare il punto 5 dell'ordine
del giorno.
Il Consiglio, che cosa? Possiamo rinviare nel pomeriggio?
Rinviare al pomeriggio alle ore 16 o 16,30? 16,30, allora la seduta
è chiusa e il Consiglio è chiamato alla seduta pomeridiana alla
16,30.
---
La seduta termina alle ore 12,27.
