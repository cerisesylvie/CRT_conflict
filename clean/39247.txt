Classificazione
BILANCIO E CONTABILITA' REGIONALE



Oggetto del Consiglio n. 2520 del 15 dicembre 2016 - Resoconto
OGGETTO N. 2520/XIV - Disegno di legge: "Disposizioni per la
formazione del bilancio annuale e pluriennale della Regione
autonoma Valle d'Aosta/Vallée d'Aoste (Legge di stabilità regionale
per il triennio 2017/2019)". Modificazioni di leggi
regionali.
Rosset (Presidente)
- Con 28 Consiglieri presenti
possiamo riprendere i lavori.
Punto 4.01 dell'ordine del giorno. Possiamo iniziare adesso il
capo V (Interventi in materia di sviluppo economico) con l'articolo
11 sul quale vi è l'emendamento n. 4 della II Commissione che
sostituisce il comma 1 e introduce il comma 2bis. Il Movimento
Cinque Stelle ha presentato il sub-emendamento n. 8 relativamente
al comma 2bis inserito dall'emendamento della commissione. Qualcuno
vuole illustrare l'emendamento della commissione? Lo diamo per
illustrato. Per illustrare il sub-emendamento del Movimento Cinque
Stelle, ha chiesto la parola il Consigliere Cognetta, ne ha
facoltà.
Cognetta (M5S) -
L'emendamento n. 4, che modifica
l'articolo 11, sostanzialmente cambia dei valori rispetto a dei
fondi relativi al Fondo sociale europeo, è diviso in due commi. Il
comma 2bis prevede: "per l'applicazione del comma 1 - cioè il comma
che fissa i fondi -, la Giunta regionale è autorizzata ad
apportare, con propria deliberazione, su proposta dell'Assessore
regionale competente in materia di bilancio, le occorrenti
variazioni di bilancio". Io ho inserito dopo le parole: "in materia
di bilancio", la dicitura: "previo parere della commissione
consiliare competente". Nel momento in cui l'Assessore al bilancio
propone alla Giunta di fare dei trasferimenti di fondi rispetto a
quanto stabilito nella legge, chiedo che queste variazioni vengano
prima proposte alla commissione consiliare competente.
Presidente -
Ha chiesto la parola l'Assessore Perron, ne
ha facoltà.
Perron (UV) -
Solo per dire che riconfermiamo ovviamente
la piena e totale disponibilità del Governo a presentare tutti gli
atti in commissione affinché la stessa sia puntualmente informata
del cammino ma preferiamo che ci sia l'attuale impostazione, ossia
che l'iter prosegua senza il previo parere preventivo della
commissione; pertanto noi su questo emendamento ci asterremo.
Presidente -
Ha chiesto la parola il collega Cognetta, ne
ha facoltà.
Cognetta (M5S) -
Immagino che, dal vostro punto di vista,
sia meglio continuare come si sta facendo, perché giustamente così
decidete in completa autonomia. Ho presentato diversi emendamenti
rispetto al fatto che, secondo me, le commissioni devono avere
maggior peso, perlomeno essere informate per poi lavorare meglio in
aula, quindi anche poter esprimere dei pareri di commissione.
D'altronde, i numeri tra maggioranza e opposizione ci sono in aula
come nelle commissioni. Io credo che sia un discorso di
trasparenza, molto spesso evocata e nei fatti disattesa: quando si
chiede sempre di aggiungere il parere delle commissioni, guarda
caso, poi lo si cassa sempre con il voto.
Alla fine quindi volete continuare a gestire come avete fatto
fino ad oggi, tanti discorsi fatti che vanno in una direzione,
nella pratica poi quando andiamo ad approvare gli emendamenti o a
discutere nella sostanza, ovviamente non viene preso in
considerazione ciò che si vuole fare per cambiare...
(interruzione del Presidente della Regione, fuori
microfono)
...lo so, Presidente Rollandin, ma è questione di punti di
vista. Avere un parere dalla commissione non è di per sé che rovina
l'iter legislativo, è una cosa che in alcuni casi - e lo avrà
notato nell'approvazione delle leggi che ci sono state in diversi
casi - ha fatto sì che venissero migliorate alcune normative. Posso
citarle tanti casi in questi anni in cui è accaduto questo, ma non
solo per interventi dell'opposizione, anche per interventi dei
colleghi della maggioranza. È un punto diverso quindi di come
gestire la cosa amministrativa, voi vi volete tenere il vostro, io
ho proposto questo con questi miei emendamenti; ho capito che non
c'è rispondenza su questo, sarà per la prossima volta.
Presidente -
Non ci sono altri interventi. Metto in
votazione il sub-emendamento n. 8 del Movimento Cinque Stelle. La
votazione è aperta. La votazione è chiusa.
Presenti: 28
Votanti: 28
Favorevoli: 7
Contrari: 21
Il Consiglio non approva.
Metto in votazione l'articolo 11 comprensivo dell'emendamento n.
4 della II Commissione. La votazione è aperta. La votazione è
chiusa.
Presenti: 29
Votanti: 29
Favorevoli: 22
Contrari: 7
Il Consiglio approva.
Affrontiamo l'articolo 11bis introdotto dall'emendamento n. 8 di
ALPE e GM: emendamento condizionato dall'approvazione
dell'emendamento n. 1 che è stato respinto, quindi se vogliamo,
possiamo discuterlo, ma non verrà messo in votazione. Ha chiesto la
parola il collega Chatrian, ne ha facoltà.
Chatrian (ALPE) -
Per illustrare comunque questo
emendamento, anche perché aveva la copertura finanziaria. In
quest'aula in questi anni più volte abbiamo affrontato il tema di
come rendere più efficace ed efficiente la macchina amministrativa
pubblica, come poter anche asciugare un po' la macchina pubblica:
fino a cinque anni fa la Regione Valle d'Aosta gestiva quasi 1700
milioni di euro di risorse, di disponibilità annua finanziaria, per
cui erano altri tempi; dal 2009 ad oggi le nostre disponibilità
sono diminuite di cifre importanti, una riduzione importante, ma
noi riteniamo questo emendamento n. 8 una proposta che avrebbe
potuto - uso il condizionale dato che non lo voteremo - mettere in
campo delle soluzioni alternative. Ci dispiace molto che non si
possa su questo emendamento discutere nel merito, perché riteniamo
che, per "asciugare" una macchina pubblica, per creare delle
condizioni a chi ha più di 60 anni di accompagnare le persone che
hanno raggiunto una certa età e che possono avvicinarsi alla
pensione, possono avvicinarsi a fare magari altri
hobby
,
possono avvicinarsi ad affrontare la propria vita facendo
qualcos'altro...questa è un'opportunità che noi andremmo ad aprire.
Dall'altra parte, vorremmo derogare a quel principio del 10
percento, per cui 10 persone vanno in pensione e 1 persona viene
assunta dall'ente pubblico. Voi ci dite: " però un attimo, non è
che noi possiamo accompagnare 10 persone alla pensione e assumerne
10". Il saldo deve essere positivo, nel senso che preso il costo
100 del personale dell'Amministrazione regionale, il saldo deve
essere sempre inferiore a 100: 95, 90, lì si discute. Oltre i 60
anni all'interno dell'Amministrazione regionale ad oggi ci sono 129
persone; se fosse passato - a questo punto non possiamo discuterne
nel merito e ci spiace - questo emendamento, si poteva iniziare un
percorso per accompagnare le persone che hanno più di 60 anni
eventualmente ad accettare un
part-time
verticale,
orizzontale: invece di lavorare al 100 percento, lavorare al 50, al
40, al 30, al 70 percento. Dall'altra parte - e questo è un
messaggio robusto - si poteva dare un po' di speranza alle giovani
generazioni: al venticinquenne appena laureato, al laureato con
master
, al diplomato che ha fatto degli studi mirati o
particolari, utili all'Amministrazione per mettere in campo un
sistema di efficacia e di efficienza, di rapidità di nuove
generazioni, di nuova informatizzazione. Tutto questo per dire che
il saldo deve essere inferiore, per tutti i motivi che in premessa
abbiamo fatto, e ho fatto, e dall'altra dare speranza di posti di
lavoro a chi ha fatto un percorso formativo: chi all'università,
chi nei
master
, chi invece nella scuola secondaria.
La Provincia di Trento ha approvato due anni fa questo schema,
ad oggi è legge, non è stata impugnata dallo Stato, secondo
passaggio non banale. C'è un di cui importante che dobbiamo dirci,
perché altrimenti non saremmo corretti fino in fondo, chiarezza e
schiettezza ce lo impongono, non può essere ancora applicato perché
ci sono delle difficoltà soprattutto con l'INPS per il
congiungimento delle forme pensionistiche tra quello che è stato
versato e la parte rimanente degli ultimi due, tre, quattro o
cinque anni con un
part-time
inferiore verticale e
orizzontale. Tutto questo per dire però che è legge, c'è la
possibilità; Provincia di Trento e INPS stanno cercando di trovare
delle soluzioni per dare attuazione ad una legge che oltretutto non
è stata impugnata dallo Stato. Questo è l'emendamento che vi
proponiamo, che non potrà purtroppo essere votato ma che, dal punto
di vista degli obiettivi, andava e va in quella direzione.
Presidente -
Ha chiesto la parola il collega Gerandin, ne
ha facoltà.
Gerandin (GM) -
Noi comunque siamo contenti, soddisfatti
di aver presentato questo articolo, perché per noi è molto
importante. L'illustrazione per noi è fondamentale. In quest'aula,
quando si parla di ricambio generazionale, di opportunità per i
giovani, c'è sempre tanta condivisione, poi alla fine non ci si
muove, per cui per noi aver sollevato il problema è già comunque un
fattore importante. È giusto anche che si conosca l'iter, nel senso
che questo articolo, se non ci fosse stato il problema dei 48
milioni, tanto per essere chiari, aveva la compatibilità
finanziaria, poi abbiamo dovuto spostare e modificare, altrimenti
avremmo corso il rischio di non poterlo neanche discutere, per cui
a questo punto abbiamo messo la copertura finanziaria sul
precedente attingendo al discorso del famoso articolo 1. Solo per
spiegare l'iter, nel senso che capiamo che non avete neanche
l'imbarazzo di non votarlo.
Detto questo, per noi rimane un punto fondamentale, perché
quando in una Regione come la Valle d'Aosta le opportunità,
soprattutto di ricambio per i giovani, sono molto limitate, basta
guardare che per 12 centralinisti del soccorso ci sono più di 1500
domande - e per la Valle d'Aosta penso che questo sia significativo
- noi riteniamo opportuno provare a mettere in piedi qualunque tipo
di azione che vada in questo senso. Null'altro. Non abbiamo
l'ambizione di avere scritto chissà cosa; abbiamo copiato da altri
che l'hanno fatto prima, sappiamo che su altre realtà ci sono delle
difficoltà applicative, perché bisogna essere chiari e coerenti
fino in fondo. Qualcuno i dispositivi di legge li ha messi in
campo, sta affrontando il discorso previdenziale perché bisogna
mettere insieme più istituti che non è così facile, noi pensiamo
che in questo momento se si vuole dare un minimo di prospettiva ai
giovani, ai quali anni fa avevamo consigliato di studiare perché
magari ci sarebbero state delle possibilità nella pubblica
amministrazione, e al giorno d'oggi forse era meglio se gli
avessimo detto di imparare un mestiere; noi semplicemente volevamo
porre questo problema: il problema è posto, per noi lo scopo di
questo emendamento raggiunto.
Presidente -
Ha chiesto la parola il Presidente della
Regione, ne ha facoltà.
Rollandin (UV) -
Vorrei dire ai due colleghi che su
questo tema noi conosciamo benissimo questo provvedimento e
conosciamo anche quello che, per correttezza, avete ripreso voi sul
fatto che l'applicabilità sia ancora in sospeso, perché ci sono
questi "contenziosi" o difficoltà con gli enti previdenziali, che
sono una delle problematiche più difficili da risolvere,
soprattutto in questo momento. Noi abbiamo già detto in un'altra
situazione che questo aspetto lo stiamo monitorando proprio per
vedere, nel momento in cui ci saranno le condizioni, di poter dare
un "riferimento" ad un sistema analogo. Apprezziamo quindi, però
non è che vogliamo dire non lo facciamo perché non ci interessa. Ci
interessa, però il discorso va fatto nel momento in cui ci sarà la
possibilità di ottenere dei risultati, altrimenti siamo nella
stessa
impasse
. Non sottovalutiamo quindi assolutamente
questo tipo di discorso e vi ringraziamo.
Presidente -
Non ci sono altre richieste, proseguiamo con
l'articolo 12, l'emendamento del Movimento Cinque Stelle è
decaduto, non ci sono altri emendamenti, pertanto pongo in
votazione l'articolo. La votazione è aperta. La votazione è
chiusa.
Esito della votazione:
Presenti: 32
Votanti: 32
Favorevoli: 25
Contrari: 7
Il Consiglio approva.
All'articolo 13 vi è l'emendamento n. 1 dell'UVP. Ha chiesto la
parola il collega Bertschy, ne ha facoltà.
Bertschy (UVP) -
L'emendamento si pone l'obiettivo di
dare un'impronta organizzativa amministrativa, ma soprattutto di
dare un segnale rispetto ad una fonte di finanziamento importante
per il nostro bilancio, ma non solo, per lo sviluppo delle nostre
imprese, per la formazione dei cittadini valdostani e per le
opportunità che crea nei confronti della comunità tutta.
L'impressione che abbiamo, ascoltando la gente, le imprese e
ascoltando le difficoltà che ci sono a reperire informazioni, ad
organizzare e a strutturare i progetti, è che nell'organizzazione
dell'Amministrazione regionale sono molteplici i punti di
possibilità di accogliere, di trovare e di conoscere...le
possibilità che i finanziamenti europei danno, ma tutto questo
procura molte difficoltà e non permette un'efficacia nella gestione
dei progetti.
L'idea quindi è di provare, attraverso questo emendamento, ad
arrivare a fare un ufficio unico che abbia l'obiettivo di informare
e supportare enti pubblici, aziende e cittadini sulle opportunità
offerte ai cittadini europei. L'ufficio è costituito attraverso la
riorganizzazione del personale già in forza all'Amministrazione
regionale ed è posto alle dipendenze del Coordinatore del
Dipartimento politiche strutturali e affari europei. La frase
finale ha un po' di innovazione per noi: non è un ufficio che deve
rimanere aperto perché si apre, ma è un ufficio che andrà valutato
direttamente dagli utenti. L'Amministrazione pubblica si deve porre
in chiave un po' più moderna e anche un po' meno autoreferenziale
rispetto alla cittadinanza e a chi deve usufruire dei servizi
dell'amministrazione pubblica. Forse è anche un po' provocatoria,
ma volutamente, perché abbiamo bisogno di una visione e anche di un
atteggiamento diverso di alcuni uffici, di alcuni nostri dipendenti
e alcune nostre strutture. Tante persone sono aperte, sono
disponibili - e non sto parlando in questo caso di questo settore
specifico ma in generale dell'amministrazione pubblica - e da altre
parti invece si ha un po' a volte la sensazione non dico di essere
respinti, ma sicuramente non di essere ben accolti.
L'idea quindi è che, attraverso questa prima proposta, siano
anche i cittadini e coloro che devono usufruire degli investimenti
che si fanno nella gestione dei nostri servizi a dire se le cose
funzionano e a provare a farlo pervenire a noi che amministriamo e
abbiamo un ruolo di responsabilità.
Ci rendiamo conto che attraverso un emendamento come questo si
dà l'avvio ad un percorso che andrà valutato in termini
organizzativi, però è un segnale che vogliamo dare, perché i
finanziamenti europei rivestono ormai un ruolo molto importante e
immaginiamo che lo rivestiranno ancora più in futuro. Stiamo
vivendo una programmazione, ma da qui a poco dovremo già lavorare
ad un'altra programmazione; l'importante è che ci sia un'azione
coordinata da parte di tutti nei confronti della comunità.
Presidente -
Ha chiesto la parola il Presidente della
Regione, ne ha facoltà.
Rollandin (UV) -
Il tema sollevato dal collega
presentando questo emendamento fa riferimento all'attività degli
Affari europei che diventa sempre più complessa. Per la maggior
parte bisogna ammettere che i fondi europei sono quelli
istituzionali, ma credo che qui il punto di riferimento fosse
quello a bando, quello a cui partecipano altre entità minori che
non sono così organizzate come le amministrazioni e in qualche modo
devono avere un supporto. Quello che poi è sicuramente interessante
è che la proposta viene fatta parlando di una riorganizzazione: si
tiene conto della possibilità di attivare un meccanismo che possa
dare delle risposte che siano più adeguate - se ho capito bene lo
spunto - alle richieste. Come abbiamo parlato degli sportelli, qui
si tratta di predisporre un ufficio che in qualche modo faciliti le
azioni corrispondenti ad un utilizzo il più attento possibile dei
fondi europei, in modo che non si disperdano queste risorse e
vengano utilizzate al meglio. Condividiamo quindi questa
impostazione.
Presidente -
Ha chiesto la parola il collega Bertin, ne
ha facoltà.
Bertin (ALPE) -
Condividiamo questo emendamento che va
nella giusta direzione; sappiamo l'importanza che hanno i fondi
europei nella nostra Regione, sappiamo anche i problemi che si sono
evidenziati in questi anni sia negli aspetti di costruzione dei
programmi che poi nell'effettività del raggiungimento degli
obiettivi. È pertanto importante aprire il più possibile alla
partecipazione in questo caso con un ufficio
ad hoc
,
peraltro molto innovativo e interessante, e si coinvolga poi nel
giudizio anche i cittadini, che sono gli utenti finali di queste
attività, che vanno sempre più monitorate soprattutto per avere dei
riscontri e delle ricadute sul territorio senza perdersi, come
abbiamo visto in passato, si creavano più carte che poi alla fine
risultati. Questo emendamento trova il nostro appoggio e va nella
giusta direzione, per cui lo voteremo convintamente.
Presidente -
Ha chiesto la parola il collega Guichardaz,
ne ha facoltà.
Guichardaz (PD-SIN.VDA) -
Per confermare anche il nostro
gradimento per questo emendamento, è un emendamento che apprezziamo
perché la volontà di semplificare creando efficienza credo sia tra
gli obiettivi di ogni politico. Almeno noi sentiamo che la
semplificazione, invece che la creazione di procedure complicate o
il tenere certe procedure nella complicazione, sia un obiettivo che
si deve conseguire. Soprattutto noi pensiamo che l'accesso a questi
importanti fondi europei spesso sia impedito proprio dalla
complicazione delle procedure, impedito dalla complicazione che
volutamente a volte qualcuno tende ad incentivare. Bene quindi, è
una buona iniziativa che noi apprezziamo.
Presidente -
Ha chiesto la parola il collega Bertschy, ne
ha facoltà.
Bertschy (UVP) -
Ringraziamo il collega Bertin, il
collega Guichardaz, il Presidente e tutte le forze politiche, anche
quelle che non hanno preso la parola, per avere approvato questa
idea, che porta avanti uno dei punti programmatici, sviluppa in
maniera significativa l'idea che avevamo al punto 5 del programma
di cominciare a dare ancora più valore ai finanziamenti europei e
al loro modo di utilizzo. Seguiremo quindi e cercheremo tutti
insieme di fare in modo che questa possibilità venga strutturata e
organizzata al più presto e poi valuteremo tutti insieme come
renderla efficace e come dare la possibilità ai cittadini di
percepirla come novità e non invece come un semplice ufficio in più
che parla di finanziamenti europei.
Presidente -
Non ci sono altri interventi. Pongo in
votazione l'emendamento n. 1 dell'UVP. La votazione è aperta. La
votazione è chiusa.
Presenti: 31
Votanti: 31
Favorevoli: 31
Il Consiglio approva all'unanimità.
Metto in votazione l'articolo 13. La votazione è chiusa.
Presenti: 30
Votanti: 30
Favorevoli: 23
Contrari: 7
Il Consiglio approva.
All'articolo 14 vi è l'emendamento n. 9 di ALPE. Per
l'illustrazione, ha chiesto la parola il collega Gerandin, ne ha
facoltà.
Gerandin (GM) -
Per ricordare che questo è un emendamento
congiunto gruppo ALPE e Gruppo Misto. Questo emendamento nasce dal
fatto e dall'esigenza, penso, di dare una risposta significativa,
che provi a risolvere un problema che comunque scelte passate hanno
causato. È un emendamento che, pescando tra le risorse che erano
state accantonate, comunque quelle che vengono messe in
disponibilità a seguito dell'emendamento sull'articolo 19...noi
crediamo che, al di là del passo avanti fatto dalla proposta di
bilancio di mettere delle risorse aggiuntive per il problema dei
dipendenti, degli operai forestali, quelli che venivano chiamati
comunemente i "cantieri forestali" e anche lavori pubblici, siano
risorse assolutamente insufficienti. Il passato ci ha dimostrato
che c'è sempre più richiesta, nel senso che queste persone comunque
trovano sempre più difficile collocazione nel mondo lavorativo.
Erano nati con uno specifico scopo, una specifica volontà di andare
a creare e comunque intervenire per quelle fasce forse più deboli,
quelle che hanno più difficoltà ad essere collocate nel mondo del
lavoro, a tutt'oggi quello che emerge è che le giornate lavorative
garantite sono davvero poche. Con questo incremento che viene fatto
in finanziaria non sapremo ancora quanti saranno tutti coloro che
hanno eventualmente diritto di fare questo tipo di domanda, ma il
rischio è di arrivare non oltre la soglia delle 90 giornate.
Noi pensiamo che non si possa più fare finta di non accorgersi
che delle famiglie che comunque devono vivere con 90 giornate
garantite e qualche giornata di cassa integrazione possano non
essere viste come in una situazione di disagio in un contesto
valdostano. Questo è quanto peraltro è stato sottolineato anche in
quel documento che le organizzazioni sindacali ci hanno proposto,
dicendo che bisognava fare un ulteriore sforzo. Con quello che
mettiamo noi a disposizione non siamo noi proprio a livello
richiesto dalle organizzazioni sindacali, ma siamo molto vicini.
Noi crediamo che un discorso di dignità della persona, della
famiglia in un contesto in cui non si può vivere con 6 mila euro
all'anno ponga un problema di coscienza, per cui è molto relativo
chi deve avere la primogenitura su questo.
Se un problema c'è stato in passato, se un problema in questo
momento è un problema tangibile che misuriamo regolarmente,
misuriamo con il fatto che queste persone sono a disagio e
progressivamente hanno più difficoltà ad essere collocate nel mondo
imprenditoriale, nelle imprese, questo è il momento di dare una
risposta, per cui, mettendosi una mano sulla coscienza, e in questo
caso penso anche sul portafoglio perché ritengo che bisogna non
solo condividere un problema, ma bisogna dare una risposta
concreta. Questa è una risposta concreta: noi pensiamo che
aggiungendo 1,5 milioni ai 4 milioni previsti si riesca a dare un
segnale vero, profondo che la Valle d'Aosta non è insensibile ad
una problematica di questo genere. Noi vi invitiamo pertanto a
valutare attentamente questo disagio, che è un disagio che non solo
noi ma penso tutti in quest'aula sanno che è vero, tangibile, è un
disagio di famiglie, alcune delle quali non hanno altro sostegno
che questo.
Presidente -
Ha chiesto la parola il collega Chatrian, ne
ha facoltà.
Chatrian (ALPE) -
Il collega ha ben illustrato
l'emendamento che abbiamo scritto a più mani, ma che ha una
copertura finanziaria. Io non so se valuterete positivamente o no
la proposta, speriamo che da parte vostra ci sia la volontà di
condividere questo emendamento per diversi motivi, il primo in
questi giorni l'abbiamo detto: abbiamo una Valle d'Aosta a diverse
velocità, io aggiungerei anche un passaggio importante: a diverse
opportunità; quindi a diverse velocità, a diverse opportunità e
anche il nostro modello si relaziona con le famiglie, con le fasce
più deboli in maniera diversa. Noi pensiamo che questo sia uno
strumento che restituisce dignità, ma allo stesso tempo va a ridare
certezze. Mai come in questo momento probabilmente le famiglie con
una marcia inferiore hanno la necessità di avere delle certezze. Il
fatto di aver introdotto in questi ultimi due anni questo
strumento...noi pensiamo che sia il momento di fare un passo in
avanti: quasi aggredire, prendere il toro per le corna e dire dal
punto di vista legislativo: "non solo noi ci crediamo, ma andiamo
fino in fondo". Abbiamo fatto un percorso di crescita su questo
strumento: dal niente si è di nuovo rimesso in moto comunque lo
strumento, la possibilità; messo in moto lo strumento, abbiamo
aumentato le disponibilità, abbiamo abbassato tutti insieme, perché
è stata una battaglia - io penso - corale della politica tutta,
delle forze di maggioranza e di opposizione o di minoranza, oggi
siamo un po' a tre quarti della competizione, ma qui non stiamo
parlando di competizione, stiamo parlando di famiglie che in questo
momento hanno bisogno di certezze, che il pubblico può compensare
in una maniera bella, perché comunque andiamo a rivedere, a
ridisegnare quelli che sono sovente i nostri percorsi, le nostre
alte vie, il nostro mantenimento del territorio in questo caso.
Doppio quindi è il risultato: da una parte, andiamo a non
ristrutturare, ma quanto meno a mantenere i nostri percorsi, i
nostri sentieri, le nostre piccole opere; dall'altra, andiamo a
dare certezze a queste famiglie più in difficoltà di altre, che
hanno meno opportunità di altre, che magari si sono trovate
dall'oggi al domani, per delle motivazioni che ben conosciamo,
soprattutto nella zona della Bassa Valle, con meno posti di lavoro,
con meno posti occupati, con delle difficoltà diverse che
affronteremo probabilmente più avanti. Lo spirito con cui noi
abbiamo confezionato questo emendamento va proprio in quella
direzione. All'interno dell'articolo 14, dove non solo abbiamo
abbassato l'età anagrafica degli uomini e delle donne, non solo,
rispetto all'anno scorso, sono state aumentate le disponibilità
economiche, le risorse - probabilmente ci saranno più giornate
lavorative - ma sarebbe il momento di osare dal punto di vista
politico e veramente di dare delle certezze. Sarebbe bello oggi, 15
dicembre, dare delle certezze sicure per questo settore e questo
strumento che dallo zero si è rimesso tutto in discussione, oggi
sarebbe bello riuscire a dare una risposta a questo punto non solo
puntuale, ma completa. Penso che il termine più appropriato che ci
piace utilizzare è dare una risposta completa a questo settore e,
di conseguenza, a queste famiglie.
Presidente -
Ha chiesto la parola l'Assessore Testolin,
ne ha facoltà.
Testolin (UV) -
Questo emendamento, per l'importanza che
è stata sottolineata dai colleghi che lo hanno presentato, è stato
oggetto di valutazione assieme agli altri quattro emendamenti
relativi al comparto agricolo nel suo complesso, comunque
all'Assessorato a cui faccio riferimento. Sono state fatte delle
valutazioni puntuali e serie, così come seria è stata la proposta
inserita in norma che ha portato delle risorse importanti rispetto
a quelli che erano gli stanziamenti dello scorso anno. Risorse che
erano state concordate in quest'aula in un confronto sulla stessa
tematica che erano state proposte per un aumento consistente di
quelle che potevano essere delle risposte a questo tipo di
problematiche di settore, delle risposte che abbiamo cercato di
dare con serietà, impegnando circa il 45 percento in più di quello
che era stato impegnato nel 2016. Risorse che sono diventate
stabili nel triennio, quindi che vanno nell'ottica di dare una
risposta concreta, una risposta di stabilità delle risorse a
disposizione di questo tipo di opportunità lavorativa che viene
data. Opportunità lavorativa che, per quanto riguarda il comparto,
non si riduce squisitamente alle giornate in amministrazione
diretta da parte della Regione, ma che viene completata da quegli
interventi che vengono esternalizzati, all'interno dei quali è
ricompresa una clausola sociale che apre delle opportunità molte
volte o comunque qualche volta non sfruttate, perché è più
difficoltoso magari farne una parte, sono però delle opportunità
effettivamente molto importanti. L'obiettivo del nostro impegno ad
aumentare di quasi 1,1 milioni di euro le risorse a disposizione va
nell'ottica di aumentare in maniera concreta, che era un po' la
perplessità che, ricordo, Gerandin poneva: un aumento di quattro
giornate? In questo caso diciamo che se le persone che aderiranno a
questo piano saranno sostanzialmente quelle dell'anno scorso, il
numero delle giornate richiesto è quello previsto dal vostro
emendamento. Se saranno di più, si tenderà a stabilizzare su un
livello alto di giornate rispetto a quello del 2016 e a
privilegiare quelle persone che hanno più difficoltà a trovare
lavoro, quindi quelle che sono più vicini all'età pensionabile e
quelle che hanno meno magari possibilità di avvicinarsi al lavoro,
gestito da una ditta, che potrebbe garantire altre 20-30 o 40
giornate lavorative durante il periodo estivo.
Per tornare alle riflessioni che faceva il collega Bertschy
questa mattina, dove all'interno di un ragionamento complessivo
delle risorse che vanno a finanziare questo tipo di emendamenti,
che fanno parte del discorso dei fondi derivanti dalla messa sul
mercato di CVA, ci si era presi un impegno di fare delle
valutazioni che permettessero di chiudere un ragionamento a bocce
ferme, in questo caso negli emendamenti dell'agricoltura reputiamo
che ci siano assolutamente all'interno di quelle che saranno le
verifiche che faremo nelle proposte successive delle azioni
prospettiche e delle azioni indispensabili, quindi che sono
meritevoli di andare ad intaccare delle risorse a disposizione che
potrebbero venire riutilizzate eventualmente, ma che in questo
momento decideremo di andare ad allocare. In questo caso pensiamo
che non perché non sia meritevole questo aspetto, ma perché lo
sforzo fatto è uno sforzo consistente che dovrà essere verificato,
a mio avviso, anche alla luce di quelle che saranno le adesioni che
noi andremo a prendere subito quando la finanziaria sarà
licenziata, in modo da capire esattamente quali saranno
effettivamente le giornate lavorative proponibili a chi aderirà a
questo piano. Ripeto: se le adesioni saranno in linea con quelle
degli ultimi anni, l'importo e l'impatto sarà ancora più importante
di quello che ha voluto sottolineare il collega Gerandin indicando
dei numeri. In questa ottica, ma con tutto l'impegno che ci abbiamo
messo su questo emendamento, quindi ci sarà un'astensione.
Presidente -
Ha chiesto la parola il collega Gerandin, ne
ha facoltà.
Gerandin (GM) -
Ho ascoltato attentamente Assessore.
Provo a spiegare un po' meglio, perché probabilmente non sono stato
così convincente nella mia illustrazione. Assessore, se leggiamo
quello che prevedono le leggi regionali n. 44/1989 e n. 67/1992,
parlano di interventi diretti a favorire l'occupazione di
lavoratrici e lavoratori svantaggiati nell'ambito dei cantieri
agricoli forestali. Già all'epoca della legge la volontà era quella
di intervenire in un settore che, ahimè con il passare del tempo,
con il passare degli anni, non è una categoria che acquisti
"salute". Queste sono persone che sono state assunte nel tempo con
alcune problematiche, poi per alcuni anni, grazie anche a scelte
politiche, purtroppo abbiamo avuto una visione diversa e sono state
un po' tenute ai margini, adesso queste persone si trovano con i
problemi che avevano all'atto dell'assunzione ma con qualche anno
in più. So che lei ne è a conoscenza, quando mi dice che ci sono
ditte che garantiscono ulteriori giornate: è vero, a qualcuno
succede, ma per una parte minimale di quelle persone: quelle che
sono più collocabili sia dal punto di vista lavorativo che di
salute, le altre rimangono ai margini.
Noi abbiamo presentato una mozione, dove chiedevamo già a suo
tempo il discorso di arrivare alle 101 giornate, il fatto che noi
mettiamo questi numeri nel nostro emendamento non è che per noi 101
giornate siano il
top
, sia risolvere il problema; noi
abbiamo messo questo numero perché pensiamo, crediamo e ci
auspichiamo che le giornate siano 110, 115, 120, perché è solo così
che si dà un po' di dignità alle famiglie. Ricordo ai valdostani,
che magari ci ascoltano, che lo scorso anno a queste persone sono
state garantite - e mi smentisca, Assessore - 67 giornate. Lei
capisce che anche con un incremento del 35-40 percento - come ha
detto - queste persone arriveranno, se va bene perché ci saranno
delle richieste in più, a 90? Ma come si mantiene una famiglia
così? E quando non avete votato questo, io ricordo che gli
interventi sono stati nel senso di non promettere senza la certezza
di avere le risorse. Le ricordo che questo emendamento ha la
copertura finanziaria: peschiamo 1,5 milioni da quel fondo
accantonato del Casinò che ne prevedeva 48,6. Io penso che valga la
pena spendere 1,5 milioni per queste persone a cui l'anno scorso
abbiamo garantito 67 giornate. Glielo dico con il cuore, perché lei
conosce la problematica forse meglio di me, come tanti in
quest'aula, e sono coscienti tanti che magari non ci voterete
questo emendamento che non avranno risolto il problema, che non
sarà una risposta sufficiente perché così è. Queste non sono
persone a cui la Regione garantisce 70, 80, 90 giornate, dopodiché
hanno la possibilità di continuare magari per tre mesi con imprese
private, questo privilegio ce l'hanno in pochissimi, gli altri
rimangono ai margini e tutti hanno famiglia, Assessore.
Presidente -
Ha chiesto la parola il collega Chatrian, ne
ha facoltà.
Chatrian (ALPE) -
Ancora due considerazioni dopo aver
ascoltato l'Assessore. Devo dire con orgoglio che si discutono
comunque emendamenti nel merito, dove c'è trippa, dove se
l'emendamento viene sostenuto dalla maggioranza o dall'opposizione,
diventa legge e non è solo un'enunciazione di principio, diventa
legge con una parte importante...su un argomento di questo genere
noi pensiamo che sia troppo importante. Io non lo so, Assessore
Testolin, cosa vi siete detti ieri sera a livello di maggioranza,
perché - capiamo - ci sarà stato un confronto serrato su quante
risorse andare ad utilizzare di quel tesoretto, perché altrimenti
due ore fa non ci avreste approvato l'emendamento n. 7 sul piano
edilizio per i 74 Comuni, però provi a mettersi non nei nostri
panni, del sottoscritto e del collega, ma di chi ci ascolta, quanto
meno trovare una soluzione, una proposta. Se c'è un invito da parte
della maggioranza, sospendere qualche minuto il Consiglio. Su un
tema dove veramente questo Consiglio si è confrontato tantissimo in
questi ultimi quattro o cinque anni...adesso guardando il collega
Isabellon sto pensando che correva l'anno 2010, è stato un percorso
che ha avuto delle grandi difficoltà e oggi per la prima volta,
dopo sei anni, c'è la possibilità di dare certezze. Oggi, 15
dicembre, c'è la possibilità di dare una risposta completa. Non
voglio neanche entrare nel tecnicismo, ma voglio fermarmi proprio
al principio e alla copertura troppo importante. Io penso che ad
aprile-maggio 2017 lei potrà fare tranquillamente, come Assessore,
il punto della situazione, nel senso da non lasciare andare in
economia o in disavanzo le risorse perché siamo riusciti tutti
insieme a dare completa certezza alle 200-230-250 famiglie con
tutte quelle possibilità che oggi ci siamo detti nelle premesse. Io
non so se c'è ancora spazio politico, se qualche collega della
maggioranza interviene, per approvare l'emendamento con copertura
finanziaria, che vuol dire con dei soldi in tasca, perché se
dovesse essere approvato questo emendamento, nel triennale ci sono
le coperture (4 milioni di euro) e per il 2017 c'è una copertura
superiore che potrebbe dare quelle garanzie di completa chiusura
del cerchio in un momento in cui le famiglie, che magari hanno meno
possibilità, si aspettano proprio da noi questi passaggi. Osiamo,
c'è la possibilità e discutiamo nel merito. Qui non è più un
discorso di enunciare dei principi, dei buoni propositi, qui c'è
invece la possibilità di inserire in legge il principio, ma
soprattutto la disponibilità finanziaria di dare delle vere
garanzie.
Presidente -
Ha chiesto la parola il collega Nogara, ne
ha facoltà.
Nogara (UVP) -
Voglio fare questo intervento perché
dall'inizio della legislatura non solo io personalmente, ma tutto
il gruppo UVP si è interessato degli operai del Corpo forestale
valdostano e lo faccio con un po' di amarezza per le cose che ho
sentito. Sembra che in questi anni non si sia fatto assolutamente
niente e non si sia mosso niente all'interno di questa situazione.
Io vi vorrei ricordare che nel 2013 c'erano zero euro per i
cantieri forestali e c'erano tante persone all'interno di
quest'aula che hanno anche contribuito ad avere la situazione che
ci siamo trovati nel 2013; da lì siamo arrivati ad oggi ad avere
un'altra situazione, noi abbiamo discusso tutti gli anni dei
cantieri forestali, siamo riusciti anno per anno ad ottenere dei
risultati. Secondo me, un ottimo risultato è quello che abbiamo
ottenuto adesso per il 2017: si sono impegnati 1,2 milioni di euro
in più rispetto all'anno scorso. Come ha detto giustamente
l'Assessore, se i numeri rimangono quelli che sono, molto
probabilmente si raggiungeranno le giornate che voi richiedete nel
vostro emendamento; se ci saranno invece dei problemi, si
agevoleranno quelle persone che hanno dei problemi per raggiungere
quelle giornate e ci sono tanti operai - e voi lo sapete benissimo
- di questi cantieri svantaggiati che lavorano anche per delle
ditte esterne. Quelle persone che se lo possono permettere, che
hanno le capacità e che lo vogliono fare lo possono fare. Diamo la
possibilità a queste persone di giustamente vivere meglio perché
hanno una certa sicurezza.
È vero tutto quello che avete detto fino anche all'anno scorso,
perché vivere con 67 giornate effettivamente non era certo una cosa
facile. Io personalmente e con i miei colleghi ho incontrato queste
persone, le abbiamo incontrate e ci hanno avanzato queste
richieste, ci hanno chiesto di aiutarle e noi giustamente abbiamo
detto loro la verità. Io li ho incontrati poco tempo fa per dire
loro: "siamo riusciti a far impegnare dal Governo regionale questa
cifra per potervi portare il minimo a 90 giornate, ma poter
arrivare tra di voi, quelli più svantaggiati, quelli che hanno più
problematiche, arrivare a 101 e ad avere dei benefici per questo",
io sarei il primo ad essere contento che questi operai arrivassero
a 200 giornate. Guardate che qui in Valle non ci sono solo loro - e
l'ho detto anche a loro - noi abbiamo tantissime problematiche, non
ci sono i cantieri forestali, c'è anche tutta l'edilizia con
grandissime problematiche, c'è l'agricoltura con grandissime
problematiche, poi se si vuole cavalcare un cavallo, va benissimo,
però il discorso è questo. C'è stato un impegno, siamo riusciti a
far impegnare questi soldi, le aspettative di questi operai possono
essere raggiunte. Qui ho sentito anche da voi, dal Consigliere
Chatrian, parlare di certezze, queste sono certezze: 1,2 milioni di
euro in più sono una certezza. La certezza è che se effettivamente
le 67 giornate erano poche, sicuramente ci sarà un minimo forse per
qualcuno, o un massimo per tutti, delle 90 o delle 101 giornate,
queste sono certezze! È chiaro poi che se voi mi venite a dire che
devono lavorare per tutto l'anno, o lavorare 200 giornate, se
andate sempre in rincorsa, l'impegno che vi posso dare io e noi,
come gruppo UVP, che siamo in maggioranza, è di migliorare sempre
di più questa situazione, ma in proporzione alle disponibilità
finanziarie e anche alle esigenze generali. Sono importantissimi i
cantieri forestali per un sacco di funzioni e io sono il primo che
li ho sempre difesi, ma ci sono anche tante altre priorità.
È stato detto che anche questo intervento è insufficiente, non
mi sembra: si va verso quanto hanno sempre chiesto. Come ripeto, si
sono investite ancora più risorse finanziarie e nel futuro si
cercherà di migliorare sempre di più questo settore, perché è
importante per l'ambiente naturale e per la nostra Regione.
Presidente -
Non ci sono altri interventi. La votazione è
aperta sull'emendamento n. 9 di ALPE e del Gruppo Misto. La
votazione è chiusa.
Presenti: 32
Votanti: 7
Favorevoli: 7
Astenuti: 25 (Baccega, Bertschy, Bianchi, Borrello, Donzel,
Fabbri, Farcoz, Follien, Fosson, Grosjean, Guichardaz, Isabellon,
La Torre, Lanièce, Marguerettaz, Marquis, Nogara, Péaquin, Perron,
Restano, Rini, Rollandin, Rosset, Testolin, Laurent Viérin)
Il Consiglio non approva.
Ha chiesto la parola il collega Chatrian, ne ha facoltà.
Chatrian (ALPE) -
Devo dire di essere dispiaciuto
dall'intervento che ho ascoltato attentamente: forse qualcuno ha
completamente sbagliato bersaglio, perché chi si è opposto come
gruppo all'azzeramento dei cantieri forestali in quest'aula è il
gruppo ALPE, qualcuno forse ha sbagliato bersaglio. Nel mio
intervento poi mi è sembrato di apprezzare, valorizzare invece il
percorso fatto in questi tre anni invertendo la rotta, dicendo
proprio che dai banchi dell'opposizione e anche dai banchi della
maggioranza, abbiamo fatto questa non curva di Gauss, abbiamo fatto
questa curva che era al contrario: la campana era al contrario e
stiamo risalendo. Eravamo a sette o a sei, siamo andati a zero, poi
siamo tornati a uno, a due, a 2,8 e adesso siamo a quattro, quello
che ho detto poc'anzi.
I vocaboli hanno la loro importanza: "cavalcare", "non ci sono
mica solo questi...". Devo dire che prendo le distanze da queste
affermazioni, dal punto di vista politico. Non avremmo mai
presentato 20 emendamenti su tutti i temi ci fosse solo questo
settore. Sappiamo perfettamente che ci sono tanti altri settori, ma
ce ne sono alcuni dove la ferita è più profonda e a questo settore
con una ferita profonda si è girato anche il coltello, perché la
curva di Gauss è stata utilizzata al contrario, si è andati a zero
e poi pian piano, come ho riconosciuto, anche perché li abbiamo
sostenuti anche noi come gruppo, abbiamo rimesso della benzina.
Come nelle migliori famiglie, si può anche sbagliare e soprattutto
nel momento in cui si vanno a toccare dei settori meno robusti è
più difficile magari tornare indietro, ma è troppo importante farlo
e guardare l'obiettivo principale: dare delle certezze. Noi
umilmente, senza cavalcare, con dei toni
soft
...io non penso
ci siano dei temi di proprietà privata, sono temi di proprietà
pubblica, perché stiamo utilizzando del denaro pubblico, di tutti,
né del sottoscritto...ma di nessun altro. Questo è il nostro
approccio, questa è stata la nostra proposta, ci spiace che non
venga accolta. Possiamo capire i ragionamenti che vi siete fatti
come maggioranza, però i vocaboli hanno un loro peso, qui nessuno
vuole cavalcare nessuno, non sono temi di proprietà privata e poi
se il bersaglio era un altro, puntate eventualmente i vostri
strumenti su altre persone, su chi ha deciso diversamente in questi
anni di azzerare questo settore, ve lo chiedo per cortesia.
Presidente -
Ha chiesto la parola il collega Gerandin, ne
ha facoltà.
Gerandin (GM) -
Volevo precisare alcuni aspetti, senza
nessun tono polemico. Collega Nogara, Assessore, io non mi sono mai
permesso di dire che non era stato fatto uno sforzo in questa
direzione: 1,2 milioni in più sono uno sforzo; riteniamo
semplicemente, ritengo semplicemente che sia uno sforzo non
sufficiente, ma non lo dico io, Assessore, non lo dico io, collega
Nogara, lo dicono le organizzazioni sindacali, che probabilmente
sono quelle che hanno i rapporti più stretti con questi lavoratori.
Sono stati esternati questi tipi di difficoltà che hanno queste
famiglie con questi numeri. Non c'è nessun tono polemico, noi
prendiamo atto che c'è un'inversione di tendenza, ma prendiamo
anche atto che, proprio per non fare demagogia, per non cavalcare,
per noi sarebbe stato molto semplice dire: "noi 1 milione e mezzo
lo mettiamo in più quest'anno, lo mettiamo nel 2018, nel 2019
andando magari ad incidere sul bilancio triennale, andando a
togliere ulteriori risorse al Casinò". Quello che voglio
semplicemente dire è che noi, tenendo conto delle difficoltà che ci
sono di carattere generale in tutta la Valle d'Aosta, abbiamo
provato ad allocare delle risorse nei settori che per noi erano
settori importanti, settori in difficoltà che emergevano da questo
bilancio, facendo bene attenzione che un problema esiste in questo
momento, il Casinò è un problema che sicuramente non va
dimenticato, ma non può essere il solo problema, questo si tende a
dire con questo: non è il solo problema. Noi riteniamo che, anche
se avranno 90 giornate all'anno, queste saranno ancora delle
persone e delle famiglie in difficoltà. Abbiamo provato a toccare
anche altri settori: dall'agricoltura ai consorzi, al discorso
delle imprese, non è vero che non abbiamo provato a scrivere e ad
allocare dove potevamo e abbiamo comunque accantonato delle risorse
perché noi pensiamo che anche il Casinò in questo momento sia un
problema, per cui non è irresponsabilità o demagogia, avremmo
potuto prendere i 48,6 milioni e fare una finanziaria che
prometteva mari e monti a tutti, saremmo stati degli irresponsabili
in quel caso. In questo caso nessuno promette 200 giornate, dice
esclusivamente che probabilmente quel milione e mezzo in più, le
110 o le 120 giornate possono essere un obiettivo e sono un
obiettivo anche per quelle famiglie che in questo momento sono in
palese difficoltà: questo è quanto, senza polemica.
Presidente -
Ha chiesto la parola il collega Bertschy, ne
ha facoltà.
Bertschy (UVP) -
Io credo che a volte i toni rispondano
anche un po' alla passione con la quale si sviluppano e si seguono
certi argomenti, quindi non credo che siano riferiti ai gruppi,
alle persone, ma l'incontrare la gente, il cercare di stare vicino
ai problemi della gente porta anche ad appassionarsi alle cose e ad
esprimersi qua magari con toni più o meno duri a seconda delle
situazioni. Quello che voleva rappresentare il collega, e l'ha
rappresentato molto bene, non l'ha rappresentato contro qualcuno ma
per qualche cosa. Evidentemente oggi siamo a difendere una
posizione politica che, insieme alla maggioranza, siamo riusciti a
maturare ed è una posizione importante, è una posizione che
comincia a dare delle risposte che sappiamo non essere definitive,
come tante altre situazioni.
Io però pongo un problema di metodo, colleghi dell'opposizione,
in particolare collega Gerandin, collega Chatrian. Ieri abbiamo
fatto una battaglia per rimettere in discussione il valore dei
soldi degli utili della CVA ed eravamo consapevoli che ci saremmo
esposti a quello che avete fatto in questo momento, cioè tutto
quello che veniva respinto era segno di poca attenzione, segno di
poco rispetto per certi settori, eravamo consapevoli. Potevamo
rimanere nella situazione di ieri, farci dire che i soldi erano
fermi per il Casinò, oppure entrare nel merito. Sinceramente a
volte dispiace spendersi per certe battaglie se poi la risposta
diventa questa, perché la debolezza della vostra proposta, a mio
avviso, è proprio quella che noi non vogliamo più costruire bilanci
e progetti che determinino illusioni nelle persone, non c'è impegno
triennale, l'avete detto bene. Noi non vogliamo mettere dei soldi
per dire: si ritorna da dove siamo partiti e poi non essere sicuri
di essere in grado di sostenere queste proposte nel futuro. Vedo
che annuisce, collega Certan, non so se lo fa con ironia...
(interruzione della Consigliera Certan, fuori
microfono)
...se è d'accordo, porti pazienza, ma a volte anche le immagini
hanno il loro significato. Noi stiamo cercando di fare un lavoro
serio con delle sensibilità diverse e state tranquilli che la
questione "forestali" è aperta. Se avremo risorse e, una volta che
avremo chiaro il quadro definitivo, cercheremo ancora di aiutare un
settore sanguinante e in crisi, però dire oggi: "sì" a 1,5 milioni
a scatola chiusa, prendendoli dalla CVA e non essendo sicuri di
fare altre operazioni, su spesa corrente...", che è già fuori dalla
finalità della risoluzione, perché noi abbiamo detto andiamo a fare
azioni verso lo sviluppo economico, verso
l'accessibilità...permetteteci anche di difenderci in magari
maniera un po' accalorata. Tutti parliamo con il cuore e tutti
vorremmo aiutare le persone e aiutarle di più; dire "no" a questa
proposta non vuol dire chiudere la porta in faccia ai forestali ma
assolutamente ragionare per il futuro e cercare di trovare dentro
il bilancio, facendo le scelte politiche, perché avrei capito una
scelta politica dove si toglieva a un settore e si metteva
nell'altro: ci si prende delle responsabilità, perché si dice: io
non sostengo questa cosa e sostengo quest'altra, però pescare dagli
utili della CVA e andare a parlare a 700-800 persone mi sembra
un'azione leggermente oltre alla responsabilità che bisogna avere
in politica verso le persone. Oggi noi non diciamo "no" all'aiuto
ai forestali: diciamo "no" allo strumento degli utili CVA
semplicemente a
spot
2017.
Se ci saranno altre risorse, cercheremo altre risorse e noi
siamo dell'idea che queste giornate non siano sufficienti per
vivere. Tutti sappiamo che con 6 mila euro all'anno non si vive,
però la curva è in risalita, l'attenzione politica c'è da parte di
tutta la maggioranza e allora permetteteci di lavorare ancora in
questa direzione. L'Assessore Testolin l'ha detto bene, vedremo
anche quante persone ancora avranno attenzione verso questo
settore, quante persone vorranno ancora spendere la loro vita
lavorativa in questo settore. In questo senso, e vorrei chiudere,
né in senso polemico...mi sembra un discorso politico,
amministrativo, un discorso di serietà verso le persone che
sicuramente in questo momento ci ascoltano. Tutti vogliamo fare il
bene delle persone che hanno più problemi e difficoltà nella
vita.
Presidente -
Ha chiesto la parola il Presidente della
Regione Rollandin, ne ha facoltà.
Rollandin (UV) -
Terrei solo a sottolineare due aspetti
che non vorrei passassero inosservati. Qui si è detto che si è
voluto azzerare il discorso dei forestali, vorrei ritornare su
questo punto per dire che non è assolutamente vero che a livello
regionale si sia voluto azzerare questo tema. C'è stata la norma
nazionale che aveva obbligato a ridurre tutte queste iniziative, è
stato fatto un dibattito in quest'aula e si è dovuto poi ricorrere
alla Società di servizi per
bypassare
un tema che
conosciamo. Questo lo dico per chiarezza, perché sennò sembra che
ad un certo punto di colpo si è impazziti, si è voluto di fatto
distruggere una serie di iniziative: questo lo dico per
correttezza. Il resto credo sia già stato detto da parte di tutti:
la possibilità di intervenire nel settore forestale, come nel
settore dei lavoratori edili, vorrei ricordare anche lì quello che
è stato fatto stamattina: noi abbiamo accettato di integrare gli
interventi per i piccoli lavori, perché sappiamo che in quel
settore questo può aiutare. Credo che quindi ci sia la massima
attenzione, come abbiamo detto nella presentazione del bilancio,
sul problema del lavoro. Sul resto non sto a ripetermi, perché
condivido quanto è stato detto dai colleghi.
Presidente -
Non ci sono altre richieste. Dichiaro aperta
la votazione sull'articolo 14. La votazione è chiusa.
Presenti: 32
Votanti: 32
Favorevoli: 26
Contrari: 6
Il Consiglio approva.
Articolo 15. La votazione è aperta. La votazione è chiusa.
Esito della votazione:
Presenti: 33
Votanti: 33
Favorevoli: 26
Contrari: 7
L'articolo 15 è approvato.
Vi è l'emendamento n. 5 della II Commissione che introduce
l'articolo 15bis, in merito al quale il gruppo ALPE e il Gruppo
Misto hanno presentato l'emendamento n. 10; inoltre, sempre
sull'articolo 15bis, vi è il sub-emendamento dell'Assessore
Testolin e del collega Nogara. Vengono distribuiti immediatamente.
Ha chiesto la parola il Consigliere Nogara, ne ha facoltà.
Nogara (UVP) -
Al comma 3 dell'articolo 15bis, come
introdotto dall'emendamento n. 5 della II Commissione, le parole:
"entro il 30 giugno 2018" sono sostituite dalle seguenti: "entro il
30 giugno 2017 per gli aiuti riferiti alla campagna 2015 ed entro
il 30 giugno 2018 per gli aiuti riferiti alla campagna 2016". È
chiaro che con questo sub-emendamento si va verso quanto la
minoranza nel suo emendamento ci aveva chiesto per il
finanziamento, per l'anticipo non solo per il 2015, come era già
stato deciso dalla maggioranza, ma anche per il 2016: l'anticipo al
60 percento o di quant'era, perciò sono cambiate le date per le
restituzioni.
Presidente -
Ha chiesto la parola il Consigliere
Chatrian, ne ha facoltà.
Chatrian (ALPE) -
Parliamo di un tema che più volte
abbiamo affrontato in questo Consiglio: parliamo degli anticipi,
degli aiuti ex verde agricolo, campagna annualità 2015, che ad oggi
le nostre aziende non hanno ancora ricevuto, e parliamo degli aiuti
campagna annualità 2016 che le nostre aziende valdostane non hanno
ancora ricevuto. Durante il 2016 più volte in quest'aula abbiamo
parlato, soprattutto della campagna 2015, delle criticità, del
perché questi soldi non venivano erogati; l'annualità ammonta a
circa 13 milioni di euro e nell'aprile 2016 il Governo regionale ha
deciso di mettere in campo uno strumento per anticipare, aiutare le
aziende riferendosi all'annualità 2015, strumento che non ha avuto
un grande successo, e poi durante l'estate 2016
à maintes
reprises
abbiamo cercato, come gruppo, di presentare delle
iniziative per capire, pungolare e sapere quali erano le intenzioni
del Governo per mettere un taccone perché di questo stiamo
parlando: di un anticipo sugli aiuti dovuti. Il Governo a inizio
novembre 2016 ha approvato la bozza di legge di stabilità e poi,
dopo qualche settimana, ci ha inoltrato in commissione un
emendamento con la copertura finanziaria, perché qui non parliamo
solo di emendamenti di principio ma con una copertura finanziaria,
per far sì che ci sia l'anticipo per l'annualità 2015.
Detto questo, noi, come gruppo ALPE, insieme al collega del
Gruppo Misto, abbiamo provato ad affrontare tale criticità e con
gli uffici abbiamo trovato una sintesi apprezzabile: quella di dire
che non possiamo solo fermarci all'annualità 2015, se si fa il
taccone, che sia robusto, quindi andare ad anticipare anche una
parte sostanziosa del 2016, quindi l'ammontare del pacchetto
dell'anticipo, se a questo punto mi sembra di capire da parte della
maggioranza c'è la volontà di sostenere questo emendamento, che
oltretutto va a pescare nei fondi di rotazione, tant'è vero che la
modifica che ci proponete penso sia un discorso contabile di
rientro proprio dei fondi di rotazione...però la proposta a questo
punto è di 20,8 milioni di euro, quindi tutta l'annualità 2015, più
il 60 percento dell'annualità 2016. Questa è la nostra proposta,
questa è una certezza che in questo momento dobbiamo dare, sappiamo
che è un taccone...
(interruzione di un Consigliere, fuori microfono)
...robusto, che comunque va a dare una risposta ad una criticità
che è in essere, mi sembra, e che permette sicuramente alle nostre
aziende che da più di un anno aspettano l'annualità 2015 di avere
comunque una boccata di ossigeno per quel poco...ma sicuro, per poi
speriamo al più presto mettere invece in scadenza ordinaria, cioè
l'ordinaria amministrazione affinché nei primi mesi dell'anno
successivo vi sia la possibilità di erogare degli aiuti dovuti.
Dalle ore 15:58 assume la presidenza il Vicepresidente
Farcoz
.
Farcoz (Presidente) -
Ha chiesto la parola il collega
Gerandin, ne ha facoltà.
Gerandin (GM) -
Io volevo ringraziare la maggioranza
perché mi pare di aver capito che l'emendamento verrà approvato,
sia pure con quelle correzioni che sono più di forma che di
sostanza. Quando noi scriviamo questi emendamenti, a volte non
abbiamo tutti i dati e le strutture a disposizione, per cui può
darsi che facciamo anche qualche errore di forma. Il nostro voleva
essere un emendamento di sostanza, dopo aver comunque condiviso il
fatto che avevate con il vostro primo emendamento garantito
l'erogazione, l'anticipazione per l'annualità 2015, a noi pareva
corretto che, tenuto conto che tante di queste risorse che verranno
erogate, erano già state oggetto di anticipazione anche di istituti
di credito, avremmo corso il rischio di fare un mero passaggio di
denaro dalle casse senza risolvere i problemi degli agricoltori.
Abbiamo ritenuto corretto estendere - peraltro come avviene già in
altre parti d'Italia, dove hanno risolto il problema, dove stanno
già prendendo gli anticipi 2016 - questo anticipo 2016 nella misura
del 60 percento. È comunque un contributo per un settore in
grandissima difficoltà, che avrebbe corso il rischio per tanti di
essere sull'orlo del fallimento, è inutile che ce lo nascondiamo; è
un'anticipazione di risorse che ridarà vita e - io mi auguro -
anche un po' di entusiasmo ad un settore che in questo momento è in
palese difficoltà.
Concludo solo con una raccomandazione. L'ho già detto in altra
sede, non so se interverrà l'Assessore, il Presidente, vorrei avere
qualche rassicurazione in più sul fatto che, tenuto conto che sono
risorse importanti (oltre 20 milioni), quello su cui vorrei
rassicurazioni è la tempistica. Quello di cui vorrei essere certo è
che diamo qualche indicazione in più e che non aspetteremo i
rientri dei fondi di rotazione del primo semestre per dare questi
soldi. Io non lo so se è possibile, perché vedo che alcune leggi
dei fondi di rotazione sono in
deficit
, per cui
probabilmente sono state erogate, ma nella globalità, tenuto conto
che a fine anno le disponibilità sono nell'ordine del milione e che
la copertura di queste avviene nel primo semestre, quello su cui
vorrei un attimo avere delle rassicurazioni è che non aspetteremo i
rientri per elargire queste risorse perché se li facciamo aspettare
ancora, poi non saranno sei mesi, potranno essere tre o quattro, è
chiaro che il malato si aggrava, per cui da malato grave può
diventare terminale.
Dalle ore 16:03 riassume la presidenza il Presidente
Rosset
.
Rosset (Presidente) -
Ha chiesto la parola l'Assessore
Testolin, ne ha facoltà.
Testolin (UV) -
Solo per due precisazioni. Evidentemente
l'accoglimento era già stato dichiarato dal collega Nogara con la
presentazione del sub-emendamento. Solo per sottolineare due
aspetti: uno che era un impegno assunto dal Presidente, dal
sottoscritto e da tutta la maggioranza nella seduta di novembre,
dove era stata prospettata questa opportunità e dove c'erano state
anche delle rassicurazioni da parte di AGEA che sarebbe riuscita a
darci delle risposte più concrete. L'altro è per sottolineare il
fatto che stiamo comunque continuando a lavorare per arrivare a
liquidare, in maniera corretta e puntuale, le spettanze degli
agricoltori. Evidentemente, per quanto ci concerne, l'impegno è
quello di andare fin da subito, così come si era discusso
all'interno della maggioranza, a dare una risposta fin dai primi
giorni di gennaio per attivare una procedura più snella possibile
che possa dare le risorse subito agli agricoltori: questo è
l'obiettivo. Dall'approvazione di questo articolo si inizierà a
lavorare per la modulistica necessaria per imbastire una procedura
più snella possibile, che dalle prime settimane di gennaio possa
dare una risposta concreta, sperando anche di riuscire a dare il
perché...e soprattutto una tempistica sulla realtà dei pagamenti
che dovranno arrivare da AGEA.
Per fare un altro passaggio conclusivo, che era stato oggetto
nella stessa seduta, che era quello relativo alla PAC dove
l'impegno collegiale di tutta la maggioranza e di tutte le
potenzialità a livello politico messe in campo ci hanno permesso
comunque di dare una prima importante risposta al problema della
PAC, proprio a sottolineare che sono problematiche comuni a tutti e
che quando riusciamo a dare una risposta, è una risposta che va
nell'interesse dei valdostani. L'impegno quindi è questo, i soldi
ci saranno a partire da gennaio.
Presidente -
Ha chiesto la parola il collega Nogara, ne
ha facoltà.
Nogara (UVP) -
Solo per avvalorare quanto diceva lei,
Assessore, perché con questa misura dei 13 milioni che la
maggioranza ha deciso di attuare e con l'accoglimento
dell'emendamento da parte della minoranza si dà finalmente una
certezza agli agricoltori che questi soldi almeno ci sono. Tra
l'altro, se mi posso permettere, Assessore, vorrei dire che si sta
lavorando anche nell'altro settore: si sta lavorando con AGEA per
poter accedere sia alla PAC che al PSR nel più breve tempo
possibile. Con quanto si è fatto però adesso con questo intervento
si può dire sicuramente una volta per tutte che i soldi per il
2015, e il 60 percento del 2016, c'è la possibilità di averli per
gli agricoltori nelle prime settimane di gennaio. Questa, secondo
me, è una risposta importantissima per questo mondo agricolo in
crisi, che ormai è da due anni che non percepisce un euro dalla
Comunità europea.
Presidente -
Ha chiesto la parola il collega Chatrian, ne
ha facoltà.
Chatrian (ALPE) -
Do un parere molto positivo il fatto
che il Governo regionale, la maggioranza tutta accetti la proposta
che noi abbiamo fatto, andando ad integrare quella che voi avevate
messo in campo, perché va ad integrare comunque una proposta
sull'annualità 2015, quindi è con favore che accogliamo il fatto
che si chiude un cerchio importante e si dà una risposta puntuale
in questo momento ad un settore che ha bisogno. Accogliamo quindi
con favore il fatto che avete accettato la nostra proposta.
Presidente -
Metto in votazione l'articolo 15bis
introdotto dall'emendamento n. 5 della II Commissione comprensivo
del sub-emendamento n. 10 del gruppo ALPE e del Gruppo Misto e del
sub-emendamento dell'Assessore Testolin e del collega Nogara. La
votazione è aperta. La votazione è chiusa.
Esito della votazione:
Presenti: 30
Votanti: 30
Favorevoli: 30
Il Consiglio approva all'unanimità.
Vi è l'articolo 15ter introdotto dall'emendamento n. 12 di ALPE
e Gruppo Misto. Ha chiesto la parola il collega Chatrian, ne ha
facoltà.
Chatrian (ALPE) -
Sempre su questo settore, ma
spostandoci non sull'ordinaria amministrazione, ma andando invece
su un discorso di investimento puro, abbiamo discusso la
riorganizzazione dal punto di vista legislativo delle leggi che
negli ultimi anni sono state approvate da questo Consiglio
sull'agricoltura mi sembra nel mese di luglio, in cui si è fatta
un'unica normativa dove si va ad elencare quali sono gli aiuti, i
principi e poi le possibilità che oggi hanno le nostre aziende, non
solo nel settore zootecnico, nella sua complessità, quindi di
filiera a chilometro zero completa. Abbiamo discusso proprio a
luglio di questo settore, non solo il nostro gruppo mi sembra che
anche altri gruppi hanno messo in evidenza la necessità comunque di
mettere in campo un altro strumento legislativo che non fosse
legato esclusivamente al piano di sviluppo rurale, sapendo che il
piano di sviluppo rurale ha le sue regole, sapendo che di mezzo c'è
lo Stato, la Comunità europea, ci sono delle regole diverse, ci
sono i tetti di soglia, il
de minimis
, gli aiuti concessi,
però, dal punto di vista amministrativo, un'azienda poco
strutturata, un'azienda che magari dal punto di vista di piano
finanziario non è sostenibile, cioè non dà reddito, ma fa il
giardiniere della media e dell'alta montagna, la piccola azienda
che comunque non è robusta e non ha le capacità per affrontare un
investimento grazie al piano di sviluppo rurale...proprio a luglio
dicemmo: "dobbiamo provare a mettere di fianco un'altra proposta,
altre soluzioni che vadano a dare delle risposte mirate a delle
aziende meno strutturate o comunque a dei bisogni più piccoli, più
semplici, più rapidi, con meno burocrazia e, nel momento in cui c'è
la richiesta, in pochi mesi avere la risposta e avere anche la
liquidità". Stiamo parlando, come vi dicevo, comunque di
investimenti. Il nostro emendamento va in quella direzione. Abbiamo
incardinato l'emendamento n. 12 sulla legge n. 17/2016, è legittima
perché ho sentito nei corridoi che probabilmente, così com'è stata
strutturata questa proposta, forse non è proprio legittima, no, è
legittima, abbiamo inserito i tetti massimi della Comunità europea,
possiamo comunque aiutare fino al 40 percento, abbiamo messo anche
un tetto: "gli aiuti previsti dal presente articolo sono concessi
nella misura massima del 40 percento della spesa ammissibile...".
Oltre a quello, abbiamo anche attivato quali potrebbero essere gli
aiuti da mettere in campo, quindi legati all'emergenza,
all'urgenza, legati anche a piccoli lavoretti di risanamento,
legati a quegli investimenti di 8-10 mila euro di spesa totale per
avere quella risposta immediata sempre sul settore investimento.
Questo è un po' l'inquadramento dell'emendamento n. 12.
Non vi nascondo che andrebbe a sostituire la n. 32/2007, ma
andrebbe a colmare un vuoto che c'è. Oggi c'è solo una strada:
quella del piano di sviluppo rurale. Vi ricordate che qualche mese
fa abbiamo discusso la prima misura che è stata bandita, la
scadenza era il 30 settembre 2016 e poche sono state le domande. Ci
sono dei motivi, magari noi non li sappiamo tutti, abbiamo cercato
di conoscere lo stato dell'arte, le difficoltà, i costi, la
complicazione, la burocrazia, questo potrebbe essere un secondo
aiuto parallelo a quelle aziende che vi dicevo prima: più rapido,
più snello, tutto nostro, con dei soldi disponibili e dare comunque
quelle certezze di cui, dal nostro punto di vista, il settore ha
bisogno. Nulla ha a che fare questa proposta con l'ex verde
agricolo e con le misure a superficie.
Presidente -
Ha chiesto la parola l'Assessore Testolin,
ne ha facoltà.
Testolin (UV) -
Per rispondere all'illustrazione di
questo emendamento svolta dal collega Chatrian e per tracciare un
attimino la scelta che ha determinato nell'agosto scorso
l'approvazione della legge n. 17, che andava nell'ottica di
sostenere gli investimenti effettuati dalle aziende agricole
valdostane, investimenti a fondo perso previsti dal programma di
sviluppo rurale. Investimenti sostenuti tramite questa legge con
dei mutui, con una scelta ben chiara e ben precisa, che è
trasversale a tutti i settori, dove il fondo perso è andato
scemando chiudendo definitivamente le proprie opportunità
attraverso delle risorse dirette messe in campo dalla Regione.
Questo emendamento ha dei limiti in quella che può essere
un'analisi rispetto all'emendamento successivo, dove si potranno
fare altre valutazioni prospettiche, che sarebbe un'operazione
spot
coperta per un annualità per un importo anche
importante, ma non risolutivo, perché con dei minimi a 50 mila
euro, 2 milioni vuol dire finanziare 40 domande, con uno strumento
che non è più compatibile con le possibilità dell'Amministrazione
regionale che ha puntato sul programma di sviluppo rurale e potrà
essere modificato quando ci saranno i presupposti a bocce ferme per
capire quali saranno le eventuali risorse recuperabili da altre
misure per andare ad incentivare ulteriormente e rendere ancora più
appetibili le opportunità di finanziamento a fondo perso.
Nel mese di gennaio partirà un nuovo bando sulle misure
strutturali, che potrà dare delle risposte puntuali anche per
investimenti minimali: di 20 mila euro, di 15 mila euro, dove si
potrà presentare un piano di interventi su più annualità, che potrà
dare delle risposte ed essere integrato dalla legge n. 17, che, in
linea con delle decisioni complessive prese a livello di Governo su
tutti i settori, va a sostenere questo tipo di interventi con
risorse proprie derivanti dai fondi di rotazione. È un po' da
queste considerazioni che ci troviamo a non accogliere questo
emendamento, non per sminuirne la proposta ma per contestualizzarlo
all'interno di una visione più ampia che ha visto delle scelte,
degli
step
ben precisi che devono ancora magari essere
rodati per certi versi, migliorati per quello che possono essere
migliorati, ma che tracciano una strada diversa da quella della n.
32, dalla quale questo articolato è stato anche tratto.
Presidente -
Ha chiesto la parola il collega Chatrian, ne
ha facoltà.
Chatrian (ALPE) -
Vorrei fare una precisazione non tanto
ai colleghi che ben conoscono la realtà di un bilancio triennale,
ma soprattutto a chi ci ascolta e anche a certi colleghi che prima
ci hanno sollecitato, quasi come per dire: "avete fatto l'assalto
alla diligenza per il 2017, adesso vi abbiamo aperto la possibilità
di discutere, però basta, state nel vostro recinto". Soprattutto
quindi a chi ci ascolta, perché altrimenti sembra quasi che le cose
fatte siano fatte all'ultimo minuto, in fretta: noi per
confezionare questi 20 emendamenti, sono quattro settimane che,
come gruppo di ALPE, insieme al collega, ci stiamo lavorando e in
questi otto anni di discussione sulle finanziarie mai nessuno è
riuscito a presentare, come forze di opposizione anche quando
eravamo molto più strutturati numericamente, il ribaltamento totale
sul triennale perché - lo sapete meglio di noi - è difficilissimo
andare a rimodulare il triennale, non perché vogliamo fare degli
interventi
spot
, ma perché è praticamente impossibile, se
non enunciare dei principi o delle belle idee. Questo era il
passaggio che volevo fare, perché dietro a queste proposte che
abbiamo presentato c'è un lavoro importante da parte nostra ed era
praticamente impossibile rivedere nel complesso il triennale.
Due battute sull'emendamento n. 12. È normale che, presentando
questa proposta, abbiamo provato ad aprire un fronte, perché nella
legge n. 17/2016 si è scelta la strada dei mutui per degli
investimenti se non sono coperti all'interno del piano di sviluppo
rurale...come dire? solo all'interno del piano di sviluppo rurale
c'è l'aiuto a fondo perso, all'interno della programmazione delle
misure del piano di sviluppo rurale c'è l'aiuto a fondo perso e
politicamente nella legge n. 17/2016 si è deciso che la seconda
strada invece è solo quella legata agli investimenti tramite mutui.
Con questa proposta si va ad aprire una nuova strada invece, che è
quella in conto capitale senza l'Europa. Non so se siamo riusciti a
spiegarci, l'obiettivo è: gli investimenti non sono sufficienti
all'interno del PSR, sono difficoltosi, macchinosi e costosi,
quindi si devono trovare delle soluzioni alternative, questa è un
po' la filosofia con cui abbiamo redatto e scritto l'emendamento n.
12.
Presidente -
Ha chiesto la parola il Consigliere
Gerandin, ne ha facoltà.
Gerandin (GM) -
Mi dispiace che magari da una parte abbia
colto la buona volontà e lo spirito con cui l'abbiamo presentato,
dall'altra ha sollevato una serie di perplessità legate al discorso
del fondo perso, legate al discorso del fatto che sarebbe una
misura
una tantum
. Vede, Assessore, le risorse in
disponibilità al Fondo europeo hanno tutta una serie di
complessità, hanno una complessità per richiedere queste risorse,
non sono state così sfruttate dal mondo agricolo. Probabilmente
anche per queste risorse ci va il tempo di crescere, di adattarsi,
di abituarsi a tutta una serie di normative che purtroppo la
Comunità europea impone, per cui questa era una misura di
accompagnamento a quel piano di sviluppo rurale che lei ha appena
finito di dire verrà probabilmente rivisto, verrà - speriamo -
semplificato per accedere a questi tipi di misure, perché fino ad
oggi - e lei me lo può confermare - gli agricoltori sono molto
pochi quelli che hanno fatto richiesta a queste risorse europee.
Questo non significa che il mondo agricolo non abbia bisogno: è che
il mondo agricolo probabilmente non è ancora pronto, non è ancora
in grado di attivare una serie di procedure, perché comunque ci va
progettazione, ci vanno tutta una serie di strumenti. Vanno
incontro a delle spese prima ancora di sapere se saranno
finanziati, pertanto lo spirito era questo.
Per riprendere il discorso del triennale - l'ho già detto prima,
ma probabilmente non sono stato chiaro -, noi avevamo la
possibilità di intervenire, c'erano 20 milioni delle riserve CVA
destinate al discorso dell'operazione Casinò" potevamo prendere
anche nel 2018 2 milioni, quello che volevamo, volevamo fare i
belli? Ne mettevamo 5 nel 2018. Non abbiamo voluto farlo, perché
non sarebbe stato da responsabili tenuto conto che le problematiche
ci sono e vanno risolte tutte, non solo qualcuna. Se c'è un settore
in difficoltà che va accompagnato, che va fatto crescere e penso
che l'emendamento proposto da UVP prima vada in questa direzione,
cercando di mettere eventualmente a supporto anche degli
agricoltori con uno sportello, un ufficio in grado di sostenere
queste difficoltà che ci sono ad accedere a questi fondi perché
nessuno nega che non ci siano - e lei lo sa meglio di me -,
pertanto era un anno di transizione per far crescere. Ci dispiace
che non abbia colto o non abbiate voluto cogliere questo tipo di
occasione, non era una misura
spot
, sinceramente, quando
dite questo, ci dispiace.
Presidente -
Non ci sono altri interventi. Pongo in
votazione l'emendamento n. 12 di ALPE e Gruppo Misto che introduce
l'articolo 15ter. La votazione è chiusa.
Esito della votazione:
Presenti: 32
Votanti: 32
Favorevoli: 7
Contrari: 25
Il Consiglio non approva.
All'articolo 16 vi è l'emendamento n. 13 del gruppo ALPE e del
Gruppo Misto. Per l'illustrazione, ha chiesto la parola il collega
Chatrian, ne ha facoltà.
Chatrian (ALPE) -
Stiamo parlando di aiuti in materia di
riordino e di miglioramento fondiario, tema caro al nostro gruppo,
tema che in questi mesi, in questi anni abbiamo affrontato in
quest'aula dopo aver anche redatto una nuova legge, tema dove da
poche settimane mi sembra che si sia trovata la soluzione per dare
delle risposte a delle criticità più amministrative che non
politiche. Visto che solo una parte dei riordini fondiari sono
stati finanziati da tutti quelli inseriti in graduatoria, andare ad
alimentare il fondo e reperire altre risorse per velocizzare,
ritenevamo utile comunque dare certezza comunque ad un'annosa
criticità che da decenni non è stata risolta.
Presidente -
Ha chiesto la parola l'Assessore Testolin,
ne ha facoltà.
Testolin (UV) -
Per fare due considerazioni in merito
all'emendamento proposto, un emendamento che va ad integrare quelle
risorse che, come ha detto il Consigliere Gerandin ieri, con
soddisfazione io ho accolto positivamente, perché ci danno un
minimo di prospettiva e di programmazione su degli argomenti dei
riordini fondiari e delle sistemazioni fondiarie ricomprese
all'interno delle opportunità di utilizzo di fondi pregressi, non
utilizzati per tutta una serie di motivi e che sono fondi
importanti. È proprio per questo motivo che, in condivisione con il
resto della maggioranza, si va ad accogliere questo tipo di
emendamento. Un emendamento che ha della prospettiva essendo che va
a dare una risposta che è la stessa risposta che voi avreste voluto
dare con un successivo emendamento, dove si mettono a disposizione
delle risorse che potranno mettere in moto una serie di attività,
al momento sospese, e di attivare nuovi riordini che sono quelli in
attesa con l'obiettivo di utilizzarli nell'anno considerate le
tempistiche di programmazione, di affidamento dei lavori, di
partenza con gli incarichi progettuali. Credo che però il milione
di euro suppletivo possa assolutamente essere utile ed è per questo
che si è condiviso questo passaggio, per noi importante, anche
perché nei prossimi anni su queste stesse opportunità ci sono degli
stanziamenti che, per il periodo che stiamo vivendo, sono degli
stanziamenti importanti e questo può permetterci di programmare sul
triennio con serenità alcuni interventi, l'emendamento pertanto
verrà accolto.
Presidente -
Ha chiesto la parola il collega Gerandin, ne
ha facoltà.
Gerandin (GM) -
Ringrazio la maggioranza, era proprio con
questo spirito che avevamo presentato questo emendamento.
L'Assessore ha ripreso un passaggio del mio intervento, era chiaro
che era riferito al fatto che le uniche risorse in disponibilità
per il 2017 erano delle risorse non spese negli anni passati, per
cui a noi non può che far piacere tenuto conto che mi pare una
delle raccomandazioni che aveva fatto il Presidente era proprio
quella che con il pareggio di bilancio c'era la necessità proprio
di utilizzarle e spenderle nell'anno corrente, per cui con questo
abbiamo quasi la certezza che comunque questo milione verrà
utilizzato, verrà speso nell'anno, assieme con le riserve
accantonate negli anni pregressi e potremo dare sicuramente una
risposta a questo problema annoso che è da anni e anni che si
trascina.
Presidente -
Non ci sono altri interventi. Pongo in
votazione l'articolo 16 comprensivo dell'emendamento n. 13 di ALPE
e Gruppo Misto. La votazione è aperta. La votazione è chiusa.
Esito della votazione:
Presenti: 31
Votanti: 31
Favorevoli: 31
Il Consiglio approva all'unanimità.
Vi è l'articolo 16bis introdotto dall'emendamento n. 14 del
gruppo ALPE e del Gruppo Misto. Ha chiesto la parola il collega
Chatrian, ne ha facoltà.
Chatrian (ALPE) -
Parliamo ancora di un settore vicino
alla discussione che abbiamo fatto poc'anzi sui riordini. Qui
andiamo ad aprire una nuova finestra sui consorzi di miglioramento
fondiario. Nella finanziaria c'è il finanziamento per i 178 o 180
consorzi - poi mi correggerà l'Assessore - di miglioramento
fondiario che ci sono in Valle d'Aosta. Qual è lo spirito di questo
nostro emendamento? Ad oggi sono finanziati per la gestione, noi
con questo emendamento andremmo, perché sappiamo perfettamente che
ci sono consorzi che hanno delle entrate diverse, sappiamo che ci
sono consorzi più fortunati di altri, sappiamo invece che ci sono
consorzi meno fortunati di tutti gli altri ed è proprio per quello
che abbiamo da una parte aperto la strada del finanziamento in
conto capitale: questo è l'
atout
principale dal punto di
vista politico, oltretutto è un tema che abbiamo discusso in questi
anni in maniera forte. La seconda cosa dal nostro punto di vista
interessante - e mi permetto di illustrarla all'Assessore
competente - è che demanda alla Giunta giustamente con propria
deliberazione, previa illustrazione alla commissione, di definire
tutti i criteri proprio perché la casistica dei 180 consorzi è
nettamente diversa. Non vorremmo quindi andare a sostenere dei
consorzi che non hanno bisogno ed è per quello che nel comma 2
andiamo a dire: "no, un attimo, dal punto di vista amministrativo,
c'è una bozza di delibera, che verrà illustrata alla commissione,
che va a definire tutti i criteri e le tipologie di finanziamento".
Questa è un po' in breve la proposta. Speriamo che ci sia da parte
vostra un accoglimento su questo, perché va anche qui a dare un po'
di ossigeno a quei consorzi meno fortunati in questo momento dal
punto di vista degli investimenti in conto capitale.
Presidente -
Ha chiesto la parola l'Assessore Testolin,
ne ha facoltà.
Testolin (UV) -
Mi stupisce un po' la presentazione del
collega Chatrian, perché questo richiede l'inserimento di un
articolato che preveda la possibilità di erogare finanziamenti a
fondo perso a favore dei consorzi, cosa già prevista dalla legge n.
17 all'articolo 18, dove sono previsti a favore dei consorzi di
miglioramento fondiario per interventi, che sono quelli della
vecchia n. 32, finanziamenti a fondo perduto fino ad un massimo
dell'80 percento. È lo stesso presupposto per cui quelle risorse
che abbiamo allocato prima possono essere utilizzate in via
prioritaria per dare delle risposte ad una serie di interventi già
presentati dai consorzi in passato, oltre ai riordini fondiari, più
una serie di interventi, con ancora addirittura le caratteristiche
di quando sono stati presentati, è previsto dalla legge nelle norme
transitorie. In più sono già previste con la legge n. 17 le
opportunità, le possibilità di accedere da parte dei consorzi a
finanziamenti a fondo perso. Diciamo quindi che la strada in questo
caso è già aperta proprio perché ci siamo resi conto già a suo
tempo che questa possibilità era indispensabile per poter
garantire, quando ci saranno - speriamo che in futuro possano
essere presenti più risorse -, le opportunità per dare ai consorzi
delle risorse a fondo perduto indispensabili per chiudere dei
lavori di miglioramento, delle sistemazioni strutturali.
Presidente -
Ha chiesto la parola il collega Chatrian, ne
ha facoltà.
Chatrian (ALPE) -
Come avete capito, l'obiettivo da parte
nostra è lo stesso che ha illustrato adesso l'Assessore, quindi se
già oggi dalle verifiche che l'Ufficio legislativo del Consiglio ha
fatto, perché l'avevamo incaricato proprio di entrare nel merito
dal punto di vista legislativo sul conto capitale per i
consorzi...la verifica era un'altra. Se lei ci assicura che ad oggi
c'è già quest'apertura, questa finestra e c'è anche il
finanziamento, c'è anche la copertura a partire dal 2018...
(interruzione dell'Assessore Testolin, fuori
microfono)
...comunque, dal punto di vista legislativo, la strada è
percorribile; dal punto di vista delle disponibilità, potete
utilizzare eventualmente, da quello che ho capito, il ragionamento
che abbiamo fatto poc'anzi sull'emendamento n. 14. A questo punto
ritiriamo l'emendamento proposto.
Presidente -
L'emendamento viene ritirato. Possiamo
quindi passare all'articolo 17. Non ci sono richieste di
intervento. La votazione è aperta. La votazione è chiusa.
Presenti: 31
Votanti: 31
Favorevoli: 26
Contrari: 5
Il Consiglio approva.
All'articolo 18 vi è l'emendamento n. 15 di ALPE e del Gruppo
Misto. Ha chiesto la parola il collega Gerandin, ne ha facoltà.
Gerandin (GM) -
Con questo emendamento pensavamo di
finanziare per l'anno 2017 con 1 milione di euro, tenuto conto che
poi ci saranno negli anni 2018 e 2019 2 milioni in disponibilità e,
tenuto conto che al momento per l'anno 2017 erano in disponibilità
500 mila euro per una serie di studi o comunque verifiche per il
discorso sismico, a noi pareva interessante di nuovo istituire uno
di quei...chiamiamoli finanziamenti, leggi di settore, non era una
vera e propria legge, ma con delibera di Giunta si andavano a
determinare le modalità di intervento, era legato alla messa in
sicurezza degli edifici scolastici. È stato fatto un piano negli
anni molto interessante, molto importante, erano interventi
minimali; non era...un adeguamento sismico, non era una messa in
sicurezza totale dell'edificio, ma erano dei piccoli interventi
propedeutici ad avere il CPI o eventualmente mitigare il discorso
dei rischi legato alle strutture.
Ricordo che con questi finanziamenti, quando è successo il
problema serio di Saint-Pierre, si è riusciti ad intervenire in
meno di sei mesi e quella scuola ha riaperto i battenti per l'anno
seguente a settembre grazie a questi finanziamenti che erano in
disponibilità. Sono stati fatti tanti interventi di adeguamento,
anche minimali, legati alle barriere di sicurezza, per cui a noi
pareva interessante ripristinare con 1 milione di euro questi tipi
di interventi che chiaramente con delibera di Giunta, come avveniva
nel passato, venivano regolamentati perché ci ricordiamo che
c'erano negli anni parecchie liste d'attesa da parte dei Comuni,
che erano proprietari di questi edifici. Ci pareva interessante
pertanto, in attesa di avere più risorse così come avete previsto
sul triennale, e non limitarsi a 500 mila euro per degli studi
relativi al discorso sismico, che sono, per la carità, comunque
molto importanti.
Presidente -
Ha chiesto la parola l'Assessore Baccega, ne
ha facoltà.
Baccega (SA) -
La preoccupazione per l'edilizia
scolastica è stata più volte evidenziata, in questo Consiglio,
nell'ultimo semestre. Lei sa benissimo che abbiamo avuto dei
confronti con il CELVA e abbiamo predisposto una delibera di
indirizzo, che il 30 settembre dava seguito e indicava una
ricognizione degli edifici per le verifiche sismiche, individuando
le priorità di intervento e i costi. Nel 2017 la Regione investirà
per queste verifiche complessivamente 7,5 milioni di euro, perché i
500 mila sono iscritti nel bilancio, poi ci saranno 3,5 milioni
circa che deriveranno dall'importo complessivo degli avanzi di
amministrazione prodotti nel 2014-2015 e certificati dagli Enti
locali della Valle d'Aosta; otto Comuni avranno un importo di 1,379
milioni per interventi di edilizia scolastica (quei Comuni che sono
stati beneficiari di uno spazio finanziario da parte del Governo).
Devo dire quindi che tutto questo percorso ha messo insieme un
gruppo di lavoro significativo, che ha visto protagonisti anche i
professionisti, il CELVA e altre professionalità e che ha
determinato un quadro degli investimenti programmato e pianificato
in modo oculato. Mi sembra una cosa in più andare ad intervenire
con un ulteriore milione sul fondo di riserva e quindi non è
necessario da questo punto di vista: le risorse sono sufficienti. A
queste ovviamente si aggiungono le risorse previste nel mutuo
Finaosta, risorse previste per adeguamenti normativi energetici
nelle scuole. Direi quindi che l'attenzione che abbiamo dato a
questo comparto, a questo settore dell'edilizia scolastica, è
sufficiente.
Presidente -
Ha chiesto la parola il collega Gerandin, ne
ha facoltà.
Gerandin (GM) -
Assessore, non vogliamo mettere in
discussione quelle che erano eventualmente le risorse per gli
interventi più consistenti che c'erano a bilancio, questa aveva una
visione totalmente diversa: era quella riferita a piccoli
interventi, perché lei saprà benissimo che, per esempio, per quegli
interventi che sono stati ammessi sul fondo nazionale, sono otto
Comuni che hanno fatto domanda, sono stati ammessi al fondo
nazionale, ma non significa che per gli altri 66, se succede
qualche problema, ci siano queste immediate risorse. Il resto sono
finanziamenti sicuramente importanti. Quando noi abbiamo lavorato
su questo, io ho chiesto un accesso agli atti e le posso assicurare
che questa famosa delibera non era neanche ancora stata partorita.
Non so quando, se e come verrà...quella riferita al riparto degli
avanzi d'amministrazione, pertanto è una novità che lei mi
dice...
(interruzione dell'Assessore Baccega, fuori
microfono)
...io non faccio parte della Giunta regionale, ho fatto un
accesso agli atti non tanto tempo fa, io di questi non lo sapevo,
come non lo sapeva chi ha lavorato a questi emendamenti.
Detto questo, torno a dire: ben venga, ho fatto un accesso agli
atti perché ero interessato a capire come procedeva quella
ridistribuzione degli avanzi, mi fa piacere sapere che c'è un
percorso condiviso con il CELVA. Torno a dire che la nostra
preoccupazione rimane per quegli interventi minori, quegli
imprevisti che per anni sono stati oggetto di questi tipi di
interventi di finanziamento, poi se non la ritenete così importante
perché pensate di avere risorse a sufficienza, ne prendiamo
atto.
Presidente -
Non ci sono altri interventi. Pongo in
votazione l'emendamento n. 15 del gruppo ALPE e del Gruppo Misto.
La votazione è aperta. La votazione è chiusa.
Presenti: 31
Votanti: 31
Favorevoli: 7
Contrari: 24
L'emendamento n. 15 è respinto.
Metto in votazione l'articolo 18. La votazione è aperta. La
votazione è chiusa.
Presenti: 31
Votanti: 31
Favorevoli: 24
Contrari: 7
L'articolo 18 è approvato.
All'articolo 19 vi sono gli emendamenti n. 6 e n. 7 della II
Commissione, nonché l'emendamento n. 16 del gruppo ALPE e del
Gruppo Misto. Per l'illustrazione dell'emendamento n. 16, ha
chiesto la parola il collega Gerandin, ne ha facoltà.
Gerandin (GM) -
Con l'emendamento al comma 4
dell'articolo 19 pensavamo di dare un indirizzo preciso a quello
che può essere il futuro di questa Casa da gioco. Abbiamo sentito,
fa parte del programma di maggioranza quello di valutare
eventualmente una gestione privata, ma visti i risultati di una
gestione pubblica, noi pensiamo sia interessante e utile in questa
finanziaria scrivere nero su bianco che il percorso non può essere
che un discorso di bandire un'apposita procedura ad evidenza
pubblica per cercare un gestore della Casa da gioco. Ne abbiamo
abbastanza di regolarmente leggere bilanci su cui abbiamo espresso
tutte le nostre perplessità e vado molto cauto, per non dire di
peggio; siamo stufi di sentirci dettare o apprendere di situazioni
finanziarie disastrose, perché non c'è altro termine da dire perché
io immagino che, a fronte di un piano di circa 80 milioni, ci
presentano un conto di 120, in cui 19 milioni sono riferiti a
demolizioni, sinceramente il minimo di una gestione di questo tipo
di carattere pubblico è chiedere i danni. Chiunque di noi avesse un
progettista che, a fronte di un investimento del genere, ammette di
aver sbagliato nel non aver previsto 19 milioni di demolizioni,
come minimo lo fa cancellare dall'albo. Detto questo, penso che non
si possa che non condividere, perché è in linea anche con quello
che avete sempre detto, noi vorremmo che venisse messa la parola
fine e che si aprisse un discorso totalmente diverso perché non ne
possiamo più.
Presidente -
Ha chiesto la parola l'Assessore Perron, ne
ha facoltà.
Perron (UV) -
La linea che lei traccia, per certi
aspetti, forse in prospettiva può anche trovarci d'accordo, nel
senso che l'emendamento, l'articolo o il comma che il Governo
regionale, in linea con il programma di legislatura, ha previsto è
quello di permettere, da un punto di vista normativo, di uscire
dalla pura gestione dell'ente pubblico. L'articolo che abbiamo
immaginato e scritto quindi dà la facoltà di rivolgersi, qualora si
facesse o si farà questa scelta, anche ad un potenziale
interlocutore privato a cui affidare la gestione del Casino de la
Vallée e del Grand Hôtel Billia. Affinché non ci siano equivoci, è
chiaro che anche nel percorso che si immagina...anche nel nostro
articolo è previsto che il metodo al quale si ricorrerà per
giungere a questo risultato non potrà che essere quello di
un'evidenza pubblica. Questo va da sé, perché nessuno immagina
oggi, quando anche facessimo una scelta di questo tipo, di affidare
tout court
, senza una procedura pubblica ad un interlocutore
privato scelto con discrezionalità. Questo è inimmaginabile,
quindi, da questo punto di vista, c'è un indirizzo forse simile. La
sua proposta fa già oggi una scelta, nel senso che già oggi questa
scelta dice che la Regione bandisce, quindi si rivolge ad un
interlocutore pubblico. Noi crediamo che sia più opportuno in
questa fase terminare quest'analisi, prevedere la possibilità
normativa di poterlo fare e in un secondo tempo decidere se
rivolgersi a questa tipologia di scelta. Credo quindi che i
percorsi non siano così distanti, ma preferiamo ovviamente
immaginare una formulazione di legge che dia la facoltà, che dia la
possibilità all'ente pubblico, se lo sceglie, di rivolgersi
all'esterno per tutte le motivazioni che potremo anche condividere
e che non sto a riprendere in questa fase.
Presidente -
Ha chiesto la parola il collega Chatrian, ne
ha facoltà.
Chatrian (ALPE) -
Ho ascoltato attentamente la replica
del collega Perron. Non è una questione di lana caprina, penso che
siano due posizioni diverse. Quello che noi come legislatori - o
potenziali legislatori perché ad oggi non è ancora approvato
l'emendamento n. 16 in questione - diciamo è che ad oggi la
gestione è pubblica; fra qualche mese si discute anche in aula ma
potrebbe essere utile, vista la situazione - che non apriamo
altrimenti non affrontiamo la questione legislativa -, reperire,
cercare nuove ipotesi, nuove soluzioni e - perché no? - una
privatizzazione della gestione. Quello che noi proponiamo, quanto
meno nella proposta, è questo: si decide di prendere un'altra
strada dal punto di vista gestionale? Stiamo parlando di gestione,
non di vendita, che sia chiaro questo passaggio perché la parte
immobiliare rimane in corpo, quindi se si decide, si fa un'evidenza
pubblica: questo noi gradiremmo mettere in campo...
(interruzione di un Consigliere, fuori microfono)
...la differenza nel momento in cui si decide sono i tempi e i
modi. Se il Presidente comunque vuole replicare...se è possibile,
gradiremmo capire meglio qual è la vostra posizione.
Presidente -
Ha chiesto la parola il collega Bertschy, ne
ha facoltà.
Bertschy (UVP) -
Solo perché non ci siano dubbi sempre
nell'interpretazione delle cose, è formulato magari in una maniera
diversa, però nelle ultime tre righe si dice: "può concedere a
qualificati operatori economici, selezionati mediante procedura ad
evidenza pubblica, la gestione", se bisogna scriverlo in un'altra
maniera, per carità, però non vorrei che sembrasse che, da una
parte, c'è scritto: "evidenza pubblica" e che, dall'altra, che si
fa quello che si vuole. La cosa è solo perché si capisca che non
stiamo cercando di fare un percorso che non ha la sua trasparenza,
quindi quello è da fare, anche perché credo non si potrebbe fare in
altra maniera. Se è questo quindi l'obiettivo, lo scopo
dell'emendamento rientra in pieno per noi nella legge. Se invece la
legge deve già disciplinare in maniera precisa le cose, siamo
perché non sia così perché c'è tutto il tempo di arrivarci. Il
principio politico dell'evidenza è rappresentato nel comma 4, su
tutto il resto ci sarà quello che succede in qualsiasi procedura.
Ci mancherebbe ancora che su tutte le leggi spiegassimo l'iter e le
procedure. Questo è quello che abbiamo discusso in maggioranza,
anche perché non sembri una scelta di una persona piuttosto che di
un'altra.
Presidente -
Ha chiesto la parola il collega Gerandin, ne
ha facoltà.
Gerandin (GM) -
Noi abbiamo ribadito il discorso
chiaramente dell'evidenza pubblica, ma abbiamo forse scritto
qualcosa di più, nel senso che per noi bandire non vuol dire
aggiudicare: per noi significa che la strada della gestione privata
va approfondita. Questo, a nostro parere, è un percorso corretto,
perché penso che della procedura pubblica non possiate farne a
meno, è già scritta: sarà addirittura un bando europeo come minimo,
se non di più. Quello che noi diciamo è che, al di là dei buoni
propositi che facevano parte del programma di maggioranza, noi
vorremmo che qualche azione concreta per il discorso della
verifica, così com'è scritto il discorso del bandire un'apposita
procedura pubblica...significa che comunque qualcosa in merito
bisognerà approfondire.
Presidente -
Ha chiesto la parola il collega Marquis, ne
ha facoltà.
Marquis (SA) -
Anch'io vorrei contribuire a questa
riflessione con qualche parola. Credo che la strada sia intrapresa,
ci siamo detti che l'articolato prevede la possibilità di
intraprendere un percorso anche di privatizzazione, ma riteniamo
che come serietà per affrontare il dossier abbiamo detto che
bisogna fare l'analisi completa, predisporre un piano nel quale
dovranno essere indicate anche quelle che possono essere le
opportunità, le possibilità, le strade da poter intraprendere.
Penso che non sia serio decidere preliminarmente delle vie
escludendone delle altre. Riteniamo quindi che sia importante
procedere in questa direzione, credo che l'interesse pubblico sia
salvaguardato con l'introduzione di questa norma, dopodiché ci sarà
modo e tempo di poter prendere tutte le decisioni del caso e
sicuramente articolandole e declinandole a tutela dell'interesse
pubblico. Credo che questa sia l'intenzione condivisa da parte di
tutta la maggioranza e intendiamo sottolineare che per noi la
trasparenza deve essere un percorso di trasparenza assoluta. Non
vogliamo intraprendere delle strade che presentino delle opacità,
pertanto riteniamo che con questa dicitura sia salvaguardato
l'interesse generale.
Presidente -
Metto in votazione l'emendamento n. 6 della
II Commissione. La votazione è aperta. La votazione è chiusa.
Esito della votazione:
Presenti: 31
Votanti: 24
Favorevoli: 24
Astenuti: 7 (Bertin, Certan, Chatrian, Cognetta, Gerandin,
Morelli, Roscio)
Il Consiglio approva.
Emendamento n. 7. Stesso risultato. Metto in votazione
l'emendamento n. 16 di ALPE e del Gruppo Misto. La votazione è
aperta. La votazione è chiusa.
Esito della votazione:
Presenti: 31
Votanti: 31
Favorevoli: 7
Contrari: 24
Il Consiglio non approva.
Ha chiesto la parola il collega Gerandin, ne ha facoltà.
Gerandin (GM) -
Per quello che riguarda l'articolo nella
sua completezza, ci tenevo a sottolineare la procedura un po'
anomala con cui si decide di andare verso la quotazione in Borsa di
CVA. È una procedura del tutto anomala perché - l'ho detto anche
nelle riunioni che abbiamo avuto in merito all'ordine del giorno -,
a mio parere e a parere di chi si è occupato negli anni di questi
tipi di operazioni, è molto riduttivo che ci siano in un articolo
tre righe su una finanziaria in cui si decida la privatizzazione di
una società così importante come CVA. Le modalità personalmente non
mi convincono semplicemente perché le procedure in questo senso
sono molto delicate; è stata più volte invocata anche nelle
riunioni e negli incontri che abbiamo avuto la riservatezza, ma è
logico che ci sia riservatezza su un'operazione del genere e,
proprio perché ci va riservatezza, non può essere gestita
un'operazione del genere con carta bianca data da una legge
finanziaria di questo tipo. Normalmente si fissano le percentuali
massime di cui uno vuole privatizzare, si fanno degli
approfondimenti da parte di persone che si occupano di questo e
solo di questo. Queste persone vengono individuate mediante
procedura pubblica, in questo caso si è deciso di procedere alla
quotazione in Borsa dando un mandato - penso - in bianco al
consiglio di amministrazione o da chi rappresenta il Consiglio di
amministrazione di CVA. Fa specie che le notizie sulle percentuali
di quotazione non siano oggetto di quest'Assemblea, ma siano bensì
oggetto di libere interpretazioni, o addirittura di liberi pensieri
di chi in questo momento rappresenta il Consiglio di
amministrazione di CVA. Noi abbiamo appreso dal TG3 il valore della
percentuale di quotazione di quest'importante azienda, io la
ritengo personalmente una grave mancanza di rispetto per
quest'Assemblea.
Presidente -
Ha chiesto la parola il collega Bertin, ne
ha facoltà.
Bertin (ALPE) -
Bisogna ricordare che CVA è la principale
società di questa Regione, una società con un bilancio equivalente
a quello dell'intera Amministrazione regionale e che rappresenta un
soggetto importante per questa Regione. La quotazione in Borsa di
questa società è stata inserita in un articolo della finanziaria
all'ultimo momento nel senso che noi lo abbiamo appreso soltanto
nel momento in cui l'abbiamo visionata; nel DEFR di luglio non
c'era nessun accenno a questa quotazione e - lo ripeto - è la
quotazione della principale società pubblica valdostana che di
fatto trascina tutte le altre. È l'unica che ha degli utili
significativi ed è l'unica che può anche avere un'attrattività sul
mercato dei capitali. Ciò detto, sembra veramente una procedura
fatta in fretta su un piccolo articolo di una finanziaria, quando
la decisione politica era a luglio e la finanziaria avrebbe dovuto
avere tutta una serie di valutazioni fatte da questo Consiglio che
rappresenta i proprietari di quella società, vale a dire i
cittadini valdostani...se avessimo avuto tempo, saremmo potuti
partire con un disegno di legge
ad hoc
, presentato magari a
luglio, con tutta la possibilità da parte di tutti di approfondire
con la trasparenza necessaria per un'operazione che è molto
importante. Tra l'altro, porta 100 milioni di euro nel bilancio
regionale, che è la quota più rilevante di questo bilancio. Andava
fatta in un modo diverso, le modalità sono sbagliate, fatte in
fretta, all'ultimo. Dovevamo iniziare prima, avere il tempo di
analizzare la decisione politica. Ieri abbiamo anche approvato un
ordine del giorno, ma è soltanto per le operazioni a valle di
questa scelta. Sarebbe stato necessario anche affrontare una
discussione aperta, trasparente su questa quotazione in Borsa.
Sarebbe stato un beneficio per tutti: per chi poi deve prendere le
decisioni e per i cittadini valdostani che sarebbero stati messi a
conoscenza di questa importante operazione finanziaria e delle
conseguenze che può avere sull'assetto della Regione. Queste sono
le perplessità che avevamo e che rimangono su questa operazione
milionaria di quotazione in Borsa della principale società
valdostana.
Presidente -
Non ci sono altri interventi. Pongo in
votazione l'articolo 19. La votazione è aperta. La votazione è
chiusa.
Presenti: 33
Votanti: 33
Favorevoli: 26
Contrari: 7
Il Consiglio approva.
All'articolo 20 vi è l'emendamento n. 9 del Movimento Cinque
Stelle con parere finanziario negativo. Ha chiesto la parola il
Consigliere Cognetta, ne ha facoltà.
Cognetta (M5S) -
L'articolo 20 fa una cosa che, dal punto
di vista concettuale, per quanto ci riguarda, non è affatto
sbagliata: prevede che per i nuovi veicoli immatricolati dal 1°
gennaio 2017 ci sia uno sgravio in termini di bollo per i quattro
anni successivi, quindi fino al 2019. Questa norma vale solo per i
veicoli nuovi immatricolati dal 1° gennaio 2017; io nel mio
emendamento chiedo che questa norma venga applicata da tutti i
veicoli invece immatricolati dal 1° gennaio 2014 per il semplice
motivo che se uno ha comprato un'auto due mesi fa o tre mesi fa,
non si trovi in svantaggio rispetto a chi semplicemente la comprerà
il prossimo mese. Mi sembrava una cosa, visti i numeri relativi
anche ai bolli di questo numero di veicoli, che si poteva
tranquillamente accettare al di là della copertura finanziaria,
perché parliamo di un valore mi sembra intorno ai 30-35 mila euro
all'anno. Sto andando a memoria, potrei sbagliarmi. Non ho tutti i
dati dietro. Sarebbe stata quindi sicuramente una cosa di maggiore
equità rispetto a chi ha comprato la macchina da poco tempo, perché
una macchina di tre anni è sostanzialmente nuova.
Questo era il mio emendamento, non ha ricevuto il parere
favorevole ed è questo quindi che io ho chiesto all'aula.
Presidente -
Ha chiesto la parola l'Assessore Perron, ne
ha facoltà.
Perron (UV) -
Solo per una puntualizzazione, collega
Cognetta, perché qui, a parte il parere negativo, il prevedere la
retroattività degli incentivi per tre anni comporta che si dovrebbe
procedere per certi aspetti alla restituzione dei bolli già
incassati, quindi manca la quantificazione, manca la copertura e
questo mi permetto di dire, altera alla radice lo spirito della
norma.
Presidente -
Ha chiesto la parola il collega Cognetta, ne
ha facoltà.
Cognetta (M5S) -
Nell'emendamento ho scritto: "sono
esentati, a partire dall'entrata in vigore della presente legge,
dal pagamento della tassa automobilistica per il primo periodo
fisso...", per cui io intendevo - poi può essere stato scritto male
- che i veicoli immatricolati dal 1° gennaio 2014 dal prossimo anno
non pagheranno più il bollo; per gli anni precedenti l'hanno
pagato...dispiace. Io questo intendevo, non intendevo sanare ciò
che è successo nei tre anni precedenti, intendevo dal 1° gennaio
2017. Vorrei che fosse chiaro perché era questo lo spirito con cui
ho scritto questa norma e io credo che sia scritta così, poi che
sia stata interpretata in maniera diversa questo è un altro
discorso. Ripeto: io intendevo per i veicoli immatricolati dal 1°
gennaio 2014, che dal prossimo anno non pagheranno più il bollo.
Per gli anni precedenti l'hanno pagato, fine del problema. Non so
se è chiaro, Assessore. Questo è ciò che io intendevo. Lo si può
ancora emendare? Non lo so, però la questione è molto semplice: io
non intendevo dare dei regali a chi ha già pagato il bollo, parlavo
dei bolli futuri.
Presidente -
Ha chiesto la parola il Consigliere Roscio,
ne ha facoltà.
Roscio (ALPE) -
Mi inserisco in questa discussione perché
in commissione avevamo discusso con l'Assessore Donzel sulla
questione delle auto elettriche. Solo una piccola suggestione per
il futuro, perché allora l'Assessore ci aveva detto che questa
norma ricomprende anche il bollo per le auto elettriche, c'è un
piccolo suggerimento se posso: alcune Regioni su questo aspetto
hanno deciso di prorogare senza termine per le auto elettriche,
quindi è una cosa che si potrebbe prendere in considerazione visto
che è una nostra prerogativa.
Presidente -
Ha chiesto la parola l'Assessore Donzel, ne
ha facoltà.
Donzel (PD-SIN.VDA) -
Semplicemente per dire ai colleghi
che, come avevo detto in commissione - e qui devo ringraziare
l'Assessorato delle finanze che ha dato la possibilità di ampliare
una norma, che già riguardava le auto elettriche, poi ovviamente si
gioca ad alzare sempre l'asticella -, questo amplia il parco,
comprende già le auto elettriche. Colgo l'occasione per dire che le
colonnine non le abbiamo ancora ma mi fa piacere poter dire che è
stato firmato l'appalto e che dal 23 la ditta inizierà ad
installare le colonnine. Quando ci saranno le colonnine, ci sarà
tutto il modo di fare le valutazioni su come far crescere il parco
macchine, senza andare a creare in modo esagerato delle aspettative
negli utenti prima che siano effettivamente funzionanti le
colonnine, questo era. È chiaro però che se ogni volta che il
Governo regionale fa un'azione, amplia un po', uno dice: "ma ancora
un altro po', è solo un pezzettino". Era invece - e mi pare che lei
in parte l'abbia riconosciuto Cognetta - un passo avanti rispetto
alla situazione da cui eravamo partiti e su cui bisogna continuare
a lavorare per promuovere la mobilità elettrica.
Presidente -
Non ci sono altri interventi. L'emendamento
n. 9 del Movimento Cinque Stelle quindi non può essere messo in
votazione. Dichiaro aperta la votazione sull'articolo 20. La
votazione è chiusa.
Presenti: 33
Votanti: 32
Favorevoli: 26
Contrari: 6
Astenuti: 1 (Cognetta)
Il Consiglio approva.
Vi è l'emendamento n. 17 di ALPE e del Gruppo Misto che
introduce l'articolo 20bis, emendamento che è condizionato
dall'approvazione dell'emendamento n. 1, non può essere posto in
votazione, ma può essere illustrato. Ha chiesto la parola la
collega Morelli, ne ha facoltà.
Morelli (ALPE) -
Con questo emendamento andavamo a
proporre un finanziamento della legge regionale 25 novembre 2016 n.
22, cioè la proposta di legge di iniziativa popolare sulla ferrovia
che questo Consiglio ha approvato all'unanimità. Coscienti del
fatto che il comitato proponente, oltre naturalmente a chiederci di
approvare il testo, ci aveva sollecitato anche un impegno
finanziario a sostegno dell'impegno legislativo, noi avevamo
proposto questo emendamento che andava ad essere finanziato con il
programma 1.01 (Organi istituzionali): i 2 milioni per il 2018 e i
2 milioni per il 2019 relativi all'articolo 2 - mi pare fosse - sui
vitalizi. Ovviamente non essendo stata approvata dal Consiglio la
modifica di quell'articolo, questo emendamento decade. Ci
permettiamo però di esprimere il rammarico per la mancanza di un
impegno finanziario a sostegno di quella proposta di legge
d'iniziativa popolare. Sappiamo che l'Assessore ha già avuto un
incontro con il comitato e che degli impegni precisi sono stati
sollecitati, naturalmente ci uniamo a queste sollecitazioni.
Immaginiamo e speriamo che il Consiglio regionale voglia essere
cosciente delle responsabilità e degli impegni che si è assunto
votando quella proposta di legge di iniziativa popolare,
sollecitata - voglio ricordarlo - da più di 7000 cittadini
valdostani.
Presidente -
Proseguiamo con l'emendamento n. 18 di ALPE
e del Gruppo Misto che introduce l'articolo 20ter. Ha chiesto la
parola la collega Morelli, ne ha facoltà.
Morelli (ALPE) -
Con questo emendamento riproponiamo un
tema già più volte discusso in Consiglio regionale, un tema su cui
il Consiglio regionale è unanimemente concorde - può sembrare
paradossale il fatto che ancora una volta lo riproponiamo -
riferito alla promozione turistica, in particolare alla
presentazione di una proposta di riorganizzazione della promozione
turistica della Regione finalizzata all'istituzione di un soggetto
unico delegato a promuovere l'immagine della Regione stessa. È un
impegno che già il Consiglio aveva votato su un ordine del giorno
esattamente un anno fa, quando si è discussa la finanziaria 2016.
Per ragioni che l'Assessore ci ha spiegato durante l'anno, questo
non è ancora stato realizzato, non si è ancora potuto esaminare in
IV Commissione una proposta di legge che vada in questo senso,
quindi siamo nuovamente a sollecitarla. È vero, la nostra Regione
sta attraversando un momento, dal punto di vista dell'afflusso
turistico, abbastanza favorevole, forse si cominciano a raccogliere
i frutti del lavoro degli anni scorsi, forse è anche un po' dovuto
a motivazioni che sono esterne alla Regione, ad una situazione
geopolitica generale che influenza anche i flussi turistici ed è
proprio per questo che noi riteniamo che si debba intervenire
à
plus forte raison
ancora per consolidare, per cercare di essere
più performanti proprio cogliendo il momento favorevole. Siamo
quindi nuovamente a chiedere al Governo regionale di rispondere in
modo favorevole a questa sollecitazione, a questo invito.
Presidente -
Ha chiesto la parola l'Assessore
Marguerettaz, ne ha facoltà.
Marguerettaz (UV) -
La collega Morelli ritorna su un
argomento che, come ha avuto modo di presentare, ci ha già
coinvolto negli ultimi mesi almeno due o tre volte: abbiamo avuto
modo di parlarne quando abbiamo discusso il DEFR, ne abbiamo
parlato su un'interrogazione specifica, c'è stato un impegno da
parte nostra nel presentare questo disegno di legge, o queste
analisi in commissione nei primi mesi del 2017, quindi, rispetto a
questo emendamento, noi ci asteniamo ma manteniamo l'impegno.
Presidente -
Ha chiesto la parola il collega Restano, ne
ha facoltà.
Restano (PNV) -
Per sottolineare che anche dai banchi
della maggioranza vi è una certa sensibilità all'argomento.
Prendiamo per buono l'impegno dell'Assessore, della maggioranza.
Vorrei solo sollecitarlo, perché durante questo Consiglio abbiamo
approvato parecchi ordini del giorno che hanno impegnato nel mondo
turistico e sportivo l'Assessorato del turismo e non vorrei che
corressero il rischio di essere smentiti e rimandati di qualche
anno, perché sennò noi faremmo le valigie per casa e le norme
sarebbero ancora da approvare.
Presidente -
Ha chiesto la parola la collega Morelli, ne
ha facoltà.
Morelli (ALPE) -
"Manteniamo l'impegno ma ci asteniamo":
questa formula è nuova. Nel momento in cui si mantiene un impegno,
di solito si approva di conseguenza la proposta...
(interruzione dell'Assessore Marguerettaz, fuori
microfono)
...l'impegno nella risoluzione dell'anno scorso prevedeva che la
proposta di legge arrivasse in commissione entro il mese di giugno
2016, quindi entro sei mesi fa, pertanto non può mantenere un
impegno che lei ha già disatteso; comunque ancora una volta io ho
peccato di abuso di fiducia nei suoi confronti e sono punita e non
succederà più. Prendo atto che, invece di innovare e di investire,
di andare avanti, stiamo fermi, stiamo a guardare, rinvieremo alla
prossima legislatura. Non è mancanza di tempo, mi sembra che ci sia
mancanza di volontà politica, ne prendiamo atto. Noi, invece di
prendere il toro per le corna, come direbbe il mio collega
Chatrian, temporeggiamo, rinviamo; invece di concentrare gli sforzi
in un'attività coordinata più efficace e più efficiente, stiamo
fermi. Il che vuol dire che stiamo tornando indietro, perché
adesso, in mancanza di un coordinamento, vediamo un fiorire di
iniziative particolari portate avanti da singoli Comuni, da singoli
comprensori; invece di veicolare un'immagine unica, compatta,
stiamo ritornando alla politica promozionale pubblicitaria dei
singoli, per cui io lo faccio a Courmayeur, io lo faccio a Cogne;
chi non ha i soldi per farlo non lo fa, quindi ci rimette la
comunità intera. Ci dispiace molto che non venga accolto questo
invito e soprattutto che non si rispettino i tempi perché sappiamo
che la bozza della proposta di legge è pronta, ma evidentemente
manca proprio la volontà politica.
Dalle ore 17:29 assume la presidenza il Vicepresidente Marco
Viérin
.
Viérin M. (Presidente) -
Possiamo mettere in votazione
l'emendamento n. 18 di ALPE e del Gruppo Misto. La votazione è
aperta. La votazione è chiusa.
Presenti: 31
Votanti: 7
Favorevoli: 7
Astenuti: 24 (Baccega, Bianchi, Borrello, Donzel, Fabbri,
Farcoz, Follien, Fosson, Grosjean, Guichardaz, Isabellon, La Torre,
Lanièce, Marguerettaz, Marquis, Nogara, Péaquin, Perron, Restano,
Rini, Rollandin, Testolin, Laurent Viérin, Marco Viérin)
Il Consiglio non approva.
Passiamo adesso ad esaminare l'emendamento n. 19 di ALPE e
Gruppo Misto. Per l'illustrazione, ha chiesto la parola il collega
Roscio, ne ha facoltà.
Roscio (ALPE) -
Il 2017, che sta arrivando in maniera
molto veloce, vedrà la scadenza di alcune questioni molto rilevanti
dal punto di vista della gestione dei rifiuti nella nostra Regione:
da un lato, vi è il piano di gestione che è stato approvato da
questo Consiglio che prevede, entro 2017, l'adozione della tariffa
e vi è anche un cronoprogramma che prevede tutta una serie di
interventi di riorganizzazione, di modalità di gestione e di
realizzazione di impianti che pian piano arrivano a conclusione,
non ultima la questione della scadenza della convenzione con
l'attuale gestore della discarica di Brissogne. Ad oggi tutte
queste scadenze non vedono però ancora una risposta da parte del
Governo regionale, per cui noi chiediamo dando anche un certo
indirizzo...ma la cosa preponderante è chiedere quale idea si ha in
proposito. Se è vero che la nostra ricetta l'abbiamo già
esplicitata più volte, perché riteniamo che sia praticabile, che
sia quella che ad oggi è più performante dal punto di vista dei
risultati, ma anche dal punto di vista economico, dalla controparte
non abbiamo ancora avuto notizie, se non vaghi cenni che non ci
danno soddisfazione, per cui noi vorremmo inserire in legge che,
entro 90 giorni dall'approvazione della legge, ci sia una proposta
di riorganizzazione che, dal nostro punto di vista, prevede che si
esplicitino le modalità di gestione, per cui che il Governo ci dica
dove vuole andare: se una gestione
in house
, come per noi
sarebbe auspicabile, ma vi sono anche altre possibilità; che si
delineino e si chiariscano bene le modalità di partecipazione anche
alle responsabilità degli Enti locali e come verrà realizzata la
tariffazione puntuale nella nostra regione. Sono tutti aspetti su
cui si è dibattuto molto, su cui il piano regionale lascia aperte
le strade, però le scadenze impongono che si vada in una certa
direzione. Il tempo c'è, ma non vorremmo arrivare a ridosso della
scadenza per dover poi fare tutto di corsa.
Presidente -
Altri che chiedono la parola? Ha chiesto la
parola l'Assessore Bianchi, ne ha facoltà.
Bianchi (UV) -
Ritorniamo su un argomento che avevamo già
discusso, collega Roscio, durante la discussione del DEFR e poi
rispondendole qualche settimana fa ad un'interpellanza. Voi qui
inserite, con questo emendamento, un'idea di gestione
in
house
: una società pubblica. Io ho sempre ribadito, e lo
ribadisco ancora oggi, la disponibilità ad andare in commissione,
non entro i 90 giorni, ma già nel mese di dicembre, proprio per
analizzare questa problematica, compresa quella della tariffazione
puntuale, il cui documento è pronto ed è stato approvato il 13
dicembre anche dalle
Unité
. Vorrei però andare in
commissione senza nessuna pregiudiziale, avendo un ventaglio di
soluzioni così che la commissione possa valutarle ed esprimersi su
ognuna. Non voteremo quindi questo emendamento, ma, Presidente
della III Commissione, do la piena disponibilità ad andare nel più
breve tempo possibile in commissione.
Presidente -
Ha chiesto la parola il Consigliere Roscio,
ne ha facoltà.
Roscio (ALPE) -
È ben vero, Assessore, che più di una
volta abbiamo discusso di questa questione, però si rassegni
perché, finché non vedremo chiaro, finché non ci sarà una linea
precisa, noi continueremo ad insistere. Per carità, ben venga che
lei venga in commissione ad illustrarci speriamo le decisioni, non
solo le proposte, le possibilità sul campo, ma in quale direzione
intende andare questo Governo. Anche perché, dal nostro punto di
vista, le norme che sono arrivate sulle partecipazioni del pubblico
nelle società consentirebbero tranquillamente di prenderci in
carico questo servizio, che ha tutte le caratteristiche di essere
un servizio di interesse generale. Noi non siamo innamorati di un
sistema piuttosto che di un altro, ma abbiamo osservato dove
altrove sono già partiti molto prima di noi e questo dovrebbe
essere uno stimolo a fare ancora più in fretta, perché se è vero
che noi siamo molto in ritardo, non è un buon motivo per continuare
ad accumulare un ritardo rispetto ad altre realtà che ad oggi hanno
risultati ben migliori...
(interruzione di un Consigliere, fuori microfono)
...c'è Roma, la Sicilia e la Campania che sono peggio di noi, ma
se noi stiamo a vedere chi è peggio, forse non andiamo molto
avanti. Ci sono realtà che invece sono ben più avanti di noi sotto
tutti i punti di vista: dei risultati e dei costi. Laddove hanno
fatti i passaggi che prima ho citato: il controllo totalmente
pubblico, partecipazione e controllo degli Enti locali, ma non sul
servizio di valorizzazione e smaltimento, come qua noi ci
limitiamo, ma addirittura sul servizio completo. Hanno ottenuto dei
risultati davvero molto positivi, l'Assessore penso che lo sappia
meglio di noi. Noi comunque a questo punto accogliamo questo
impegno, non possiamo fare altro e ci auguriamo che nel più breve
tempo possibile anche il collega Marquis, Presidente della III
Commissione, riesca a calendarizzare anche questo incontro per
riuscire ad avere altri elementi su cui ragionare.
Dalle ore 17:37 riassume la presidenza il Presidente
Rosset
.
Rosset (Presidente) -
Ha chiesto la parola il collega
Nogara, ne ha facoltà.
Nogara (UVP) -
In questi anni ci siamo occupati molto del
problema rifiuti qui in Valle, ci siamo confrontati spesso con
l'Assessore. Facevo parte della commissione quando siamo andati a
vedere altre realtà, io penso che la cosa importante - e l'ho
capita anche da quello che ha detto il collega Roscio - sia quella
di arrivare in commissione, che probabilmente è il posto più
indicato per poter discutere la soluzione migliore per la gestione,
senza avere delle pregiudiziali nel senso di: "facciamo così".
Nell'emendamento si legge anche che si dovrebbero esplicitare:
"...le modalità di partecipazione degli Enti locali; le linee di
indirizzo per l'introduzione della tariffazione puntuale", che sono
delle cose che dovrebbero esserci dappertutto perché sono
importantissime; diciamo che la cosa più importante comunque è la
gestione. Si faceva prima una battuta con il collega Cognetta che
lei, Assessore, ha dato disponibilità a venire a dicembre in
commissione, dicembre 2016 sennò...
(interruzione dell'Assessore Bianchi, fuori
microfono)
...se è il 2016, è perfetto...è il posto ideale per poter
discutere di queste cose.
Presidente -
Non ci sono altri interventi. Metto in
votazione l'emendamento n. 19 del Gruppo Misto e ALPE. La votazione
è aperta. La votazione è chiusa.
Presenti: 31
Votanti: 30
Favorevoli: 7
Contrari: 23
Astenuti: 1 (Nogara)
Il Consiglio non approva.
Vi è l'emendamento n. 20 di ALPE e Gruppo Misto che introduce
l'articolo 20 quinquies. Ha chiesto la parola il collega Gerandin,
ne ha facoltà.
Gerandin (GM) -
È un argomento di cui abbiamo già
discusso in quest'aula con l'Assessore Donzel, ne abbiamo discusso
anche in commissione sul fatto che noi ritenevamo importante che
una misura così significativa, com'è stata quella del finanziamento
del fondo per il microcredito...chiaramente dopo le dovute
correzioni, anche a seguito di un una prima fase in cui c'erano
delle difficoltà di ordine applicativo, ha avuto sicuramente un
grosso beneficio e una grossa richiesta per quello che riguarda la
Valle. Al di là delle rassicurazioni che abbiamo avuto da parte
dell'Assessore sia qua in Consiglio che in commissione che si sta
lavorando per le quote che verranno restituite, essendo questo un
fondo di rotazione, verranno rimesse in un'operazione simile;
tenuto conto che le prime restituzioni avverranno solo nel corso
del 2017, ci sembrava interessante rivitalizzare questo fondo con 1
milione di euro a disposizione, magari con qualche correzione.
Riteniamo che una percentuale discretamente più alta in conto
investimenti potrebbe magari dare un impulso diverso rispetto a
quello che mi pare fosse il limite del 40 che c'era nel precedente
bando, per cui non sto a dilungarmi di più. La
ratio
era
questa: in attesa di rimpinguare il fondo, essendo un fondo di
rotazione, la volontà era quella di dare delle disponibilità
immediate.
Presidente -
Non ci sono altri interventi. Pongo in
votazione l'emendamento n. 20 del gruppo ALPE e del Gruppo Misto
(articolo 20 quinquies). La votazione è aperta. La votazione è
chiusa.
Esito della votazione:
Presenti: 29
Votanti: 29
Favorevoli: 7
Contrari: 22
Il Consiglio non approva.
Passiamo all'articolo 21. La votazione è aperta. La votazione è
chiusa.
Presenti: 32
Votanti: 32
Favorevoli: 25
Contrari: 7
Il Consiglio approva.
Articolo 22. Stesso risultato. Articolo 23. Stesso risultato.
Articolo 23.1 introdotto dall'emendamento n. 4 dell'Assessore
Perron, che lo dà per illustrato. Stesso risultato. Articolo 23bis
introdotto dall'emendamento n. 8 della II Commissione. Qualcuno lo
vuole illustrare? Lo do per illustrato. Stesso risultato. Articolo
23ter introdotto dall'emendamento n. 9 della II Commissione. Lo do
per illustrato. Stesso risultato. All'articolo 24 vi è
l'emendamento n. 10 della II Commissione che sopprime l'articolo.
La votazione è aperta. La votazione è chiusa.
Presenti: 33
Votanti: 33
Favorevoli: 33
Il Consiglio approva all'unanimità.
Articolo 25. La votazione è aperta. La votazione è chiusa.
Presenti: 33
Votanti: 33
Favorevoli: 26
Contrari: 7
Il Consiglio approva.
Vi è l'articolo 25bis introdotto dall'emendamento n. 11 della II
Commissione. Lo do per illustrato. La votazione è aperta. La
votazione è chiusa.
Esito della votazione:
Presenti: 33
Votanti: 26
Favorevoli: 26
Astenuti: 7 (Bertin, Certan, Chatrian, Cognetta, Gerandin,
Morelli, Roscio)
Il Consiglio approva.
Vi è poi l'emendamento n. 10 del Movimento Cinque Stelle
abrogativo dell'articolo 26 e l'emendamento n. 12 della II
Commissione che prevede la sostituzione del comma 1. Ha chiesto la
parola il collega Cognetta, ne ha facoltà.
Cognetta (M5S) -
Semplicemente per dire che con il mio
emendamento volevo abrogare l'articolo 26, in particolare per ciò
che riguarda il cambio della dicitura con la quale sono sostituite
le parole "del patrimonio immobiliare di interesse culturale" che
diventa "dei beni culturali di interesse religioso di particolare
pregio". Non essendo d'accordo con questa dicitura, ho chiesto
l'abrogazione.
Presidente -
Non ci sono richieste di intervento. Pongo
in votazione l'emendamento n. 10 del Movimento Cinque Stelle. La
votazione è aperta. La votazione è chiusa.
Esito della votazione:
Presenti: 32
Votanti: 26
Favorevoli: 1
Contrari: 25
Astenuti: 6 (Bertin, Certan, Chatrian, Gerandin, Morelli,
Roscio)
L'emendamento è respinto.
Vi è l'emendamento n. 12 della II Commissione che sostituisce il
comma 1...lo do per illustrato. Pongo in votazione l'articolo 26
comprensivo dell'emendamento della commissione. La votazione è
aperta. La votazione è chiusa.
Presenti: 33
Votanti: 27
Favorevoli: 26
Contrari: 1
Astenuti: 6 (Bertin, Certan, Chatrian, Gerandin, Morelli,
Roscio)
Il Consiglio approva.
Vi è poi l'articolo 26bis introdotto dall'emendamento
dell'Ufficio di Presidenza. In un'ottica di razionalizzazione delle
procedure e di contenimento dei costi, inserisce tra le funzioni
proprie del Consiglio regionale ricomprese nell'elenco di cui
all'articolo 1, comma 2, della legge regionale n. 3/2011, la
promozione di iniziative e manifestazioni di particolare valore
culturale artistico, scientifico, sociale, educativo, sportivo,
ambientale, turistico e economico, anche attraverso la concessione
di patrocini gratuiti e di compartecipazioni economiche per eventi
promossi da associazioni senza scopo di lucro e da altri soggetti
pubblici e privati, demandando all'Ufficio di Presidenza la
definizione, con propria deliberazione, dei criteri per la loro
concessione nel rispetto dei principi di pubblicità e di
trasparenza e nell'ottica di creare questi criteri che finalmente
arrivano in Consiglio.
Ha chiesto la parola la collega Certan, ne ha facoltà.
Certan (ALPE) -
Prendiamo con grande favore questo
emendamento dell'Ufficio di Presidenza totalmente di maggioranza.
Sia il collega Roscio che la sottoscritta, quando eravamo
nell'Ufficio di Presidenza, abbiamo sollecitato ripetutamente che
questi criteri fossero in qualche modo stabiliti e che riuscissimo
in qualche modo a fare una programmazione che fosse la più
oggettiva possibile, finalmente arrivano dopo due anni, se non tre,
di ritardo. Prendiamo atto e sicuramente voteremo a favore.
Presidente -
Non ci sono altri interventi. Pongo in
votazione l'articolo 26bis previsto dall'emendamento dell'Ufficio
di Presidenza. La votazione è aperta. La votazione è chiusa.
Presenti: 31
Votanti: 30
Favorevoli: 30
Astenuti: 1 (Cognetta)
Il Consiglio approva.
Vi è poi l'articolo 26bis previsto dall'emendamento della Stella
Alpina che ha avuto il parere finanziario negativo. Ha chiesto la
parola il Consigliere Marquis, ne ha facoltà.
Marquis (SA) -
Ieri, quando ho illustrato l'ordine del
giorno in materia di IRAP, a conclusione ho detto che sarei
ritornato sull'emendamento che avevamo presentato sempre sulla
stessa materia, perché questa era la strada prioritaria che noi
avevamo tracciato per arrivare ad ottenere la riduzione IRAP.
Sostanzialmente il nostro intento era quello di introdurre un
emendamento nella finanziaria tenuto conto della grossa importanza
di questo argomento come volano di sviluppo economico; ancorché non
sia la soluzione di tutti i problemi delle imprese, noi
riconosciamo in questo un tassello importante per dare sviluppo
all'economia valdostana e per creare lavoro. Questo emendamento
consiste sostanzialmente nell'azzerare l'IRAP per i primi tre anni
alle imprese innovative, nell'azzeramento dell'IRAP sin dal 1°
gennaio 2017 alle piccole e medie imprese che operano nell'ambito
delle costruzioni perché è un settore particolarmente sofferente in
tutti questi anni di recessione e anche nell'introduzione
dell'azzeramento per un biennio per le imprese che hanno avuto nel
periodo d'imposta precedente un incremento del personale alle loro
dipendenze. Questa via poggia, a nostro avviso, sulla facoltà
introdotta dal decreto legislativo n. 68/2011, che ha previsto la
facoltà per le Regioni a Statuto ordinario di azzeramento
dell'IRAP. Si poteva incardinare sull'articolo 10 della legge
costituzionale n. 3/2001, che dice: "sino all'adeguamento degli
Statuti, le disposizioni della legge costituzionale si applicano
anche alle Regioni a Statuto speciale e alle Province autonome di
Trento e Bolzano per le parti che prevedono forme di autonomia più
ampia rispetto a quelle già attribuite". Questo non dava
sicuramente delle certezze, ma è l'iter che ha seguito la Regione
Sardegna, un iter che, dopo aver fatto l'intervento in finanziaria,
ha portato il contenzioso con lo Stato che si è concluso con una
norma di attuazione che si è concretizzata in tempi rapidi. Tenuto
conto che non abbiamo avuto il parere finanziario favorevole,
abbiamo ritirato il punto all'ordine del giorno e abbiamo costruito
l'emendamento per accelerare il percorso di realizzazione delle
norme di attuazione. Mi dispiace purtroppo che nel parere non siano
state precisate quali sono le ragioni per cui non si può seguire
questo iter, che avremmo avuto piacere comunque di poter conoscere,
anche per l'impegno che abbiamo messo nel seguire e approfondire
questa materia a seguito del Congresso della Stella Alpina, dove
abbiamo introdotto questo argomento e che ha richiesto un grosso
lavoro. Tuttavia adesso confidiamo in un rapido percorso della
norma di attuazione; sicuramente monitoreremo questo percorso,
daremo il nostro contributo e cercheremo di fare tutto il possibile
per stimolare la riuscita di questa iniziativa.
Presidente -
Ha chiesto la parola il Consigliere
Chatrian, ne ha facoltà.
Chatrian (ALPE) -
Apprezziamo il lavoro che i colleghi
hanno fatto su questo tema, tema che in questi giorni abbiamo
affrontato insieme, oltre all'ordine del giorno, indispensabile per
un rilancio della nostra piccola economia fragile che deve essere
irrobustita. Per irrobustire un'economia comunque fragile, ci
devono essere delle terapie importanti: sgravare le aziende che
investono, che mettono in campo delle occupazioni, che creano
comunque occupazione. Al di là del principio - e apprezzo lo sforzo
dei colleghi -, io penso sia importante che quest'aula, anche se in
questo caso non c'è la copertura finanziaria o comunque la
spiegazione per la quale non c'è la copertura, valuti positivamente
l'idea perché è con l'idea che comunque si andrà a modificare il
nostro impianto regionale valdostano nei prossimi anni, nei
prossimi mesi. Al di là del fatto che non ci sia la copertura o
comunque la spiegazione, quindi noi riteniamo comunque importante
lo spirito con cui si affrontano certi temi, perché sovente
arriviamo tardi e arrivare tardi comunque non aiuta a far crescere
una società, che sovente si piange addosso quando magari certe
novità, certe soluzioni si possono trovare e sono anche semplici.
In questo caso la normativa ci darà questa possibilità speriamo tra
breve - lo dicevamo ieri pomeriggio -, però volevo mettere in
evidenza quello che è stato un lavoro sicuramente dei colleghi, ma
oltretutto il nostro gruppo in questi anni è stato sempre molto
attento a questa possibilità: al fatto di mettere in campo degli
sgravi che possono dare i risultati attesi.
Presidente -
Altre richieste di intervento? Ha chiesto la
parola il Presidente della Regione, ne ha facoltà.
Rollandin (UV) -
Per dire che dell'argomento ci siamo
occupati ieri nell'ordine del giorno che era stato presentato e
abbiamo giustamente riconosciuto che l'iter si conclude con quella
norma di attuazione che può effettivamente essere risolutiva. La
norma di attuazione è pronta e verrà presentata alla commissione
competente e quindi, essendo presentata alla commissione, potrà in
qualche modo avere contezza di quello che si sta facendo nella
linea che veniva ricordata, che voglio comunque riprendere e che in
quest'aula è già stata ripresa a sua volta, sempre con le finalità
che sono state adesso ricordate.
Presidente -
Non ci sono altri interventi. Come detto,
non c'è parere, quindi proseguiamo con l'articolo 27. La votazione
è aperta. La votazione è chiusa.
Esito della votazione:
Presenti: 33
Votanti: 33
Favorevoli: 26
Contrari: 7
Il Consiglio approva.
Articolo 28. Stesso risultato. Articolo 29. Stesso risultato.
Articolo 30. Non ci sono interventi, dichiaro aperta la votazione.
La votazione è chiusa.
Presenti: 33
Votanti: 26
Favorevoli: 26
Astenuti: 7 (Bertin, Certan, Chatrian, Cognetta, Gerandin,
Morelli, Roscio)
Il Consiglio approva.
Articolo 31. La votazione è aperta. La votazione è chiusa.
Presenti: 33
Votanti: 33
Favorevoli: 26
Contrari: 7
Il Consiglio approva.
Articolo 32. Stesso risultato. Articolo 33. Stesso risultato.
L'allegato 1 è modificato dall'emendamento n. 13 della II
Commissione, più il sub-emendamento dell'Assessore Rini. Ci sono
richieste di intervento? Consegniamo il sub-emendamento, sempre
sull'allegato 1, presentato dall'Assessore Rini e dai gruppi
consiliari di maggioranza e attendiamo se qualcuno intende prendere
la parola. Ha chiesto la parola il Presidente della Regione, ne ha
facoltà.
Rollandin (UV) -
Per chiarire la difformità tra quello
che è stato, se non sbaglio, presentato a suo tempo in commissione,
dove vedeva i 100 mila e invece il rimanente era allocato per
interventi nel settore dell'educazione dei disabili. Per non dover
rifare tutto quello che è previsto dal punto di vista tecnico nel
bilancio, abbiamo lasciato questa posta e i soldi sullo stesso
capitolo della cultura e verrà comunque preso l'impegno di
finanziare successivamente quanto era previsto con questi 150 mila
per l'educazione per i disabili. Questa è una richiesta che ci è
stata fatta per non dover rifare tutto il bilancio, non posso
spiegarlo tecnicamente, ma credo che sia abbastanza complesso.
Siccome questi due interventi erano comunque necessari, abbiamo
chiesto la cortesia del collega Marquis, con cui avevamo visto di
presentare quel tipo di emendamento, di dilazionare questo aspetto,
che verrà preso in considerazione a parte, per non rifare tutto il
bilancio. Questa era la ragione tecnica.
Presidente -
Ha chiesto la parola la collega Certan, ne
ha facoltà.
Certan (ALPE) -
Noi siamo arrivati con il dossier degli
emendamenti con la divisione dei 300 mila euro, li definisco 4K: il
refuso che erano stati poi messi dal Forte di Bard di nuovo
all'istruzione. Sono stati divisi i 300 mila euro del refuso del
4K: 100 mila euro alla scuola SFOM in più, oltre al milione e due,
quindi viene un finanziamento di 1,395 milioni; poi avevamo 150
mila euro per potenziare l'attuale organico degli operatori di
sostegno e 50 mila euro per garantire il personale necessario
all'area megalitica di Saint-Martin de Corléans. Noi eravamo
rimasti lì, ora abbiamo capito che probabilmente, per una questione
tecnica, avreste dovuto rifare l'allegato 1...tutto il bilancio,
quindi vi chiediamo di comunicarcelo, di farci avere la
documentazione quando successivamente lo metterete in ordine,
quando avverrà questa variazione, vi chiediamo comunque di farcela
avere, perché è molto diverso l'emendamento che adesso ci
ritroviamo da quello che ci era pervenuto: aveva una destinazione
completamente diversa. Possiamo anche capirne le ragioni, ma averlo
adesso ad un minuto dal voto ci fa un po' strano.
Presidente -
Ha chiesto la parola il collega Marquis, ne
ha facoltà.
Marquis (SA) -
Vorrei ringraziare il Presidente Rollandin
e l'Assessore Rini per la sensibilità dimostrata su questo
argomento, per avere cercato di risolvere questo problema tecnico,
al momento insuperabile per le questioni che sono state
rappresentate, ma con l'impegno di provvedere successivamente a
sostenere questa iniziativa che avevamo presentato per poter dare
le pari opportunità ai ragazzi in situazioni di svantaggio nel loro
percorso scolastico, quindi di dare la dovuta e opportuna
assistenza all'educazione per favorire la loro integrazione e una
vera inclusione sociale.
Presidente -
Non ci sono altri interventi. Metto in
votazione l'allegato 1 così come modificato dall'emendamento n. 13
della II Commissione con il sub-emendamento dell'Assessore Rini e
dei gruppi consiliari di maggioranza. Dichiaro aperta la votazione.
La votazione è chiusa.
Presenti: 33
Votanti: 33
Favorevoli: 26
Contrari: 7
Il Consiglio approva.
Vi è l'allegato 2 introdotto dall'emendamento n. 14 della II
Commissione, con il sub-emendamento n. 5 dell'Assessore Perron. Non
ci sono richieste. Lo pongo in votazione. La votazione è aperta. La
votazione è chiusa.
Presenti: 33
Votanti: 33
Favorevoli: 26
Contrari: 7
Il Consiglio approva.
Prima della votazione nel suo complesso del disegno di legge n.
96, è aperta la fase delle dichiarazioni di voto. Ha chiesto la
parola il collega Bertschy, ne ha facoltà.
Bertschy (UVP) -
Si conclude una lunga fase di
preparazione al bilancio che, a nostro avviso, ha fatto registrare
un bel passo in avanti al progetto di cambiamento, che, per quello
che ci riguarda, portiamo e abbiamo voluto portare anche in questo
nuovo passaggio politico che abbiamo fatto. Un lungo percorso
iniziato con l'approvazione in Giunta del documento finanziario ed
è continuato nel mese di novembre in commissione con più audizioni,
più momenti di lavoro, tanti momenti di tensione ma con la capacità
infine di trovare oggi...seppur sul filo di lana - qualche cosa
ancora non ha funzionato come avrebbe dovuto -, siamo arrivati
infine a produrre una scelta politica attraverso questo bilancio
che ci trova soddisfatti, ma soprattutto che apre delle prospettive
e comincia a definire quella progettualità della quale riteniamo ci
sia assolutamente bisogno, ma non per noi stessi ma per l'interesse
dei cittadini valdostani che oggi tutti quanti rappresentiamo,
forze di maggioranza e forze di opposizione. È stato un confronto
molto serrato, a volte anche duro, anche questo pomeriggio; credo
che questo dimostri che siamo alla fine persone vere con le nostre
debolezze, le nostre difficoltà, la nostra capacità o meno di
esprimere i concetti, ma alla fine con la nostra passione per il
lavoro che facciamo qui. Mi scuso quindi se qualche volta mi capita
di andare oltre, non è mai una volontà, e lo dico nei confronti di
chi al Governo in questo periodo forse ha dovuto subire
maggiormente le posizioni della minoranza, ma lo dico anche ai
colleghi dell'ALPE, al collega Gerandin, al collega Cognetta, con i
quali il confronto a livello dialettico diventa più animato. Sono
posizioni politiche che fanno parte di quella passione con la quale
cerchiamo di fare al meglio il nostro lavoro.
Questo percorso però ha portato in evidenza cose che noi
riteniamo assolutamente positive, che danno continuità a scelte
interessanti che nell'autunno si sono verificate in Consiglio
regionale: buone leggi, leggi innovative come quelle che abbiamo
detto sulle società partecipate ieri, ma buone leggi come quelle
della democrazia, della ferrovia; finalmente la presa di coscienza
che non è più il caso di inventarsi scelte come quella del 4K, c'è
bisogno di concentrarsi maggiormente sulle cose da fare; la
capacità anche all'interno del Consiglio regionale di prendere
posizioni quando capita - e lo discuteremo dopo - che qualcun altro
vuole dettare fuori dalle istituzioni l'agenda a noi che siamo qui
a cercare di fare il nostro lavoro. In commissione queste cose sono
venute fuori bene: voglia di partecipare, voglia di condividere,
voglia di proporre da parte di tutti e il lavoro che hanno fatto i
gruppi di opposizione è un lavoro importante sicuramente con
strumenti diversi dai nostri. Voglia di dare qualche cosa di nuovo
in termini politici ad una legislatura, che tutti sottolineiamo
come una legislatura complicata, difficile che ha visto tanti
passaggi nuovi e tante scelte che probabilmente non tutti hanno
potuto comprendere.
Per quello che ci riguarda, abbiamo fatto una scelta molto forte
quest'estate; abbiamo ritenuto che questo fosse un percorso che
poteva dare nuove possibilità di sviluppo ad un progetto politico
che deve, a nostro avviso, raggiungere gli obiettivi che si è dato
alla sua origine, più che dare soddisfazioni a noi stessi, o più
che fare quello che poi per un periodo aveva rischiato di
diventare: un progetto contro un qualche cosa, invece che un
progetto per qualche cosa. Ci muoviamo con questo obiettivo da
tempo: vogliamo fare qualcosa per la Valle d'Aosta, vogliamo
proporre qualcosa per il futuro non solo del nostro movimento, ma
delle nostre idee e delle nostre proposte. Accanto alla voglia di
partecipare, di fare e di proporre è nata anche la voglia di
aggregare - ed è nata all'interno di questo lavoro che abbiamo
fatto - persone e forze politiche. La novità che registriamo, e che
probabilmente registrano altri gruppi politici, è che in
maggioranza i rapporti sono cambiati: c'è più attenzione rispetto a
certi temi - lo abbiamo potuto registrare in più passaggi nei
confronti della maggioranza, anche all'interno... - e finalmente
c'è una forza necessaria per discutere e per confrontarsi in
maniera diversa, per fermare quello che si ha la forza di fermare e
portare avanti quello che si ha la forza di portare avanti. Credo
che questa sia l'essenza della politica. In politica ci si propone
con delle idee, si cerca di ottenere un consenso, attraverso il
quale poi si ha la forza o meno per esprimere il progetto e la
progettualità. Quando la forza la si usa per portare avanti questo,
credo che si faccia quello che ci chiede di fare chi ci ha
sostenuto.
Noi in queste ultime due settimane abbiamo registrato con
piacere che all'interno della maggioranza non si fa contro
qualcuno, ma si fa per fare qualcosa di diverso, che è quello che
forse non sempre viene compreso. La battaglia che si vuole definire
tante volte contro la persona ci interessa e ci appassiona poco;
l'abbiamo detto sul Forte di Bard: il problema è il modello non
oggi chi lo rappresenta, lavoriamo per un modello che veda un
coinvolgimento, una partecipazione e una progettualità diversa e se
il PD, che è con noi, ha fatto una scelta politica forte, lo
sostiene, non può che farci piacere, come ci fa piacere che Stella
Alpina e Pour Notre Vallée abbiano sostenuto tante nostre proposte.
Non è una cosa contro l'Union Valdôtaine, anzi è uno stimolo per un
gruppo politico che probabilmente con noi sta lavorando su certi
temi e avrà anche solo da guadagnare di un rinnovato entusiasmo, di
una nuova voglia di fare. Questo spirito, questa forza viene fuori
per rilanciare un modello più adatto alla realtà che viviamo, delle
scelte più forti rispetto alle cose che vogliamo fare, delle idee
più rappresentative delle persone che hanno sostenuto con noi tante
battaglie e tante proposte. Se c'è questa lealtà, e noi non abbiamo
mai detto le cose a bassa voce - chi ci conosce ormai credo che lo
sappia -, se c'è questa capacità di comprendere che le cose possono
cambiare solo se ognuno di noi fa bene la propria parte ed è
coerente con le cose che le persone gli chiedono di fare, secondo
noi, è possibile fare in quest'ultima parte di legislatura passi
importanti in favore del benessere dei cittadini che
rappresentiamo, altrimenti si rischierà sempre di marcarci a vista
tutti quanti, di cercare di portare un pezzettino di elettorato da
una parte piuttosto che dall'altra.
Noi sappiamo bene che la scelta che abbiamo fatto ci ha fatto
allontanare probabilmente una parte di elettorato che non vede in
questo progetto la progettualità iniziale, ma sappiamo anche che ne
abbiamo oggi aggregati tanti altri in questo progetto e questo
bilancio oggi che parla alle persone che si sono avvicinate a noi
vede soddisfazione a partire - e lo faccio con il rispetto di tutti
gli altri - da un settore della sanità che si rilancia, da un
settore del
welfare
che va verso le riforme, da scelte sul
Casinò che finalmente si ferma...e si discute per portare avanti,
da scelte come quelle che abbiamo discusso prima sui cantieri
forestali, da scelte come quelle sull'accessibilità definite con
una legge che arriveranno. Il bilancio per noi oggi è un bilancio
positivo, che va migliorato attraverso la progettualità nata in
questa maggioranza da tanti ordini del giorno e da tante scelte,
quindi un bilancio che deve raggiungere sempre più un certo sistema
di agire e di fare in politica e soprattutto una visione diversa di
interpretare la politica, modello per tutti, modello partecipato,
un modello che sappia rappresentare bene le sensibilità e le
competenze che ci sono. È in questo senso che credo alla fine di
questo bilancio si aprirà in maggioranza una riflessione che
porterà anche ad una verifica un po' strutturale per andare avanti
nel prossimo periodo nella maniera giusta tutti insieme, ma
comprendendo bene tutti insieme dove vogliamo andare.
Presidente -
Ha chiesto la parola il collega Marquis, ne
ha facoltà.
Marquis (SA) -
Dopo quattro giorni di Consiglio passati
ad analizzare il bilancio regionale, credo sia arrivato il momento
di fare la sintesi sia sotto il profilo amministrativo che sotto il
profilo politico. Il percorso che ci ha portato a questa
finanziaria è stato articolato, anche difficile se vogliamo:
abbiamo iniziato il lavoro con la commissione, che ha lavorato in
un contesto di difficoltà, che ha concentrato tutta la sua
attenzione per lungo tempo sulla tematica del Casinò e della CVA.
Siamo arrivati in aula, sono stati presentati tanti emendamenti e
diversi ordini del giorno, emendamenti per risolvere la
contingenza, problemi di migliorare la situazione di criticità su
alcuni argomenti. Gli ordini del giorno credo che rappresentino la
progettualità, sono stati presentati ordini del giorno che
riguardano la prospettiva, una visione un po' innovativa del
sistema Valle d'Aosta, innovativa per cercare di dare dello
sviluppo. Lo sviluppo oggi è più che mai indispensabile perché
usciamo anche noi da una situazione di difficoltà, non solo le
altre Regioni d'Italia; dobbiamo creare lavoro, dobbiamo creare
speranze nei giovani che frequentano le scuole e sono disorientati,
hanno difficoltà a pensare ad un loro percorso di vita. Questa
progettualità mi rende fiducioso; mi rende fiducioso questo clima
che si è creato di collaborazione all'interno del Consiglio tra le
forze politiche, tra i colleghi della maggioranza, i colleghi
dell'opposizione, ciascuno con le proprie sensibilità. C'è chi è
più portato alla collaborazione, all'innovazione e c'è chi ha più
uno spirito conservativo. Noi auspichiamo che questo confronto
cresca sempre di più perché è un confronto fondamentale per far
crescere la Valle d'Aosta. Noi siamo qui come componenti della
Stella Alpina, gruppo consiliare, e questa nostra progettualità è
nata nel Congresso, in cui abbiamo predisposto un dossier "La
nostra Valle domani", nella consapevolezza che occorre cambiare
marcia, occorre cambiare registro, occorre guardare più lontano.
Non possiamo fermarci alle questioni del giorno, a lavorare
nell'emergenza, ma abbiamo la necessità di avere una visione di
medio e lungo periodo. Non possiamo fare diversamente se vogliamo
intraprendere un percorso di crescita che possa dare delle
soddisfazioni a tutti.
Quanto al bilancio, credo che noi, dopo tutto questo lavoro, non
lo possiamo che giudicare sufficiente per gli obiettivi che sono
stati raggiunti, ma anche per gli impegni di prospettiva. Io mi
chiedo come lo giudicano le imprese, i cittadini, coloro che sono
senza lavoro, purtroppo sappiamo che c'è un distacco sempre
crescente tra la politica e la popolazione e anche su questo,
secondo me, dobbiamo lavorare: dobbiamo lavorare anche su un metodo
nuovo, un metodo che ci consenta di avere più partecipazione, più
condivisione, più confronto. Credo che la migliore testimonianza
nasca anche dalla presentazione di leggi d'iniziativa popolare: mi
riferisco alla legge sulla ferrovia, a quella sulla democrazia
diretta, che hanno rappresentato una positività all'interno
dell'aula perché siamo riusciti ad arrivare ad una condivisione
dopo un confronto, anche serrato, tra tutte le forze politiche per
tracciare degli indirizzi e dare un futuro alla nostra Valle.
Dobbiamo rimettere le mani in modo organico sulla legislazione,
che è ancora costruita su un sistema vecchio di compensazioni o
integrazioni fondate sulla trascorsa ricchezza delle casse
regionali. Dobbiamo mettere in piedi un sistema legislativo, che
unisca strumenti finanziari di incentivi alla crescita e
all'occupazione e strumenti di semplificazione e riduzione degli
oneri organizzativi e amministrativi per le famiglie e le imprese.
Dobbiamo meglio focalizzare le risorse che abbiamo a disposizione e
renderle più efficaci, per esempio, con la leva della riduzione
dell'imposizione fiscale. Ogni legge va rivisitata alla luce della
crescita e non dell'aiuto. Non basta più congelare il sistema delle
leggi di aiuto in attesa di tempi migliori, com'è avvenuto nelle
condizioni in cui ci siamo trovati ad affrontare delle emergenze,
perché questo va sottolineato. Non eravamo pronti per gestire
sicuramente una tempesta come quella che è arrivata e si è lavorato
con molta difficoltà. Quello che in quest'aula ci può sembrare un
bilancio buono quindi può essere considerato magari non così
altrettanto dai cittadini valdostani: per quelli che hanno un
lavoro, per quelli che lo cercano, per le famiglie e per le imprese
in difficoltà. Dubito che riusciremo con questo bilancio a dare una
risposta al malessere interno alla società; dobbiamo essere capaci
di ascoltarlo e per il quale dobbiamo preparare anche delle
risposte nuove. Il bilancio che noi abbiamo discusso è quindi una
tappa di un percorso che dovrà avere delle evoluzioni, una fase di
passaggio a cui bisogna far seguire sicuramente un cambio di passo
e una visione nuova con un programma anche di semplificazione forte
di mutamento culturale che sappia produrre lavoro e crescita.
Dobbiamo dedicarci di più alle riforme a costo zero, dobbiamo
togliere le complicazioni che si trovano a dover gestire i
cittadini valdostani tutti i giorni, nei limiti delle nostre
facoltà. Dobbiamo cercare di rafforzare il rapporto con lo Stato
sull'autonomia, dobbiamo forse osare, perché diversamente questa
politica centralista a livello nazionale sicuramente non ci aiuta
nel nostro agire, nel nostro percorso. Credo quindi che non potremo
più tirare a campare dopo l'approvazione di questo bilancio,
cercare di coprire questa o quella insoddisfazione, dovremo dare
una bella sveglia a tutto il sistema pubblico; ridare fiato
all'economia e al lavoro, restituire fiducia, speranza e voglia di
fare ai cittadini valdostani e alle imprese. Il nostro non vuole
essere un lavoro contro, vuole essere un lavoro per, un lavoro per
la Valle d'Aosta. Per questo, come gruppo di Stella Alpina, noi non
ci sottrarremo, sappiamo che dobbiamo lavorare in questa direzione
per la Valle d'Aosta e ci auspichiamo che nasca da questo momento
una riflessione che inevitabilmente dovrà portare anche ad un
confronto politico, ad una valutazione complessiva sulla
situazione, e questo credo che vada nell'interesse della Valle
d'Aosta e di tutti i valdostani.
Presidente -
Ha chiesto la parola il collega Restano, ne
ha facoltà.
Restano (PNV) -
La discussione che abbiamo affrontato in
questi giorni ci ha portati ad un confronto sul bilancio definirei
particolare, perché forse per la prima volta in questa legislatura
ci siamo confrontati apertamente, com'è già stato detto anche in
maniera aspra, ma molto attenta sia in commissione e poi qui in
aula. Ci siamo confrontati a lungo, abbiamo affrontato tanti
problemi, consultato dati, pareri, proposte che ci hanno portato in
commissione, con la voglia di fare e di costruire qualcosa di
importante per la nostra Regione. Direi che abbiamo intrapreso un
nuovo metodo grazie a nuovi atteggiamenti, nuove posizioni, nuova
disponibilità in maggioranza e nuovi atteggiamenti, nuove
posizioni, nuova disponibilità anche da parte della minoranza,
naturalmente ognuno con le proprie posizioni. Forse questo era il
primo grande obiettivo, l'obiettivo principale, il primo degli
obiettivi di Pour Notre Vallée il giorno in cui si è costituita e
direi che è stata un'esperienza positiva.
È emersa l'esigenza da parte di tutti i Consiglieri, da parte
delle forze politiche e conseguentemente la consapevolezza e la
determinazione di dover lavorare per riscrivere o introdurre
qualcosa di nuovo prima nel documento economico di finanza
regionale, successivamente nei disegni di legge della finanziaria.
Infatti questo ci ha portato ad approvare numerosi ordini del
giorno e tanti emendamenti. Un'attività di revisione di queste
norme era già iniziata in precedenza, approvando delle normative
importanti, come quelle sulle proposte referendarie, la normativa
sui treni, sull'accessibilità, come già detto prima anticipandomi
da parte di qualche collega. Sicuramente permangono ancora dei
problemi da affrontare con la stessa determinazione e con la stessa
voglia di costruire: mi riferisco in particolar modo al Casinò, che
nessuno di noi vuole veder chiudere; alla nuova sfida sulla
ferrovia; allo sviluppo, al lavoro, all'occupazione, il tutto
attraverso una nuova progettualità. È evidente quindi agli occhi di
tutti, anche a chi è fuori da quest'aula, un forte cambio di rotta
in atto, un cambio che interessa i contenuti, i metodi che - mi
permetterei di dire - i Consiglieri tutti insieme hanno imposto al
confronto in quest'aula. Ho utilizzato un termine forte: "imposto",
ma l'ho fatto volutamente perché voglio significare che in questo
breve periodo si è cambiato un
modus operandi
, un modus che
si era consolidato nel tempo.
E adesso? Adesso innanzitutto noi crediamo si sia fatto un buon
lavoro ed è per questo che annuncio il nostro voto favorevole ai
disegni di legge, però non posso esimermi dal presentare delle
osservazioni per dire che cosa ne facciamo di questo percorso:
possiamo pensare che si sia aperta una nuova era? Possiamo pensare
che questo modo di lavorare e di affrontare il confronto politico,
strategico e progettuale si sia consolidato? Io spero di sì, però,
per averne la certezza, va fatta un'analisi, va costruito un
progetto e i progetti partono dal rilievo dello stato di fatto, da
un rilievo attento della situazione per poi definire gli obiettivi
attraverso un progetto serio e condiviso. Allora sono convinto
anch'io che forse sarebbe necessario fare una verifica strutturale
della nostra maggioranza, una verifica con l'intento di costruire e
che comprenda il fatto di riconsiderare i nuovi obiettivi: quelli
programmatici che sono stati apportati da tutti gli ordini del
giorno che abbiamo approvato e da tutti gli emendamenti che abbiamo
sempre approvato; che consideri la nuova situazione politica,
questa voglia di lavorare, di fare squadra, di aggregarsi e anche
la presenza di Pour Notre Vallée, perché noi siamo qua, siamo nati
e vogliamo dare un significato alla nostra presenza, un significato
politico, che porti con sé anche nuove strategie, nuovi metodi di
lavoro trasparenti, dove ognuno abbia il coraggio di dire ciò che
pensa e che valorizzino il lavoro di gruppo, il lavoro di squadra
in ogni singolo settore dove ci applicheremo, insomma un nuovo
modello, solo così noi potremmo avere un progetto serio, condiviso
e soprattutto duraturo nel tempo per affrontare le sfide dei
prossimi due anni.
Presidente -
Ha chiesto la parola il collega La Torre, ne
ha facoltà.
La Torre (UV) -
Come relatore dei disegni di legge n. 96
e n. 97, come Consigliere sento la necessità di svolgere alcune
riflessioni su un bilancio che ha assunto, concludendosi, una
particolare importanza sia nel risultato amministrativo che si è
ottenuto, ma soprattutto nel confronto che si è svolto intorno ad
esso. Un bilancio che in relazione io ho definito di ripartenza,
però va anche sottolineato che, per una ripartenza positiva,
occorre fare le nostre scelte, sia politiche che amministrative,
che non si concludono con il voto al bilancio, ma al contrario
iniziano proprio da qui, da questo confronto sapendo che non ci
sono più paracadute.
Il dibattito credo abbia confermato la volontà positiva di tutto
il Consiglio di incidere da protagonisti all'interno di questo
bilancio, e questo credo faccia onore a tutti perché credo che
tutti abbiano cercato di dare, ognuno in misura diversa e per la
propria esperienza, un vero contributo. Credo che questo si sia
visto perché mai come quest'anno c'è stata la possibilità,
attraverso ordini del giorno ed emendamenti, di partecipare. Il
dibattito poi ha sottolineato anche un nuovo metodo di lavoro, ma
anche di contenuti e credo che abbia proprio espresso qui la
necessità di una forte volontà di ripartenza, anche perché la
nostra Regione affronta una decrescita, l'avevo già detto l'anno
scorso, però dobbiamo avere il coraggio tutti insieme di far sì che
questa decrescita possa essere veramente ristrutturata. Questo è
stato un dibattito coraggioso in questo senso, perché vuole e ha
voluto affrontare i problemi e l'ha voluto fare in maniera
trasparente: dal Casinò alla CVA, alla ferrovia, passando dagli
impiegati forestali, parlando degli allevatori e parlando anche dei
rapporti con lo Stato. Un dibattito che, a mio avviso, se si
vogliono paragonare i cittadini agli azionisti - e io così ho fatto
nella mia relazione -, paragona la Regione ad un'impresa, quindi ad
un'impresa che vuole ripartire e che quindi si vuole dotare di un
nuovo piano industriale, come farebbe qualunque impresa e se lo
vuole dare proprio in forza di quello che è accaduto quest'anno: il
cambiamento delle norme finanziarie, il passaggio dal Patto di
stabilità al pareggio di bilancio perché questo ha permesso e
permette di rilasciare nuove energie finanziarie che devono essere
la base di quello che, come ho appena definito, deve essere un
piano industriale di rilancio. Se il bilancio e il confronto
impongono una responsabilità di ripartenza, con un nuovo piano
industriale bisogna agire proprio come quando si fa un piano
industriale e si parte proprio da un ragionamento che è alla base
del piano industriale di una verifica strutturale. Su che cosa si
fanno le verifiche strutturali nelle aziende? Intanto sto parlando
di una verifica strutturale e non una verifica politica, perché qui
non è che si devono ripercorrere i vecchi schemi, le vecchie storie
della politica vista e già vista nei confronti dei teatrini dei
posti della politica; io credo che qui si debba invece veramente
parlare di una verifica strutturale che consiste in un'analisi
profonda della situazione socio-economica della nostra Regione. Si
può dire che parte da qui perché inizia basandosi proprio su queste
fondamenta di questo nuovo bilancio che ci siamo dati e delle nuove
risorse che abbiamo liberato. Traducendolo in politica questo
significa che bisogna individuare e aggiornare gli obiettivi e le
strategie di rilancio focalizzandosi sul metodo per ottenerli e sul
come verificarli. Poi, come in tutti i piani di rilancio seri,
bisogna consolidare la condivisione, la comprensione degli
obiettivi, ma soprattutto delle priorità e questo deve avvenire tra
le forze del Consiglio. Gli argomenti ci sono: la legge elettorale,
i rapporti con lo Stato, per citarne qualcuno. Bisogna poi avere
anche la capacità di fare il punto sulla funzionalità dei ruoli del
Consiglio, della Giunta, delle commissioni, delle persone; sul
percorso che si intende portare avanti nei tempi concessi dalla
legislatura. Infine approfondire con volontà di chiarimento il
rapporto tra le diverse forze politiche presenti, alla ricerca di
quel punto di equilibrio, ma io dico anche di rispetto che è
indispensabile per supportare un piano industriale vincente di
rilancio per questa Regione, perché se non c'è rispetto tra le
forze politiche, è difficile che ci possa essere anche un percorso
comune di lavoro.
Pensando di avere, come sempre, detto in modo abbastanza chiaro
quello che penso, concludo dicendo che, a mio avviso, solo così
andremo a riconquistare la fiducia dei cittadini, che è
importantissima, ma solo così conquisteremo anche la nostra
capacità di agire, perché solo così - e concludo sulle parole di
Bruno Salvadori - torneremo ad essere una comunità etnica attiva e
questo, credetemi, essendo che il vero problema di questa comunità
sarà nei prossimi anni non tanto le beghe interne o le questioni
che oggi stiamo cercando di risolvere, ma il rapporto con lo Stato.
E se noi non riusciamo da adesso a mettere in piedi quel basamento
di fiducia e di rispetto tra di noi, che ci permetterà di essere
una Regione unita nel confronto con lo Stato, se non riusciremo
adesso a fare questo, non avremo più tempo. Avremo forse il tempo
per pentirci, poi qualcuno sarà qui, altri non ci saranno, ma di
sicuro non passeremo alla storia, probabilmente passeremo alla
geografia.
Presidente -
Ha chiesto la parola il collega Chatrian, ne
ha facoltà.
Chatrian (ALPE) -
La considerazione del gruppo ALPE, dopo
quattro giorni belli, quattro giorni intensi, con uno spirito un
po' diverso dal solito, degli spunti, un rapporto tra gruppi
consiliari, forze politiche e voglia di incidere da parte di tutti,
o di quasi tutti...penso che non esistano delle forze che vogliono
fare peggio o contro, penso che tutte le forze abbiano voglia di
migliorare la finanziaria regionale, la legge di stabilità. Non è
la nostra finanziaria, lo diciamo in modo chiaro, forte, ma tra il
testo in entrata in commissione...tra il testo in entrata di lunedì
scorso e quello in uscita vi sono differenze significative in
meglio, che sembrano lanciare un messaggio positivo che sono il
frutto anche di un lavoro trasversale, a cui abbiamo cercato di
contribuire compatibilmente con le nostre competenze e le nostre
possibilità. È un lavoro che - perché poi bisogna avere un metodo
di misura che è importante, altrimenti l'autoreferenzialità regna
sovente in politica, poi bisogna prendere un termometro per
valutare cos'è stato fatto - ha prodotto qualche risultato dal
nostro punto di vista tangibile, ancorché insufficiente.
Passatemi qualche ragionamento che voglio fare a voce alta. Tra
le proposte che abbiamo fatto è stato apprezzato il piano per
rilanciare, è comunque un inizio, è una goccia, ma è il principio,
è la mentalità anche culturale, quella che deve partire dal basso,
quella per i Comuni, per un settore in grossa difficoltà:
l'edilizia; quella per andare ad alimentare un annoso problema che
tocca migliaia di persone: quello dei riordini. Un settore in
grossa difficoltà oggi con l'approvazione di questa finanziaria fra
poche settimane avrà un anticipo che supera i 20 milioni di euro:
l'ex verde agricolo. C'è una retromarcia importante su un qualcosa
che ci era stato scaricato
d'emblée
legato agli impiegati e
operai forestali, i 177 a tempo indeterminato con contratto di
diritto privato si metterà nero su bianco su una legge, si
troveranno delle soluzioni, sono segnali da cogliere.
Ieri mattina abbiamo colto come gruppo, insieme ai colleghi di
minoranza, un segnale positivo: quello della copertura ai nostri
emendamenti. Non possiamo non cogliere positivamente il segnale da
parte di certe forze della maggioranza, che probabilmente,
discutendo al loro interno, hanno voluto creare le condizioni; poi
non avete voluto andare fino in fondo per adesso per delle vostre
scelte, per delle vostre esigenze, perché avevate probabilmente
condiviso un percorso. Su questo noi diciamo che è un'occasione
persa, peccato, soprattutto l'occasione persa è quando l'operazione
è a costo zero, diverse erano le nostre proposte che andavano a
costo zero, a dare quei segnali. Prima il collega chiedeva cosa
diranno i cittadini valdostani su questa finanziaria, quale sarà il
loro termometro, dove c'è la possibilità a costo zero facciamolo
subito, cerchiamo di essere più rapidi. Non possiamo non
sottovalutare l'impegno che avete accettato: la nostra proposta di
impegnare il Governo regionale "a condizionare qualsiasi altro
aiuto pubblico al Saint-Vincent Resort & Casino alla
presentazione, entro il 31 gennaio, in II Commissione di un
piano...", non vado oltre, è positivo perché ha riportato la
centralità di questo Consiglio.
Oltre a questo, colleghi, dobbiamo dirvi che si apre con uno
spirito diverso indubbiamente il 2017, ma non c'è solo il Casinò, è
importante ma non c'è solo quello. Vi sono altre questioni
nevralgiche che attendono risposte: l'occupazione, le prospettive
per i nostri giovani, i rapporti con lo Stato italiano che devono
vedere riconosciuta alla nostra Regione la sua dignità, ognuno per
il proprio ruolo - ne discuteremo tra un attimo - e la sua
autonomia. Quale sarà il prosieguo in questo importante ultimo anno
di legislatura probabilmente è ancora tutto da scrivere, una cosa è
certa però: applichiamo le norme interessanti che vengono approvate
e che sono state approvate nelle ultime settimane, una per tutte
quella sulle partecipate. È inutile approvare delle leggi
interessanti, applichiamole, è il momento di applicare, è il
momento delle idee, è il momento però di adattare i modelli
virtuosi vincenti: quelli che in altri Paesi dell'arco alpino
stanno già mettendo in campo da anni. Non dico copiare, perché non
è così: adattare a noi. Non dobbiamo inventarci nulla, le sfide
sono tante, ma a costo zero oggi si poteva dare un altro segnale
rapido sulla macchina amministrativa. Non parliamoci addosso perché
chi ci ascolta è attento, non diciamo che siamo bravi, facciamocelo
dire da fuori che siamo stati un po' più bravi rispetto al solito.
Facciamocelo dire dai cittadini valdostani che oggi forse potevamo
dare altre risposte subito a delle questioni urgenti, ai settori
che in questo momento hanno bisogno di risposte puntuali, ne
avevamo la possibilità. È il momento di attaccare, è il momento di
mettere in discussione il modello che può e deve funzionare meglio,
è il momento di prendere il toro per le corna. Io lo dico perché i
cittadini se lo aspettano, al di là della maggioranza e
dell'opposizione: si può condizionare, si può incidere anche
dall'opposizione. Peccato oggi che su certe scelte non avete avuto
non il coraggio, non utilizzo questo termine, non ci interessa, ma
la volontà magari di rompere anche qualche raccordo che tra di voi
vi siete assunti, perché è giusto che sia così: fate parte di una
maggioranza, ma qualche passo in avanti oltre alla Casa da gioco
oggi si poteva fare.
Pensiamo che sia il momento del coraggio e della responsabilità
con tanta voglia di guardare la realtà e di tentare nuove vie, ma
soprattutto noi, come gruppo ALPE, pensiamo sia il momento delle
soluzioni, sia il momento delle idee. Io prima sono intervenuto su
un emendamento che non aveva copertura, perché è il momento delle
idee. È normale che se si modificano con gli ordini del giorno
magari non si modificherà tutto l'impianto, ma è il momento dove in
finanziaria si poteva incidere molto di più, per noi queste idee,
soluzioni, modo di agire, collegialità, ma è un modello che ha
ancora fame di trasparenza, è un modello che non ha trasparenza: i
valdostani purtroppo non hanno ancora la possibilità di misurare
quello che si sta facendo, dove ci sono ancora tantissimi sprechi,
dove ci sono le non pari opportunità, dove purtroppo non tutti
possono giocarsi le proprie
chance
perché il nostro modello
non dà quella possibilità, pubblico o parapubblico che sia.
L'importante è conoscere le criticità, conoscerle fino in fondo e
avere la voglia di trovare delle soluzioni, mettere in discussione
le criticità per creare quelle condizioni che oggi non tutti in
Valle d'Aosta hanno purtroppo.
Termino dicendo comunque che una centralità è stata ridata, dopo
diversi anni, a questo Consiglio; non vorremmo, come gruppo ALPE,
che si ricordasse questa legislatura, al di là della maggioranza e
della minoranza, come una legislatura che a
spot
ha dovuto
fare delle aperture di credito, dei mutui o una ricapitalizzazione
ad un qualcosa che non funziona, ma gradiremmo che il prossimo anno
e mezzo si ricordi questa legislatura invece per un cambio di
rotta, per un nuovo modello e veramente per una casa di vetro nella
sua globalità perché i valdostani ce lo chiedono al di là di
maggioranza e opposizione.
Presidente -
Ha chiesto la parola il collega Gerandin, ne
ha facoltà.
Gerandin (GM) -
Io volevo ringraziare tutti i colleghi al
termine di queste giornate in cui c'è stato del confronto, in
alcuni casi sicuramente anche acceso perché è legittimo che ci
siano posizioni e visioni diverse. Volevo però partire facendo la
cronistoria di questo bilancio, lo spirito diverso si è già visto
all'interno della II Commissione, di cui non faccio parte, ma ho
partecipato a tutte le sue riunioni, perché si è visto che
all'interno di questa commissione per la prima volta, almeno da
quando ci sono io in questo Consiglio regionale, si è visto un
clima decisamente diverso: si è vista la volontà di non dare il via
solo perché si è componenti di maggioranza, si è vista la volontà
di approfondire. Abbiamo ricevuto più in questo mese documentazione
sul Casinò che in tre anni e mezzo in cui ho continuato a fare 116,
richieste di accesso ai dati e quant'altro. Molto di più di quelle
che sono state anche - mi permetterà l'Assessore - le stesse
promesse di trasparenza di casa di vetro che lei aveva assicurato
in questo Consiglio, per cui senz'altro è stata la componente di
maggioranza all'interno di questa II Commissione che ha dato il
"la" a questa operazione trasparenza che, a parte il Consiglio, io
penso l'intera Valle d'Aosta chiedeva.
Ringrazio anche quelle forze di maggioranza che per la prima
volta, almeno da quando ci sono io qua dentro, mi hanno permesso di
discutere un bilancio in cui ci fossero delle disponibilità
finanziarie per cui, a seguito del lavoro fatto in II Commissione,
a seguito del ritiro dell'emendamento n. 2 dell'articolo 19, si
sono rese delle disponibilità finanziarie all'interno del bilancio
regionale. Devo dire veramente grazie a queste forze che si sono
espresse - qualcuna pubblicamente, delle altre non so qual era la
posizione - che hanno permesso di discutere un bilancio che non
ponesse dei veti sulla copertura finanziaria, ma entrasse nel
merito. Ha ragione il collega Bertschy che è molto più facile per
chi è in maggioranza dire: "lo discutete, illustrate l'emendamento,
poi tanto non si vota". Io penso che la vera novità di questo
bilancio sia derivata dal fatto che per la prima volta la
maggioranza non si è trincerata dietro al non voto perché non c'è
copertura finanziaria, ma si è presa la responsabilità di dire:
"no" anche a provvedimenti che probabilmente, per questo equilibrio
molto precario che regna in questo momento in maggioranza, sono
stati frutto di compromessi, per cui io posso anche immaginare che
qualcuno di maggioranza su temi che ha vissuto e ha approfondito e
sa qual è la vera difficoltà all'interno di questo contesto abbia
magari dovuto a malincuore votare "no".
Detto questo, la prima valutazione di questo bilancio è che ci
sono delle novità; non possiamo che ringraziarvi per aver prestato
attenzione al discorso del nostro emendamento che aumentava di 7,8
milioni per arrivare ad oltre 20 milioni quello che è l'anticipo,
per cui sono segni molto importanti. Avete accettato 1 milione sui
riordini fondiari, 3 milioni sul piano straordinario di
investimenti non sono per i Comuni, sono per quelle piccole imprese
che stanno morendo sul territorio. Questi sono 4 milioni che
togliamo dal tesoretto in questo momento accantonato in CVA e non
passato in gestione speciale, che, a seguito del parere, ci era
stato detto di non toccare, perché blindato.
Ci sono altri settori che volutamente o magari obbligatoriamente
per questo equilibrio precario non hanno avuto risposta: il
microcredito, i piccoli interventi per la messa in sicurezza degli
edifici scolastici, l'aiuto alle imprese agricole, i lavoratori
forestali svantaggiati, COUP e NUV. Sono segnali importanti questi,
perché, quando cade il presupposto per mantenere in piedi delle
società nate con uno scopo, perché sono società di scopo, alla fine
non c'è più lo scopo, è chiaro, non c'è più la motivazione, non c'è
più il Patto di stabilità, per cui la vera motivazione decade.
Rimangono può due componenti che per noi sono fondamentali, almeno
per me: Casinò e quotazione di CVA. Il discorso del Casinò è
chiaro, noi quando abbiamo presentato questi emendamenti, avremmo
potuto fare populismo e destinare i 48,6 milioni; non l'abbiamo
fatto perché se ci accettavate ancora gli emendamenti che avevamo
chiesto, la copertura finanziaria totale che andavamo a prelevare
dal tesoretto dei 48,6 milioni era pari a 9,5 milioni. Noi non
abbiamo voluto impegnare totalmente le risorse perché il problema
Casinò è un problema, ma non è l'unico. Quello che esce fuori da
questa discussione - e lo dico con un po' di amarezza - a noi pare
che, al di là del segnale legato ai 4 milioni, rimanga sempre e
solo il Casinò, sinceramente non mi soddisfa.
La quotazione di CVA. Noi chiedevamo esclusivamente di essere un
po' partecipi e di avere quelle notizie che - io penso - anche in
quest'aula qualcuno non ha voluto dire, perché noi anche
nell'emendamento stiamo progettando su come utilizzare le risorse
che deriveranno dalla quotazione di CVA, io a titolo del tutto
informativo - perché non è stato ricordato - sottolineo che stiamo
quotando, stiamo vendendo una parte di una società che non abbiamo
neanche ancora finito di pagare. Noi fino al 2021 metteremo 43,6
milioni a bilancio ogni anno, per cui è un bene che non è ancora
tutto nostro, ma pensiamo già come monetizzare. Non è così grave,
non sono totalmente contrario, però avrei voluto quanto meno capire
quanto di questo bene vogliamo mettere in vendita, come, chi se ne
occupa e con che trasparenza viene fatto questo.
Quando dicevo che non c'è solo il Casinò, lo dicevo perché penso
che ci sono dei settori in grande sofferenza e ci dispiace che
alcune proposte che vengono fatte, come una particolare attenzione
al discorso dei tassi dei mutui in conto investimenti, mi riferisco
soprattutto al piano casa, vengano viste come un costo aggiuntivo.
Se noi non usciamo da questa logica, la Valle d'Aosta non ripartirà
mai, ve lo dico sinceramente perché anche con un mutuo a tasso zero
se qualcuno investe, noi ci guadagniamo l'IVA, l'IRPEF e
quant'altro, per cui vedere questo come un costo è, a mio modesto
parere, come avere un paraocchi. Com'è inaccettabile...ci sono dei
settori che sono in grande difficoltà, che sono quelli legati ai
servizi. Abbiamo avuto il bando sulle pulizie, abbiamo avuto il
bando di Aosta dove il criterio di aggiudicazione è al massimo
ribasso. È stato chiesto in questa sala di intervenire mettendo dei
limiti ai massimi ribassi, non si è voluto. Si è detto: "si sta
lavorando", il risultato è che il discorso di Aosta è stato
aggiudicato con il massimo ribasso. Altre Regioni lo hanno fatto,
hanno avuto più coraggio e non hanno causato probabilmente quella
povertà occulta perché in questo momento i casi sono molto
significativi: 378 di media di stipendio nel mese di maggio è il
risultato.
Detto questo, più che altro è un'analisi politica. Io ho
ascoltato con attenzione, ho qualche diversità di idee rispetto al
collega Marquis, secondo il quale gli ordini del giorno sono
progettualità, gli emendamenti sono per risolvere le contingenze.
Non la penso esattamente così, perché, secondo me, gli emendamenti
sono testi di legge, vuol dire dare risposte nell'immediato, nel
medio e lungo termine. Qualcuno ha detto che gli ordini del giorno
non si negano a nessuno, ma sono ordini del giorno che vi faranno
ritenere comunque responsabili, perché li avete votati, sono quasi
tutti ordini del giorno vostri, che faranno sì che vi sarà per voi
un'assunzione di responsabilità del tutto particolare.
Sul resto io penso che a varie voci si è detto che c'è la
volontà di riflessioni di maggioranza, di necessità di confronto
politico, di verifica di maggioranza. Non è così importante, è che
se queste cose vanno fatte, fatele in fretta nel senso che la Valle
d'Aosta non può aspettare un Governo che non sia nella sua piena
potestà, non può aspettare sicuramente a dare delle risposte,
risposte immediate. Con questo io vi ringrazio ancora perché lo
spirito con cui si è discusso in quest'aula per la prima volta per
me è stato una possibilità unica. Non so fino a quando avremo
ancora, almeno nell'ambito di una minoranza, la possibilità di
presentare degli emendamenti che abbiano copertura finanziaria e
che volendo, con un po' più di coraggio, avrebbero fatto un altro
bilancio.
Presidente -
Ha chiesto la parola il collega Guichardaz,
ne ha facoltà.
Guichardaz (PD-SIN.VDA) -
Dopo vari rinvii, finalmente
siamo arrivati a discutere in aula e infine a votare la legge di
bilancio: sicuramente la norma più importante per un Consiglio
regionale, quella che, oltre a prevedere le risorse per far
funzionare la macchina amministrativa, fissa indirizzi, programmi e
caratterizza in qualche modo l'azione della maggioranza.
Maggioranza che, al di là dei contributi di idee, dei pungoli che
possono arrivare dall'opposizione, che ha un altro ruolo
evidentemente rispetto al nostro, è lei a votare e ad assumersi al
termine del dibattito in aula la responsabilità politica e
amministrativa della legge finanziaria ed è sempre la maggioranza
che, sugli effetti, sulle conseguenze, sulle scelte operate viene
quotidianamente misurata dagli elettori. Come ha ben scritto e ben
detto il relatore collega La Torre, è sulla base dei risultati
ottenuti che i valdostani esprimeranno il proprio giudizio
democratico nel 2018, al momento del rinnovo della classe politica
dirigente. Ogni volta che voto un bilancio, colleghi, lo faccio con
la consapevolezza che quelle parole scritte nero su bianco, quei
numeri non sono solo parole e numeri, ma sono azioni concrete che
possono cambiare in meglio o in peggio, dipende dai punti di vista,
poi bisogna vedere anche gli effetti, la vita dei nostri
concittadini. Azioni e numeri - non dimentichiamoci - che delineano
nuove prospettive, che chi verrà dopo di noi dovrà per forza
considerare, una legge di bilancio indica una direzione, che certo
può essere corretta
in itinere
, ma che difficilmente potrà
essere cambiata in modo radicale: mi riferisco alla direzione
naturalmente da chi verrà dopo di noi, o da noi stessi se
continueremo ad esercitare responsabilità politiche in questo
ambito. Per essere chiari, non si fa una legge di bilancio senza
tenere in conto gli effetti inevitabili che questa produrrà anche
nel futuro e non solo su quello più prossimo dei cittadini che
rappresentiamo e sul nostro progetto politico.
Il voto finale e prima il lavoro di elaborazione della legge di
bilancio e del documento economico-finanziario quindi non sono
azioni che abbiamo affrontato con leggerezza o con l'idea che tanto
le si può correggere se non vanno bene, o le si può cancellare
quando non ottenessero i risultati auspicati, ma pensando che
costituiscano in qualche modo un'ipoteca per il futuro, un'ipoteca
sul futuro dei cittadini che rappresentiamo e un impegno per chi
eventualmente prenderà in mano le redini della macchina
amministrativa dopo di noi. Le decisioni che assumiamo votando la
legge di bilancio lasceranno tracce profonde sia sotto il profilo
finanziario che sotto il profilo politico e programmatico ed è per
questo che la legge di bilancio deve essere certamente un momento
di sintesi politica, ma fatta con responsabilità. Certo, la
finanziaria può essere il luogo dove ciascuno di noi evidenzia le
proprie sensibilità, espone le proprie prerogative, cerca di dare
attuazione, compatibilmente alle risorse e alla fattibilità
complessiva, alle proprie idee, ai propri ideali, ai propri valori
ma sempre, per quanto ci riguarda almeno, tenendo conto che non
possiamo far diventare l'atto legislativo più importante dell'anno
politico il momento della distinzione a tutti i costi o, peggio, il
luogo della battaglia politica
tout court
, il tanto
detestato "assalto alla diligenza". Mi pare che così non sia stato,
abbiamo assistito a un bel dibattito politico, tecnico, produttivo
di risultati. Abbiamo assistito e abbiamo operato - io credo - in
un clima di bella dialettica responsabile, che a me personalmente
ha fatto molto piacere. Direi che è stato un bel momento politico.
Dicevo che la legge di bilancio è il provvedimento da cui
discendono alcune scelte di tipo ideale, e mi spingo a dire
ideologico, intendendo il termine nella sua accezione positiva di
indirizzo, di connotazione appunto dell'azione di maggioranza e dei
singoli gruppi anche, perché poi ogni gruppo ha avuto modo di
esprimere le proprie prerogative, il bilancio infatti è l'atto
programmatico e identitario per eccellenza.
Ho fatto questa premessa un po' inconsueta per dire che oggi
siamo qua ad esplicitare chi siamo e che cosa vogliamo fare; per
dire che siamo qui ad assumerci, con il voto su questa legge, con
gli ordini del giorno che abbiamo sostenuto, la responsabilità di
tracciare un percorso. Per venire più nello specifico, i colleghi
si sono soffermati sul percorso anche di consapevolezza, di
approfondimento che ci ha portati a modificare in modo radicale
l'impostazione iniziale sul Casinò, non era così scontato - e lo
hanno detto bene anche i colleghi dell'opposizione - che dal
ristoro dei maggiori costi organizzativi e gestionali della prima
versione si passasse ad un'ipotesi di restituzione, per arrivare
oggi allo stralcio del comma 2 dell'articolo 19 in attesa di
completare il necessario approfondimento sulle cause che hanno
portato al debito - posso dire anche strutturale - della Casa da
gioco. Capire esattamente il perché di determinate scelte politiche
e gestionali può aiutare ad ammortizzare gli effetti sul lungo
termine e ad apportare i necessari correttivi non solo sul fronte
delle risorse, ma anche della
governance
. La politica dà gli
indirizzi, determina le risorse, ma è tenuta a verificare anche la
qualità del
management
che questi indirizzi deve seguire e
perseguire. Il lavoro che stiamo facendo e che responsabilmente
abbiamo condiviso in commissione e in Consiglio con i colleghi
dell'opposizione...l'ho detto e lo ripeto: tutto ciò che era nelle
nostre disponibilità di componenti della maggioranza è noto, ed è
ora...ed è stato messo a disposizione dei componenti delle
opposizioni. Così come si è fatto con il Casinò, in modo del tutto
trasparente - credo che lo possiate riconoscere - abbiamo cercato
di farlo anche per gli altri temi sensibili: la quotazione in Borsa
di CVA, la partita dei 177 operai impiegati forestali dell'Agenzia
del lavoro, la soppressione dell'ARRS, le disposizioni
sull'editoria locale, poi non sto, per motivi di tempo, a
riassumere tutte le valutazioni/operazioni che abbiamo fatto
coinvolgendo tutto il Consiglio. Ci siamo assunti la
responsabilità, colleghi, di tornare indietro su decisioni già in
qualche modo esplicitate dall'Esecutivo, ascoltando le maestranze,
le rappresentanze sindacali di categoria, cercando di capire, come,
ad esempio, nel caso del processo di quotazione in Borsa della
Compagnia valdostana delle acque, quali fossero i pro e i contro,
quale fosse la
ratio
di questa operazione, gli effetti sulla
governance
, sulla redditività ma anche sulla trasparenza. Su
questo tema si è aperto e abbiamo aperto un dibattito che è ancora
iniziale e gli approfondimenti spero verranno fatti adeguatamente
in commissione nei tempi dovuti.
Sul fronte poi del coinvolgimento dei soggetti che a vario
titolo rappresentano le istanze delle componenti lavorative,
produttive e sociali pensiamo di aver fatto un lavoro rispettoso
dei ruoli e io di questo ringrazio il Presidente di commissione,
perché ha dato modo veramente a tutti di poter dire il proprio
pensiero e di poter esplicitare le proprie idee, consapevoli
dell'importante contributo che queste organizzazioni, in quanto
osservatori privilegiati dei diversi ambiti sui quali insiste la
finanziaria, possano portare alla politica, convinti che il mandato
non si esaurisca nel voto, ma richieda continuamente un confronto
con i rappresentati, con gli elettori, per usare un termine che
forse un po' banalizza, ma dà il senso del nostro ruolo di
rappresentanti eletti e giudicati sulla base di un programma e
delle cose fatte.
Un appunto poi sulla questione evidenziata dal collega Gerandin
circa la copertura finanziaria. Noi, collega, abbiamo, come tutti i
colleghi, lavorato nella direzione auspicata da lei e dai suoi
colleghi di opposizione, forse non abbiamo raccontato il nostro
contributo perché noi pensiamo che, quando una maggioranza decide,
non è opportuno poi fare distinguo, dire quanto siamo stati bravi
noi e quanto sono stati meno bravi gli altri. Le sembrerà strano,
collega Gerandin, ma il dibattito e la dialettica sono franchi e vi
è la condivisione da parte di tutti, le decisioni all'interno della
maggioranza sono il risultato del contributo di tutti.
Non voglio farla tanto lunga, il dibattito è stato
sufficientemente esaustivo e chi ha avuto voglia di seguirlo si
sarà fatto un'idea delle ragioni profonde che stanno dietro alle
scelte operate dalla maggioranza e dall'Esecutivo. Voglio solo
approfittare di questi ultimi dieci secondi per ringraziare i
colleghi dell'opposizione per i contributi e anche per i toni che
hanno tenuto, che abbiamo tenuto tutti in questo dibattito in
questa quattro giorni. Sicuramente voglio ringraziare anche il
personale d'aula, i tecnici che ci hanno supportato in questi
quattro giorni di lavoro e nella fase preparatoria, che non è stato
un momento veramente di poca fatica.
Presidente -
Ha chiesto la parola il collega Bertin, ne
ha facoltà.
Bertin (ALPE) -
Approfitto di questi dieci minuti per
intervenire visto che, in occasione della discussione generale per
un'interpretazione un po' a singhiozzo del Regolamento, non è stato
possibile. La legge di stabilità che verrà approvata oggi da questo
Consiglio riflette la situazione politica del momento: una crisi
politica latente che ha condizionato anche questo documento
contabile; una maggioranza amplissima numericamente ma che
evidenzia molte difficoltà di funzionamento, tutt'altro che solida,
soprattutto un Governo regionale molto più debole di quello che
abbiamo avuto modo di conoscere in questi anni. Certo, questo ha
prodotto anche degli effetti positivi, nel senso che il Consiglio
ha avuto un ruolo sicuramente maggiore, ma anche frutto di questa
crisi politica latente della debolezza del Governo regionale,
emblematica è la questione del Casinò che l'Assessore nemmeno ha
citato nella sua relazione. Il problema Casinò viene rimosso,
rimandato, stralciato, il Casinò incombe sulla politica valdostana
come una tragedia annunciata e non basterà un semplice stralcio. È
significativo anche il non intervento del Presidente della Regione
venerdì scorso; per un attimo ho pensato ad un disconoscimento di
paternità, poi mi sono reso conto che non c'è bisogno di chiedere
una verifica del DNA, è ancora il suo bilancio per quanto
modificato. In ogni caso è evidente una certa confusione che ha
prodotto anche degli aspetti positivi in questa situazione
politica: innanzitutto un ruolo maggiore del Consiglio.
Non si evidenziano in questo bilancio delle grandi novità
particolari, strutturali, usando una terminologia del collega
Leonardo La Torre. La novità principale è rappresentata dal
superamento del Patto di stabilità e dalla nuova formulazione del
bilancio. Peraltro, da questo punto di vista, spero che negli anni
prossimi si renda più leggibile a tutti questo bilancio, che
oggettivamente è complesso per noi, figuriamoci per i cittadini! È
un problema di trasparenza anche la leggibilità e l'accessibilità a
tutti di un documento, seppur complesso: è un problema che andrà
affrontato spero negli anni prossimi.
È un bilancio senza particolari novità rispetto agli altri anni,
più o meno la struttura è quella. Negli altri anni si tagliava
all'Ente locale, si faceva un debito per garantirsi una certa
capacità di spesa, quest'anno si continuano ad aumentare i debiti,
non sto a parlare di questo argomento già affrontato nelle altre
occasioni e le preoccupazioni che ho su questo aumento del debito.
A questo quest'anno si aggiungono, tagliando di meno agli Enti
locali, i 100 milioni che arrivano da CVA. La CVA permette quello
che negli anni scorsi abbiamo fatto con il taglio, 100 milioni sono
una cifra enorme, che cambia evidentemente il significato di questo
bilancio. Tentano questi 100 milioni di tenere in equilibrio questa
situazione, ma non si vede un disegno in questo bilancio: manca una
prospettiva. La relazione dell'Assessore è stata, da questo punto
di vista, estremamente deludente e non poteva essere diversamente.
I punti tracciati dall'Assessore non colgono la situazione reale
della Valle d'Aosta, non solo per la dimenticanza del Casinò, ma
anche il resto si affronta in modo superficiale: mi hanno fatto
sorridere le questioni dell'ambiente, quattro righe al punto n. 7,
affermandone la centralità, ma se poi andiamo a vedere, in queste
quattro righe si parla soprattutto di viabilità, di strade, di
cemento. Certo, non è una
new economy
quella della viabilità
e delle strade e neanche una
green economy
. La green economy
in questa Regione potrebbe essere un
atout
da giocare,
invece mi pare anche da questa relazione che non emerga.
Ancora più ridicola è la situazione della ferrovia, sulla quale
più tardi si farà un altro studio, ma bisognava metterci anche dei
soldi, crederci. Abbiamo votato una legge, forse dovuta anche a
questa particolare situazione politica, a cui bisognava dare il
giusto supporto finanziario. Non perdiamo questa occasione, abbiamo
già perduto una grande occasione nel 2001, quando la tragedia
dell'alluvione aveva rotto i collegamenti con il resto d'Italia e
la ferrovia è stata chiusa per due anni, in quel caso andava
rilanciata la ferrovia con il supporto dello Stato per farla
diventare una ferrovia moderna e per rendere la Valle d'Aosta
accessibile. Non l'abbiamo fatto e abbiamo risposto a questo
problema con l'aeroporto, un danno finanziario, un'idea scollegata
dalla realtà e che è emblematica di come si sono anche usate le
risorse di quel lungo periodo di abbondanza finanziaria che ha
caratterizzato un trentennio di questa Regione. Oggi di quella
grande abbondanza finanziaria rimangono poche cose, anzi mi
correggo: ci lasciano delle strutture sovradimensionate, che oggi
creano soltanto dei problemi di gestione, emblematico è
l'aeroporto, ma non solo quello, è un problema che ci trascineremo
negli anni e che sarà un freno allo sviluppo.
Inevitabilmente è un bilancio ingessato, come non potrebbe
essere: sono in calo le entrate proprie. Un terzo va alla sanità,
quasi un terzo al personale: per quello dell'Amministrazione, della
scuola e quant'altro, e non potrebbe essere diversamente. Da questo
bilancio non si vede una prospettiva strutturale, un cambiamento.
Bisognerebbe far fruttare la questione dei rapporti con Roma, ma lo
faremo successivamente con una risoluzione che è stata presentata.
Resta un bilancio di una crisi politica latente. La terminologia
aziendalista usata dal collega La Torre non nasconde che ci sia una
verifica politica e questo bilancio riflette anche questa crisi
politica latente. Manca quello che ci dovrebbe essere in questo
bilancio: una visione, una prospettiva di lungo periodo, perciò il
voto non può che essere negativo.
Presidente -
Ha chiesto la parola il collega Farcoz, ne
ha facoltà.
Farcoz (UV) -
Non vorrei che in questa dichiarazione di
voto i contenuti di questo bilancio fossero parzialmente lasciati
da parte per lasciare spazio ad altri ragionamenti. Io credo che la
discussione sia stata approfondita e intensa e ringrazio sin d'ora
per tutti i contributi che hanno sicuramente arricchito questo
Consiglio.
Parto dalle premesse, com'è giusto che sia, e ringrazio sin
d'ora anche il Presidente della II Commissione per aver portato
avanti una commissione in cui si è creato un clima particolare, ma
che alla fine è riuscita a trovare una sua sintesi. Credo che
all'inizio di questo bilancio bisogna fare la valutazione del fatto
che finalmente è stato superato il Patto di stabilità; il fatto di
avere questo equilibrio di bilancio di conseguenza ci ha permesso
di inserire nel titolo III determinate risorse aggiuntive che hanno
permesso di distribuire in determinati settori delle necessità che
da tempo avevano delle urgenze. Ricordo anche che, grazie al
documento di economia e finanza, siamo andati a tracciare
determinate linee guida, che sono state riprese puntualmente in
questo bilancio: da una parte, lo sviluppo economico e il sostegno
all'occupazione; dall'altra parte, un inserimento della persona al
centro del sistema Valle d'Aosta. Il bilancio, pertanto, ha seguito
le principali linee guida.
La discussione ha permesso di approfondire tanti argomenti, ma
credo che siano necessari determinati approfondimenti su questi
argomenti, che citerò. In particolare, il rapporto Stato-Regioni:
da una parte, credo che meriti attenzione l'emendamento proposto
dalla maggioranza, votato all'unanimità, con il quale si interpreta
in maniera autonomista e autentica il contributo alla finanza
pubblica nazionale. È inutile ripetersi, ma credo che in questi
anni, dal 2011 in poi, il "Cresci Italia", il "Salva Italia",
piuttosto che tutte le disposizioni dello Stato imposte
unilateralmente alla Valle d'Aosta, abbiano fatto uscire dalla
Valle d'Aosta miliardi di euro e questo ha sicuramente penalizzato
e creato una crisi indotta che si è aggiunta alla crisi strutturale
del sistema occidentale. Se questo sarà passato, evidentemente il
contributo alla finanza pubblica per l'anno 2017 diminuirà da 217
milioni a 75. Parallelamente non posso che esprimere soddisfazione
per la conclusione della norma di attuazione annunciata poco fa,
questa norma di attuazione era già stata attivata nel corso della
primavera del 2016 per andare a determinare i tributi locali e, di
conseguenza, poter creare delle politiche fiscali conseguenti alle
nostre imprese valdostane. Dall'altra parte, credo sia importante
anche sottolineare l'occupazione e il rapporto con il personale.
Meritano particolare attenzione la risoluzione di situazioni
delicate, come quella degli operai forestali creando un'agenzia o
un ente e, dall'altra parte, la soluzione delle OSS che al 31
dicembre altrimenti avrebbero avuto dei seri problemi.
Parallelamente credo che anche la contrattazione da parte dei corpi
particolari come i vigili del fuoco e i forestali abbia una nota di
merito.
Il rapporto con gli Enti locali. Oltre ad aver previsto
importanti risorse anche per il 2017, credo che il piano
straordinario dei finanziamenti per mini lavori da 50 a 150 mila
euro per 3 milioni di euro sia un'importante risposta sia al
settore edilizio che ovviamente a quello degli Enti locali.
Per quanto riguarda il turismo, l'agricoltura, i beni culturali,
l'istruzione, oltre al loro indissolubile intreccio sul quale si
sta lavorando ad un marchio Ombrello che possa in qualche modo
unire tutti questi settori, credo che, oltre ad avere questa linea
generale, abbiano avuto delle risposte puntuali, a partire dal
verde agricolo per l'anticipo del 2015, e successivamente nel 2016,
alla risposta dei diversi consorzi fondiari che ovviamente avevano
bisogno delle necessarie risorse per portare avanti gli
investimenti fatti in passato. Come d'altra parte l'analisi in
commissione di tutta una serie di investimenti che sono stati fatti
e che si faranno, o comunque si intendono fare, per i collegamenti
intervallivi, di conseguenza creare una rete turistica che vada
nella direzione di rendere questa Valle d'Aosta sempre più
performante dal punto di vista commerciale e turistico.
Infine penso sia importante anche sottolineare il dualismo
pubblico/privato. Credo che nel 2016 sia impossibile ragionare a
comparti stagni, di conseguenza da qui la volontà di andare ad
approfondire in commissione la possibilità di acquisire una quota
del capitale autostradale valdostano - comunque questo verrà
valutato in sede di commissione - ma dall'altra parte invece la
linea del Consiglio è molto chiara circa l'intenzione di andare a
quotare in Borsa la CVA e, di conseguenza, rendere questa
importante impresa valdostana, che è già molto importante sul
mercato nazionale, internazionale.
Ritengo che questi siano i punti principali di questo bilancio,
che ha avuto sicuramente dei momenti di discussione, di
approfondimento, di elaborazione, ma credo sia un bilancio che da
delle risposte e che possa permetterci di guardare con un cauto
ottimismo al futuro. Io credo, in particolare, che il gruppo
dell'Union Valdôtaine abbia ancora una volta guardato con serietà,
sano realismo e forte senso di responsabilità a questo bilancio,
assicurando la governabilità e lavorando come sempre per il bene
dei valdostani. A questo aggiungo ovviamente un ringraziamento alla
maggioranza per il percorso che è stato portato avanti e ovviamente
anche all'opposizione per il contributo che hanno saputo dare a
questo bilancio. Per questo ovviamente noi voteremo convintamente a
favore di questo bilancio.
Presidente -
Ci sono altre richieste di intervento? Ha
chiesto la parola l'Assessore Perron, ne ha facoltà.
Perron (UV) -
Je dois reconnaître que jamais comme cette
année on a discuté et on s'est confrontés soit entre majorité et
minorité soit au sein de la majorité elle-même. Cette confrontation
a débuté il y a plus de 40 jours avec la proposition du
Gouvernement au sein de la commission. J'en profite, Président La
Torre, pour remercier pour le travail que la commission a fait.
Cette confrontation a continué dans le temps. Le Gouvernement a
discuté aussi avec les parties sociales et les associations, nous
avons obtenu un consensus unanime sur les propositions qu'on
imaginait de faire.
Je crois que dans ce parcours le Gouvernement régional a essayé
d'avoir une attitude de disponibilité à la confrontation, en
discutant et en se mesurant avec des positions et des idées de
parcours différentes. Je crois que dans ces passages n'est jamais
manquée la disponibilité du Gouvernement à revoir ses positions et
à discuter pour obtenir des parcours et des produits législatifs
meilleurs. De notre part, nous nous associons au jugement positif
sur le document final qui nous est venu de ce monde qu'on a
rencontré. Du point de vue politique, cet acte législatif reprend
avec force une initiative politique, c'est-à-dire une discussion
avec l'État. Le premier amendement que la majorité a présenté
réclame à haute voix que la Vallée d'Aoste a encore envie de
discuter avec l'État afin de pouvoir disposer de la façon la plus
ample possible de nos ressources, car une autonomie financière
forte est sans doute un des piliers pour obtenir une plus forte
autonomie politique.
En ce qui concerne les contenus, je crois que la loi financière
réaffirme encore une fois la volonté forte de l'Administration
régionale d'intervenir et d'investir sur nos Communes. Non
seulement on a confirmé les transferts que les Communes auraient eu
en vertu de la loi en confirmant le chiffre précédant, mais, suite
au débat qu'il y a eu dans cette salle, nos Communes aujourd'hui
obtiennent une attention financière encore plus forte que celle que
le Gouvernement imaginait. Je crois qu'on a confirmé une attention
forte aux secteurs productifs: je pense à l'industrie, à l'emploi,
aux entreprises. Il y a aussi une attention forte au secteur de
l'agriculture. Je crois que là est reconfirmée une volonté
d'adresse politique forte pour une aide vis-à-vis du monde
agricole. Le message politique que sort de cette salle est sans
doute celui d'une attention très forte qu'en ce passage la
politique tout entière a eu vis-à-vis d'une composante fondamentale
de la société valdôtaine. Nous avons confirmé nos investissements
en faveur du tourisme. Encore une fois avec les ordres du jour
qu'on a adoptés sur ce thème, du point de vue politique, nous
confirmons l'adresse sur le tourisme en tant qu'un des secteurs
prioritaires sur lesquels la Vallée d'Aoste devra se confronter
dans les années à venir. En même temps on confirme les engagements
forts vis-à-vis de l'école et de deux autres domaines qui nous
tiennent à cœur : la santé et le social. Je
crois que cela témoigne de la part de cette salle l'attention vers
un modèle valdôtain qui a toujours vu l'attention à la personne
comme un des aspects, un des piliers, et qui en quelque sorte
demande d'être respecté aussi de la part de la politique.
On a essayé d'avoir un regard à 360 degrés. Je refuse, collègue
Gerandin, la vision selon laquelle - je le dis sans polémique - le
souci du Gouvernement serait uniquement le Casino. Je crois que le
Gouvernement, dans son travail collégial, démontre que nous sommes
pleinement conscients que les problèmes sont nombreux dans
différents secteurs. Je crois que les propositions qu'on a faites
même dans ce budget démontrent qu'il y a une volonté d'intervenir à
360 degrés, en ne se bornant pas sur un seul aspect, mais en
essayant d'avoir une vision globale.
En ce qui concerne les engagements, les nombreux ordres du jour
qui ont été approuvés démontrent encore une fois que le
Gouvernement a pleine connaissance et pleine responsabilité que ce
Conseil nous a engagés avec force sur toute une série de thèmes -
je pense, par exemple, à celui des autoroutes, à celui des
remontées mécaniques ou à celui des domaines skiables - en nous
sollicitant à reprendre ces dossiers avec force, en donnant des
réponses rapides à des secteurs qui offrent sans doute des
perspectives mais qui ont aussi des aspects critiques. Je crois que
l'approbation de ces nombreux ordres du jour, dont la plupart
viennent de la majorité, a démontré que le Gouvernement prend acte
avec faveur qu'il y a une nouvelle façon de travailler dans la
forme comme dans la substance.
Nous exprimons notre avis favorable quant au travail fait, dans
les contenus comme dans les méthodes. Sans imaginer d'être trop
optimistes, je crois qu'après des années très difficiles du point
de vue financier - peut-être les plus difficiles qu'on a vécues
après la loi du
riparto fiscale
- il y a la possibilité de
voir un peu de lumière à la fin de ce parcours sombre. En
perspective nous imaginons pouvoir améliorer nos rapports avec
l'État même du point de vue financier, cela donne la sensation
d'entrevoir des perspectives positives.
Je remercie pour tout le travail qui a été fait, en commençant
par les Dirigeants des Finances, qui ont dû travailler dans une
façon différente même du point de vue législatif. Je remercie tous
les collègues qui sont intervenus dans ces 40 jours de
confrontation, même ceux qui ont eu des attitudes de confrontation
dures très souvent vis-à-vis de l'Assesseur compétent. Je considère
ce passage comme une confrontation sereine et profitable en disant
que la confrontation et la synergie parfois font naître les
projets, les idées et les perspectives les meilleures. Dans ce sens
je donne une lecture positive au travail fait, à un travail positif
important que tout le monde dans cette salle, avec ses
sensibilités, a essayé de faire en faveur de la communauté
valdôtaine tout entière.
Presidente -
Ha chiesto la parola il Presidente della
Regione, ne ha facoltà.
Rollandin (UV) -
Je remercie tous les collègues et tous
ceux qui ont pris la parole pendant ce débat et qui ont présenté
une série de propositions qu'on a examinées et qu'on va voter à la
fin de ce débat. On a démarré cette législature 18 à 17,
aujourd'hui on a une majorité de 27. Si au début il y avait la
difficulté de savoir qu'on était 18, maintenant il est tout à fait
évident qu'il y a un débat un peu plus ouvert, étant donné qu'on
est 27. Cela ne gêne pas du tout, à condition d'avoir, les uns et
les autres, la loyauté nécessaire pour dire ce qu'on pense et de
penser en tant que forces politiques qui ont un programme commun
qui a été adapté dans le temps et qui aujourd'hui a des aspects
qu'on est à même de porter de l'avant, si l'on veut. Afin de les
porter de l'avant, on est ici aujourd'hui à débattre l'acte le plus
important du programme.
En effet, dès le début, il y a un aspect qui a été imaginé de la
part de tous les collègues et qui a été mis en évidence. Je crois
que pour la première fois, depuis 2008, on n'est plus dans la
condition de pouvoir dire seulement "il manque ceci" ou "il manque
cela". Pour la première fois on a pris conscience du fait que, pour
les raisons que les collègues ont déjà rappelées (le changement du
système de comptabilité, le fait que maintenant il y a la
possibilité d'utiliser les disponibilités et de les engager dans le
budget), on peut faire des pas qui jusqu'à hier n'étaient pas
possibles.
Aux cours de toutes ces années il y a eu un débat très fort sur
comment réussir à maintenir notre réalité valdôtaine, qui est faite
de petites entreprises, d'artisans, de gens qui ont vécu et qui
veulent vivre dans leurs vallées avec la même dignité que ceux qui
habitent à Aoste. Cela mène à des considérations importantes sur
les transports, sur les systèmes de communication, sur le système
sanitaire, sur le social, avec des engagements importants que j'ai
entendu développer dans cette salle en analysant les ordres du
jour. Il s'agit là d'engagements importants qui vont être soumis à
l'attention d'une majorité qui veut trouver des points de repère et
des points d'accord, si on est en bonne foi et si on veut
travailler pour résoudre les problèmes. Si, au contraire, on veut
trouver des aspects qui puissent diviser les uns des autres, cela
est possible, mais il ne s'agit plus d'une majorité qui veut
travailler ensemble dans le bon sens.
J'ai écouté avec attention les mots qui ont été prononcés, plus
que sur le budget sur ce qui suivra le budget, car du budget on a
parlé pendant le débat mais après on n'en a pas parlé. On a parlé
de ce qu'on veut faire, de ce qu'on pourrait faire mieux, de
comment être plus attentifs - ce qui est important - à ce qui se
passe, de comment être à même de mieux comprendre les
sollicitations des citoyens et des organismes et ce qui se passe
dans cette salle du côté de la majorité comme du côté de
l'opposition.
Je crois que ce qu'on a fait pendant ce débat a donné l'idée
qu'on peut imaginer un débat ouvert, ce qui ne signifie pas
confondre le tout. De ma part je suis convaincu que s'il y a la
volonté de faire certains passages on peut les faire, mais que s'il
n'y a pas la volonté on peut le dire tranquillement (ce n'est pas
un problème). Je crois qu'il faut dire tranquillement quelles sont
les raisons et qu'il faut être honnêtes par rapport au futur de
notre Vallée qu'on peut envisager.
On se plaint de l'État, on dit qu'on avait tort de solliciter
une modification de la Constitution, qui avait des points positifs
et des points négatifs. Chacun a dit la sienne et on s'est divisés
sur ça. Nous ne devons pas nous diviser sur la nécessité de voir de
la façon la plus honnête possible notre Statut et notre possibilité
de faire en sorte qu'il soit respecté. Faire respecter le Statut
signifie avoir cette dignité par rapport à toute personne qui entre
en contact avec notre réalité.
Io credo che questo dibattito sia stato sicuramente importante:
ha avuto delle fasi molto politiche e ha avuto anche delle fasi
tecniche, che possono essere propedeutiche ad uno sviluppo di fasi
politiche, le quali hanno degli spazi che possono essere ancora
tranquillamente coperti e visti nella nostra Regione. Certo, un
bilancio così, se non ci fosse stato il discorso del Casinò,
avrebbe preso un'altra piega. Se fin dall'inizio non avessimo
parlato del Casinò, oggi forse qui parleremmo dei settori in cui si
è investito di più, di come si sia data una sollecitazione
importante al discorso delle politiche sociali, della politica che
si sta facendo per cercare di unire la parte scuola, la parte
lavoro, di che cosa si è fatto, di che cosa si sta facendo. Poi,
molti aspetti non sono più stati ripresi, perché vanno nella
direzione che è già stata intrapresa. Si è parlato di alcuni
interventi che devono ancora essere messi in piedi, di quelli che
devono trovare una collocazione. Io credo che questo sia un aspetto
molto importante.
Io credo che se è bello chiacchierare, parlare, sia ancora più
interessante ascoltare. Se poi si ascolta qualcosa di interessante,
qualcosa che di fatto va nella direzione di accrescere le forme e
le modalità con cui ci si rapporta, ritengo che questo sia ancora
più proficuo. Credo che ognuno debba trarre le proprie conseguenze
di quello che uno sente, di quello che sa, di quello che vuole e di
quello che può. Qui noi abbiamo fatto un bilancio che - credo di
poter dire - è il primo bilancio propositivo di questa legislatura,
è il primo bilancio che ha potuto dare delle indicazioni precise a
tutta una serie di settori. Non a caso ci sono stati tutti questi
ordini del giorno, non è un caso, venuti da tutti, non solo da
qualcuno, da tutti.
Perché c'è questa necessità e volontà di andare in una
direzione, che non è scontata? Perché sempre di più è necessario
avere quelle linee guida per poter trovare le forze per riuscire a
dare sviluppo alla nostra realtà. Certo, abbiamo parlato molto di
agricoltura che sappiamo essere un punto debole del nostro sistema,
un punto debole per una serie di ragioni che sono state anche
analizzate. Abbiamo anche detto quali siano alcuni rimedi, che non
sono più i rimedi di ieri, i rimedi di ieri non li possiamo più
mantenere, non sono più all'altezza di rendere disponibile il
futuro di questo settore. Ne cito uno, ma anche gli altri sono di
pari dignità e anche gli altri sono stati oggetto di una
riflessione.
Concludo ringraziando tutti per quello che hanno saputo
esprimere in occasione del bilancio. Le valutazioni sono state
fatte, credo che ci siano le basi per fare un buon lavoro. Adesso è
da vedere se questo lavoro coordinato troverà gli spazi per andare
a realizzare quei punti programmatici che sono stati proposti e
altri che possono venire senza esclusione di contributi da parte di
chicchessia, facendo attenzione a quello che ci prepara questa fase
molto delicata anche di rapporti politici non solo qui in Valle ma
pure fuori, perché a questo dobbiamo pensare. Con questo spirito,
io ringrazio tutti. Credo che questo sia un buon bilancio, un
bilancio che, se lo sappiamo utilizzare nel modo giusto, potrà dare
dei risultati positivi auspicati da tutti.
Presidente -
Ha chiesto la parola il collega Cognetta, ne
ha facoltà.
Cognetta (M5S) -
Ho ascoltato con attenzione gli
interventi di tutti i Consiglieri e del Governo e credo che ci sia
da fare un'ulteriore riflessione rispetto a quanto già detto da
tutti. Mi è piaciuto molto l'intervento del collega Marquis,
sembrava quasi un intervento fatto da qualcuno dei Cinquestelle
rispetto ai problemi esistenti in questa Regione e che sono stati
risolti solo in parte. Lei ha definito il bilancio in modo
sufficiente, è un suo punto di vista, io lo considero insufficiente
rispetto agli altri degli anni passati che magari erano pessimi,
quindi c'è già stato sicuramente un passo avanti. Diverso il
collega Bertschy, che lo ha definito un bilancio buono, ma ognuno
poi qui dà i suoi giudizi e sono tutti quanti giudizi corretti dal
proprio punto di vista. Politicamente però bisognerebbe dire
qualcosa. Credo sia un bilancio in cui per una volta ha vinto chi
costruisce i ponti e non chi costruisce i muri. In questo Consiglio
ho visto sempre e solo costruire muri, sempre solo badare agli
orticelli, sempre e solo risolversi le cose in casa e invece vuoi
la situazione politica mutata, vuoi il fatto che dal 18,17 si è
passato al 27,8, vuoi il fatto che la situazione fuori è talmente
cambiata che ormai il vento del cambiamento è per forza arrivato
anche qua dentro, qualcosa si sta muovendo.
In effetti, ha ragione il Presidente Rollandin: è il dopo questo
bilancio molto più importante di questo bilancio, perché
effettivamente quello che ci riserva il domani, nel breve e nel
lungo, è effettivamente un punto interrogativo politico molto
grande. Cosa penso che faremo noi come Cinquestelle da questo punto
di vista? Esattamente quello che abbiamo fatto fino ad oggi:
tireremo fuori le cose che non ci vanno bene, discuteremo e
cercheremo di portare avanti quelle che ci vanno bene ed
eventualmente voteremo anche - com'è successo in questo bilancio -
le cose che ci sono andate bene. C'è una cosa però che vorrei che
fosse chiara a tutti: non sappiamo cosa ci porterà a livello
nazionale il risultato delle prossime elezioni politiche, magari
cambierà tutto e magari il nostro ruolo come movimento sarà più
importante di quello che abbiamo oggi, però una cosa è certa che
devo dire a tutti per quanto riguarda perlomeno me personalmente e
le idee del nostro movimento: noi abbiamo a cuore la Valle d'Aosta,
noi abbiamo a cuore l'autonomia nel vero senso della parola. Noi ci
siamo spesi fin in fondo per questo e, qualora dovessero cambiare
le cose a Roma, cercheremo di fare altrettanto anche a Roma e di
non eliminare questa Regione, come qualcun altro invece continua a
pensare e a fare a livello nazionale. Certo però uno sforzo
dovreste farlo anche voi: magari mettere al primo posto il lavoro,
il
welfare
piuttosto che il sostegno alle imprese, piuttosto
che le risorse per la scuola, che andrebbero, secondo me,
aumentate, non sono ancora abbastanza, piuttosto che la questione
turismo che non è ancora stata affrontata e non si vuole ancora
affrontare, come ha ricordato giustamente la collega Morelli prima
quando parlavamo degli emendamenti. Per non parlare del nodo dei
trasporti, che non può essere certo risolto solo a Roma, anche qui
ci sarebbe tanto da fare. Abbiamo fatto un bilancio insufficiente,
magari lavorando ancora un po', si potrebbe fare un bilancio
sufficiente, perché di cose da fare ce ne sarebbero ancora tante.
Io ho visto parecchi dei miei colleghi votare a favore di articoli,
che sicuramente in altre situazioni non avrebbero votato, perché ci
sono cose che sono chiaramente dei privilegi, ci sono cose che
chiaramente non vanno più nella direzione auspicata da tutti, ma
che bisogna votare per altri tipi di scelte. Io spero che questo
bilancio che ci consegna probabilmente un nuovo modo di lavorare
sia un bilancio che finalmente porti qualche vero cambiamento ai
nostri cittadini, che non siano solo chiacchiere. Spero quindi che
i partiti e i movimenti che oggi qui hanno dichiarato di voler fare
verifiche, di voler fare valutazioni, di voler apportare realmente
qualcosa di nuovo poi abbiano coraggio di farlo fin fondo.
Presidente -
Metto quindi in votazione il disegno di
legge n. 96 nella sua interezza. Dichiaro aperta la votazione. La
votazione è chiusa.
Esito della votazione:
Presenti: 33
Votanti: 33
Favorevoli: 26
Contrari: 7
Il Consiglio approva.
