Classificazione
(Nessuna classificazione presente)


Trascrizione informale del dibattito dell'aula
Oggetto del Consiglio n. 26 del 28 gennaio 1972 - Resoconto
OGGETTO N. 26/72 - Fatti concernenti la scuola valdostana.
Proposta di nomina di una Commissione di accertamento. (Reiezione
di Mozione)
Montesano (P.S.D.I.)
- Chi illustra la mozione?
Consigliere Dolchi.
Dolchi (P.C.I.)
- Colleghi Consiglieri, riparliamo, con
questa mozione, della scuola, delle sue strutture, della sua
necessità di rinnovamento, delle esigenze di rivedere metodi e
sistemi ormai superati nel 1972 in uno stato democratico, moderno,
uscito dalla Resistenza al fascismo, in una Valle d'Aosta anch'essa
uscita vittoriosamente dalla Resistenza e sono temi appassionanti,
che hanno già interessato questo Consiglio regionale e che
interessano studenti, insegnanti, genitori di tutta Italia, che
interessano i Sindacati, i giornali, direi persino la
radio-televisione che non è certo in prima linea per esempio di
rinnovamento rivoluzionario.
Si discute anche della repressione, dei metodi di pressione,
della discriminazione, di cose più tecniche come le note di
qualifica - se devono esserci o non esserci - delle necessità di
rivedere proprio nell'ambito della vita della scuola la
collocazione degli insegnanti e degli studenti.
Direi sono cose che si leggono su tutti i giornali, in
innumerevoli documenti, sono cose che fanno l'oggetto di ordini del
giorno, di assemblee, di riunioni, di raduni, di seminari di
studi.
Ne ha scritto anche, forse in modo più modesto e limitato, il
settimanale valdostano "Le Travail" dedicando pagine ed articoli al
problema della scuola e ha scritto, proprio su "Le Travail", un
articolo il Segretario del Sindacato Scuola C.G.I.L., il Prof.
Giulio Fiou, sul numero apparso l'8 ottobre 1971.
Sapete tutti cos'è successo perché dei documenti di carattere
sindacale vi sono stati inviati, perché la stampa, in questi
giorni, i giornali se ne sono interessati.
Ritengo però che valga la spesa di ricordarlo brevemente.
Nell'articolo dell'8 ottobre il Prof. Fiou, nella sua veste di
Segretario del Sindacato Scuola, scriveva su questioni relative
alle nomine degli Insegnanti, ribadiva posizioni nazionali del
Sindacato, come dicevo apparsi su centinaia di bollettini sindacali
e su migliaia di volantini e di articoli.
Si dilungava per quanto riguarda la necessità di una lotta
sindacale alle qualifiche e sulla necessità della partecipazione
dei sindacati a tutte le operazioni di nomina degli insegnanti.
Ebbene voi sapete che il 17 dicembre 1971 una nota di addebito
contestava al Prof. Fiou alcuni passi, alcuni concetti del suo
articolo perché, secondo la lettera di contestazione, l'autore
dell'articolo avrebbe travisato fatti per pervenire a conclusioni
gravemente diffamatorie nei confronti dell'Ufficio scolastico.
Si richiedeva la cosiddetta "discolpa" che in data 26 dicembre
1971 il Prof. Fiou inviava al Sovraintendente agli Studi della
Valle d'Aosta, dove soprattutto il Prof. Fiou ribadiva il suo
diritto di esprimere valutazioni ed opinioni di carattere
sindacale.
Il Gruppo Comunista, o per lo meno, per incarico del Gruppo
comunista la Collega Siggia ed io presentavamo una mozione ed il 19
gennaio, successivamente alla mozione, veniva, a firma del
Sovraintendente agli studi Augusto Thiébat, il provvedimento
disciplinare che - ribadendo che la pubblicazione a mezzo stampa
era un palese intento di screditare l'Ufficio scolastico ed i suoi
funzionari - comminava al Prof. Fiou la sospensione dello stipendio
per 15 giorni.
Questa la breve storia di questo provvedimento.
Ma per dirvi il "clima" nel quale questo è avvenuto, già l'11
dicembre i Capi Gruppo del Consiglio regionale avevano ricevuto un
documento del Sindacato Scuola che richiamava l'attenzione delle
Forze politiche direi, su una serie di fatti inconcepibili - per lo
meno strani - che si verificavano nella scuola valdostana:
abbassamento di qualifiche a professori direttori didattici;
rifiuto di far prendere visione della parte riservata dei rapporti
informativi; provvedimento nei confronti di direttori e di
insegnamenti.
Non voglio dilungarmi su questi fatti specifici, potremo
ritornarci sopra. D'altra parte la nostra mozione chiede una
Commissione ai sensi dell'art. 18 e dell'art. 24.
Questa Commissione potrà appurare tutti i fatti e scendere nei
maggiori dettagli.
Mi preme qui ribadire soprattutto che riteniamo inconcepibile,
in una Regione che vanta a giusto merito profonde radici
antifasciste, in una Regione diventata autonoma in virtù della
Resistenza che potrebbe essere un esempio per quanto riguarda la
democrazia, la libertà di espressione, la libertà di parola, la
libertà di stampa, si realizzi un clima che è comunque il clima di
attacco alle libertà democratiche, un clima di repressione che,
basta leggere i giornali, noi vediamo quotidianamente dal Liceo
Castelnuovo a tante altre scuole italiane ed io direi che, per mia
fortuna, essendo un modesto Consigliere regionale, non dipendo
gerarchicamente dal 5° piano di questo palazzo, posso ancora
avvalermi della libertà di parola che mi è garantita in questo
Consiglio regionale e che se mi permettete, mi sono anche
conquistato colla Resistenza nel 1944 e '45.
Il collega Bordon dice alle volte: "sono alla fine della mia
carriera, posso permettermi di dire alcune cose anche spiacevoli".
Io direi, Bordon, non siamo alla fine della nostra carriera o
perché siamo alla fine della nostra carriera possiamo dire
determinate cose spiacevoli.
Le diciamo quando sentiamo che dire delle cose spiacevoli per
qualcuno è un nostro dovere e perché, anche, né Bordon né io,
quando affrontiamo questi argomenti, siamo soggetti a note di
qualifica.
Il problema si allarga quando diciamo queste cose. Non siamo
soggetti a note di qualifica, ma i lavoratori sono soggetti alla
discriminazione, i lavoratori sono soggetti alla pressione, al
ricatto.
I colleghi Savioz, Manganoni, Fosson sanno cosa voleva dire la
discriminazione! La pressione! Il ricatto politico all'interno
dello stabilimento. Operai, impiegati, sono stati isolati, sono
stati licenziati per le loro lotte, per le loro idee politiche.
Ha fatto epoca direi, alla Cogne, il periodo di Riggio. Periodo
di Riggio che è finito e non credo che vogliamo riaprirlo noi qui
al Consiglio regionale della Valle d'Aosta.
Almeno nell'azione di Riggio c'era un'osservanza ai voleri del
padrone. Il padrone che quando vuole reprimere, colpire, soffocare,
respingere l'avanzata delle lotte dei lavoratori colpisce i più
attivi, colpisce i più coscienti, colpisce i sindacalisti, ma
l'Amministrazione regionale, la scuola valdostana ha un padrone,
nella scuola c'è il padrone. Noi pensiamo che non ci sia "il
padrone" come poteva essere interpretato dalle azioni di Riggio
alla Cogne.
La scuola valdostana ha diritto, ha dovere di essere di esempio
nella nostra Regione.
Ed allora vediamo un po' cosa, quale è stato o quali sono stati
gli argomenti fondamentali che hanno così turbato questo ufficio
scolastico che ricorre sia nelle contestazioni sia nel
provvedimento disciplinare.
L'ufficio scolastico forse si è visto, nella frase che il
Segretario del Sindacato Scuola, Fiou, nel suo articolo dell'8
ottobre - e vi prego di prendere nota come l'articolo è dell'8
ottobre e si è iniziata la contestazione solamente il 17 dicembre,
cioè due mesi e messo dopo che l'articolo era apparso sul periodico
- si dice in quello articolo "da questi fatti (è una serie di fatti
che sono elencati) appare chiara la volontà dei burocrati di non
cedere il dominio che hanno avuto finora su tutto il personale
della scuola introducendo anche nelle nuove esperienze i meccanismi
di pressione come le note di qualifica, i rapporti informativi,
possibilmente le discriminazioni nell'assegnazione delle
nomine.
Ebbene, si tende a contestare all'autore dell'articolo questa
affermazione dicendo che è lesiva dell'onorabilità, che tende a
screditare l'Ufficio Scolastico ed i funzionari.
Non so se questo Ufficio scolastico sia una specie di tabù da
mettere in una nicchia coperta da vetro, dove non ci si può neanche
avvicinare, certo è che se questo ufficio scolastico o se queste
persone, questi funzionari, che forse reagiscono al nome di
burocrati non sono d'accordo nei confronti di un articolo
espressione di libertà di pensiero e di stampa, hanno la legge
della stampa che permette loro di chiedere rettifiche, se si
sentono offesi possono dimostrare semmai con il loro operato di non
essere gli autori di quelle cose di cui vengono accusati, se
diffamati ricorrano alla Magistratura. Invece la reazione è tipica
del sistema, del momento repressivo, cioè si servono della
gerarchia per affermare direi che chi non è con loro è contro di
loro e permettetemi tipica concezione di un tempo, concezione che
possiamo anche chi non è con me è contro di me, concezione
fascista, direi anche molti nemici molto onore evangelica, direi
se... (
voce:
questa non è evangelica) ...questa non è
evangelica, ma se ritenevano con la loro azione di realizzare molti
nemici ebbene credo che se ne sono fatti, basta dimostrare il modo
in cui gli studenti, gli insegnanti, le forze sindacali hanno
risposto con la manifestazione odierna, con la larga partecipazione
allo sciopero per documentare, per vedere come ha reagito e come in
fondo è sana invece la scuola della Valle d'Aosta.
Insomma la critica, l'azione sindacale è uguale a diffamazione.
Direi che questa è una prova di quanto fossero valide le
conclusioni dell'articolo quando si diceva dobbiamo lottare,
richiedere ai politici un'azione per un nuovo stato giuridico di
tutti i lavoratori della scuola, per una gestione democratica a
tutti i livelli della scuola e il superamento di ogni controllo
autoritario. Ebbene queste cose, diceva l'articolo, e le vicende
successive hanno dimostrato quanta validità avesse questo
articolo.
Noi non sappiamo se esistono gli estremi, mi sembra che è un
problema che si sta esaminando, per cui si può, il Prof. Fiou può
ricorrere alla Magistratura per violazione da parte del
Sovraintendente dello Statuto dei Lavoratori, riteniamo però che il
Consiglio regionale non possa rimanere estraneo né insensibile a
questa vicenda. La Scuola valdostana dipende dalla volontà politica
delle forze presenti in questo Consiglio regionale.
Noi riteniamo che tutte le forze siano d'accordo che non si può
ritornare indietro, non si può ritornare a metodi fascisti del
ventennio e direi che il problema è politico proprio perché
riteniamo che l'Assessore e l'uomo politico debba imprimere come
potere esecutivo per mandato dell'assemblea, imprimere con la sua
azione, con il suo indirizzo, l'orientamento al suo dicastero, ai
servizi in genere della burocrazia regionale. Ci rifiutiamo di
pensare che possa essere l'inverso. Ebbene secondo noi la mozione
che abbiamo presentato tende a suscitare un dibattito, chiede la
nomina di una Commissione di inchiesta sui fatti, poiché
successivamente alla presentazione della mozione c'è stato il
provvedimento disciplinare, chiede anche con un emendamento
aggiuntivo che io presenterò per iscritto alla Presidenza del
Consiglio, di impegnare la Giunta all'annullamento del
provvedimento disciplinare nel frattempo emesso nei confronti del
Prof. Fiou.
La Giunta deve dare al Consiglio la dimostrazione che il suo
indirizzo non è quello seguito dai servizi, non è quello seguito
dalla Sovraintendenza, non è l'indirizzo della repressione, è
invece l'indirizzo della Giunta che noi auspichiamo un orientamento
democratico che chiama alla collaborazione i sindacati, gli
insegnanti, che si avvale anche della critica, e non la
respinge.
Perché pensate che possa esserci un apporto democratico,
collaborativo, se un insegnante, se un cittadino, che prende la
penna in mano per fare delle critiche o delle osservazioni, se è
soggetto alle note di qualifica, se è soggetto a provvedimenti
disciplinari, per quanto esprime per le opinioni che manifesta può
un giorno o l'altro, direi due mesi e mezzo dopo, neanche in modo
molto sollecito, trovarsi un provvedimento disciplinare per le
opinioni manifestate?
Noi riteniamo che coartare l'opinione e coartare la libera
espressione di collaborazione e di critica costruttiva, sia
contrario alla democrazia, sia contrario agli interessi di una
visione democratica della scuola in Valle d'Aosta.
La Giunta deve perciò secondo noi, riaffermare ben chiara la sua
vocazione democratica e scindere in modo preciso le sue
responsabilità politiche da iniziative che di democratico non hanno
assolutamente nulla da spartire e quindi noi chiediamo che il
Consiglio si pronunci, che la Giunta accetti la nomina di una
Commissione, che la Giunta esamini e accetti la richiesta
dell'annullamento del provvedimento. Così facendo non si
contraddirà, non contraddice la sua volontà più volte manifestata
di essere dalla parte della democrazia, della libertà e del
rinnovamento della scuola valdostana.
Montesano (P.S.D.I.)
- Signora Siggia, Lei ha chiesto la
parola? Ecco la parola al Vice Presidente Siggia.
Siggia (P.C.I.)
- Colleghi Consiglieri, per sottolineare
ancora i profondi motivi che hanno indotto il compagno Dolchi e me
a nome del gruppo a presentare la mozione in discussione, potrei
prendere le mosse e ricordare al Consiglio tutto che il vanto di
annoverare tre le sue forze neppure un Consigliere del M.S.I. a
riprova della fede anti-fascista che anima il nostro consesso,
ricordare al Consiglio dicevo il particolare momento politico in
cui viviamo.
La Stampa quotidiana enuncia a chiare lettere pericolosi
rigurgiti reazionari. Sono di tutti i giorni gravi episodi di
repressione con sui si tenta di soffocare in ogni modo quella
democrazia che con fatica e sacrifici l'Italia e il popolo italiano
hanno saputo acquisire e questa conquistata democrazia credo
dobbiamo difenderla ad ogni costo da qualunque tentativo di
avvilirla o di distruggerla, tentativo più o meno aperto, più o
meno sottile o subdolo, cosciente o incosciente che sia. In questo
quadro, in difesa della libertà dei lavoratori non solo libertà di
pensiero e di azione, ma anche di stampa, crediamo giusto sindacare
la legittimità di un provvedimento che riteniamo assurdo,
arbitrario e soprattutto lesivo di quei diritti fondamentali che la
costruzione riconosce a tutti i cittadini, ma poiché credo che
questa assemblea raccolga in sé Consiglieri che pur su banchi
opposti, pur appartenenti a gruppi politici diversi, hanno fatto
della democrazia la loro regola di vita e hanno della libertà quel
concetto profondo e vivo che non può soggiacere a compromessi di
nessun genere, non voglio insistere sul motivo di fondo che ci
porta oggi a discutere in questa aula perché molti colleghi meglio
di me vorranno certamente in seguito ricordare a tutti come nella
Valle d'Aosta, anti-fascista da sempre, non è ammessa limitazione
alcuna alla vita degli individui.
Io voglio, qui, a voi che mi ascoltate fare oggi un discorso
diverso. Se la libertà e la democrazia furono conquiste del popolo
italiano, nella nostra Regione l'autonomia è stata una conquista
del cittadino valdostano ed è importante che i figli difendano ciò
in cui hanno creduto i loro padri e per cui hanno lottato e
sacrificato tanto, ma certo è con desolazione me ne rendo conto,
non sempre sappiamo bene che cosa sia questo ricco e valido
strumento che ci appartiene ed il caso sottoposto a nostro giudizio
oggi costituisce un'ulteriore prova di quanto ho affermato.
Partendo dal primo provvedimento legislativo che ci riguarda, il
decreto legge del Capo provvisorio dello Stato 1946 all'articolo 8
dice: "Il Provveditorato Provinciale agli studi di Aosta è
soppresso. I servizi della legge attribuita ai Provveditorati agli
studi sono demandati alla circoscrizione della Valle d'Aosta alla
Sovrintendenza agli studi per la Valle d'Aosta. Ai relativi servizi
provvede la Valle". Successivamente è stato promulgato con legge
costituzionale del 1948 lo Statuto valdostano nel quale
all'articolo 4 si dice che la Regione esercita le funzioni
amministrative sulle materie nelle quali ha potestà legislativa a
norma degli articoli 2 e 3 salvo quelle attribuite ai Comuni.
Esercita altresì le funzioni amministrative purché le siano
delegate dallo Stato e non possiamo dimenticare che esiste la legge
regionale 28 luglio 56, n. 3, mai discussa dallo Stato e quindi
vigente e valida a tutti gli effetti, che nel suo articolo 49 dice
- e penso debba essere riletto - che all'Assessorato alla Pubblica
Amministrazione competono funzioni e compiti amministrativi che
sono servizi e compiti già di spettanza del soppresso
Provveditorato provinciale agli studi di Aosta in materia di
ordinamento delle scuole e di tutto il personale. Devo aggiungere
che di questa legge fanno parte integrante le tabelle organiche dei
servizi, dei posti e degli emolumenti tra cui la tabella 56 che è
quella che ci riguarda e questa legge che spesso abbiamo
dimenticato come è accaduto oggi per la scuola e come è accaduto
ultimamente anche in materia di edilizia. È il Tribunale di Aosta
che con una sua recente sentenza ci ha ricordato in questo caso che
è valido un progetto con licenza del Sindaco e il visto
dell'Assessore perché nessuna rilevanza hanno il benestare del
Sovrintendente alle Antichità e Belle Arti, il quale ha ampie
possibilità di azione nei confronti dei terzi, ma nessuna nei
rapporti interni regionali ed è per questo che dico che spesso
perdiamo, senza rendercene conto, la coscienza autonomista. Se è
vero che i Provveditorati sono sì Organi dello Stato, in Aosta le
Sovrintendenze sono semplici Uffici della Regione. Devo quindi
concludere che l'autonomia si attua anche con una dipendenza
gerarchica dei funzionari all'Assessore il quale, scelto fra 35
Consiglieri eletti dal popolo valdostano, deve responsabilmente
dare l'impronta, l'indirizzo del suo pensiero, e anche le direttive
ai dipendenti dell'Ufficio, ma che l'autonomia significa inoltre,
svincolo completo dei diversi ministeri per la Valle d'Aosta anche
attraverso i suoi funzionari, tanto più in una regione dove
rivendichiamo la scuola valdostana ed è per il rispetto
dell'autonomia che questo noi oggi chiediamo agli Assessori e alla
Giunta, di essere loro in prima persona ad assumere ogni decisione
e di rendersi promotori per porre nel nulla ogni ostacolo a questa
impostazione del loro lavoro.
Tutto il mio ragionamento sarebbe validissimo in base alla
legislazione che ho ricordato e porterebbe quindi inevitabilmente
alla conseguenza che il provvedimento adottato dal Sovraintendente
è nullo, ma non possono ricordare che esiste anche l'articolo 8
della legge regionale 21 aprile 1954 che implicitamente permette
l'applicazione attraverso la Sovrintendenza delle norme della legge
statale del 1955 che era superata dalla nostra legge regionale del
1956, ma che ha ripreso disgraziatamente vita. Questo è come
esempio concreto, uno dei tanti ostacoli di cui ho parlato che mina
alle radici i nostri diritti autonomistici soprattutto in un campo
tanto delicato quale quello dell'istruzione, dove ogni nostra
legittima richiesta statutaria non viene accolta. Ritornando quindi
alle premesse però, devo sottolineare che quello portato oggi alla
discussione del Consiglio, è un problema solo e squisitamente
politico, per cui non posso limitarmi a chiedere un impegno futuro
dell'Assessore e della Giunta alla difesa dei nostri diritti
autonomistici, ma devo ripetere le richieste contenute nella nostra
mozione, della nomina di una Commissione e poiché dopo la
presentazione della mozione stessa è giunta al Prof. Fiou la
sanzione disciplinare, devo anche chiedere con l'emendamento che ha
presentato il collega Dolchi l'annullamento del provvedimento, che
altri dopo di me forse definiranno con aggettivi adeguati,
chiediamo in definitiva ai nostri Assessori la tutela dei diritti
dei cittadini, il rispetto delle libertà inviolabili dei
valdostani.
Tonino (P.S.I.U.P.)
- Dopo la lunga esposizione fatta dal
collega Dolchi che io approvo alla lettera e dopo quest'ultima
fatta dall'Avvocato Siggia di carattere prettamente giuridico,
vorrei dire anch'io alcune cose sul fattaccio capitato di nuovo
alla scuola valdostana in questi giorni.
Dobbiamo purtroppo constatare che la scuola italiana si trova
nuovamente sotto l'ondata di una nuova repressione di tipo fascista
e la Valle d'Aosta, la sua scuola, non si trova isolata da questi
fenomeni, anche se riconosco vi sia una parvenza che rimane
purtroppo tale sugli indirizzi democratici ed anti-autonomisti ed
autonomistici che dovrebbero guidare la scuola valdostana verso la
libertà sia per insegnanti e sia dall'altra parte dello studente
stesso.
La limitazione dei diritti sindacali nell'interno del sindacato
scuola, e nelle stesse assemblee, si inquadrano purtroppo anche in
Valle d'Aosta, in quei disegni repressivi che ne notiamo il
risveglio o meglio l'acuirsi nell'interno della scuola italiana. Se
è vero però che questa Giunta sembrerebbe dimostrarsi sensibile ai
problemi della scuola in tutto il suo consesso, a me pare che di
fronte ai fatti denunciati essa debba trarne delle conclusioni,
soprattutto non si faccia scavalcare da certi dirigenti che si
avvalgono di leggi fasciste per condannare l'operato di coloro che
cogliendo una manifesta espressione dei vari strati della scuola
per una nuova politica che faccia della scuola un principio di
insegnamento democratico e popolare, si faccia scavalcare in un
modo che potrei considerare arbitrario anche se sono dipendenti
dello Stato nei confronti dei propositi manifestati dalla Giunta
prendendo alla lettera determinate interpretazioni di leggi
fasciste che devono essere sotterrate e che codesto Consiglio da
più parte ha già in precedenza condannato e che prenda di
conseguenza le dovute responsabilità dei fatti, anche se ciò
comporta un'azione di condanna verso coloro che si sono resi rei di
talune iniziative fascistoidi e si avvalga dei diritti che questo
Consiglio ha già avuto modo di esprimersi su degli indirizzi
democratici ed autonomistici che dovrebbero guidare la scuola
valdostana verso quella libertà sia nell'insegnamento sia nelle
espressioni che possono venire dalle singole assemblee
studentesche, cioè non possiamo permettere che all'interno della
scuola si verifichino fatti incresciosi come questi, si deve e si
può nell'interesse della scuola, prendere i provvedimenti del caso,
di modo da garantire quel minimo di libertà e di diritto ad ogni
cittadino a qualsiasi livello e che si trova a dover operare, ma in
modo particolare sulla scuola.
Quindi d'accordo io sulla mozione e d'accordo soprattutto a che
si nomini una Commissione come testé è stato detto dal Consigliere
Dolchi, che faccia luce su questo increscioso fatto e d'accordo
anche che la Giunta prenda severi provvedimenti e che revochi nei
confronti del provvedimento disciplinare adottato nei confronti del
Prof. Fiou, revochi lo stesso provvedimento. Questa è la posizione
mia personale e credo di interpretare, con questa mia personale
posizione, la posizione del mio partito.
Caveri (U.V.)
- Nella mozione presentata dai Consiglieri
Dolchi e Siggia si accenna in primo luogo ai fatti avvenuti nella
scuola valdostana, a me pare che in primo luogo debba essere
accertata la realtà di questi fatti perché noi non sappiamo quali
siano i fatti commessi da quel direttore didattico o da quel
professore, da quel Sovrintendente, i termini reali di questa
controversia noi non li conosciamo, per cui in primo luogo, bisogna
che una Commissione esamini questi fatti, interroghi, ascolti i
testimoni e così soltanto dopo l'esame di questa Commissione, potrà
pronunciarsi il Consiglio. Soltanto dopo aver precisato e accertato
i fatti, è possibile dire se il provvedimento del Sovrintendente è
legittimo o meno, può darsi che sia legittimo come può darsi che
sia illegittimo, può darsi che un provvedimento potesse essere
assunto, può darsi che il provvedimento assunto dal Sovrintendente
sia stato eccessivo, può darsi che quei Signori insegnanti o
direttori che si lamentano del Sovrintendente possano - dico
possano - sostenere trattarsi addirittura di un eccesso di potere
da parte del Sovrintendente e allora se tutte queste ipotesi sono
possibili è anche possibile per gli interessati di fare un ricorso
alle autorità scolastiche, un ricorso in via amministrativa, ho
sentito dire, ma non so se sia vero, che uno di costoro ha mandato
un ricorso al Ministro alla Pubblica Istruzione e che questo
Ministro dopo due mesi e non so dopo quanto tempo non ha risposto
per cui qualcuno accenna alla tesi opinabile, opinabilissima, che
questo silenzio debba essere interpretato come una reiezione del
ricorso presentato dall'interessato al Ministro della Pubblica
istruzione.
Gli interessati possono anche presentare se vogliono un ricorso
al Consiglio di Stato, al Tribunale amministrativo, io sto facendo
delle ipotesi, ma voi immaginate - io voglio fare un'altra ipotesi
- immaginiamo che le autorità scolastiche o gli organi
giurisdizionali previsti dall'altra parte, respingano i ricorsi di
questo insegnante, di questo direttore didattico. E allora cosa
succederebbe? Succederebbe che il provvedimento del Sovrintendente
rimarrebbe in piedi e noi come Consiglio regionale possiamo
esprimere un giudizio politico su questo siamo perfettamente
d'accordo, un giudizio politico che però potremo esprimere dopo che
la Commissione avrà accertato i fatti, prima non si può giungere a
una conclusione di assoluzione o di condanna, diciamo così. Prima
bisogna accertare i fatti, noi possiamo dare un giudizio politico,
ma la decisione evidentemente non appartiene né al Consiglio
regionale, né alla Commissione. Vedrà la Giunta il problema della
sua competenza, dell'autorità che è competente in base alle leggi
scolastiche, in base allo Statuto, in base al decreto
luogotenenziale, qual è l'autorità che è competente a revocare il
provvedimento del Sovrintendente, problema giuridico questo di non
facile soluzione.
Si è accennato a quell'articolo, io non voglio esaminare questo
articolo e non voglio entrare nella questione che è stata sollevata
dal Consigliere Dolchi che ha accennato a una legge, non mi ricordo
più quale, e ha accennato anche alla possibilità che si potesse
ravvisare o meno in questo articolo gli estremi di un reato di
diffamazione. Ci sono delle frasi a un certo momento - ma io non
voglio insistere su questo anche perché penso che non ci sia da
farsi una tragedia greca al riguardo, in fondo si tratta di una
bega tra un Sovrintendente e un direttore didattico, una bega tra
il Sovrintendente e un insegnante - ora però sia detto tra
parentesi e senza voler fare il dramma, che in una di queste frasi
di questo articolo, si accusava comunque il Sovrintendente di
avvalersi dei meccanismi come di meccanismi di pressione delle note
di qualifica dei rapporti informativi e di avere esercitato l'arma
della discriminazione attraverso l'assegnazione delle nomine.
Ora mi permetto soltanto di dire che si tratta di accuse molto
gravi e a questo proposito io vorrei sospendere un momento perché
vedo, ho visto prima nella discussione della SITAV che il
Presidente del Consiglio regionale difende con un rigore estremo la
questione dei limiti dei due interventi quindi erudito, ammaestrato
da questi precedenti. Io vorrei soltanto sospendere queste mie
poche parole al riguardo e vorrei porre alcune domande
all'Assessore alla Pubblica Istruzione che vorrei pregare di
rispondermi a tono e cioè le domande sono queste: il Sovrintendente
prima di assumere quel provvedimento ha interpellato l'Assessore?
Prima domanda.
Cosa ha detto l'Assessore al riguardo? Seconda domanda.
Terza domanda: risulta all'Assessore alla Pubblica Istruzione
che il Sovrintendente faccia opera di discriminazione nei confronti
dei suoi dipendenti?
Ecco io adesso sospendo le mie modeste parole e aspetto che
l'Assessore voglia rispondere a queste domande.
Non ho finito l'intervento Signor Presidente, mi raccomando.
Montesano (P.S.D.I.)
- Sì, sì lo so. Soltanto...
Pollicini mi ha chiesto la parola e lo segno per non dimenticarlo.
Lei attende la risposta adesso o... Va bene. Allora mentre
l'Assessore ci pensa diamo la parola a... No, sono cose da pensare,
no? Naturale. Ogni cosa che si dice si pensa. Allora la parola al
Consigliere...
Caveri (U.V.)
- No, no un momento! Io non ho mica
rinunciato alla priorità della parola...
Montesano (P.S.D.I.)
- Io sono d'accordo con Lei,
soltanto che l'Assessore prima le risponderà, dopo di che
continuerà questo primo intervento. Siamo d'accordo?
Caveri (U.V.)
- Sì, ma io prego l'Assessore di non
aspettare l'anno 2000 per rispondere, scusi! Domando una cosa tanto
semplice, scusi! Io domando solo di sapere se questo Sovrintendente
prima di infliggere il legno come si dice, a quel disgraziato
Professore, se ha detto qualche cosa all'Assessore o se non ha
detto niente, prima domanda, seconda domanda che cosa ha detto
l'Assessore. Ha detto sì, no, ni, non lo so io, non è difficile
rispondere a queste domande. Al catechismo ci facevano delle
domande molto più difficili, insomma!! Quando dicevano come era
montata la SS. Trinità c'era da rimanere un po' perplessi.
Montesano (P.S.D.I.)
- Consigliere Caveri, io desidero
dire che l'Assessore si riserva di rispondere alla fine, dopo aver
finito anche tanti altri.
Caveri (U.V.)
- Questo denota, mi scusi Assessore
Lustrissy, il suo grande imbarazzo davanti alle domande che le ho
fatto, perché se la cosa fosse semplice insomma...
Montesano (P.S.D.I.)
- Allora la parola all'Assessore
Lustrissy.
Lustrissy (D.P.)
- ... perché qua poi in definitiva non
voglio iniziare una polemica, né entrare in cortese dialettica
rissa, voglio semplicemente precisare questo che io mi riservo di
rispondere alle sue domande nell'intervento che farò in seguito
degli interventi che faranno i colleghi Consiglieri perché
altrimenti qua la discussione è frammentaria e io non ho modo di
esporre poi la situazione e il pensiero mio personale e della
Giunta sul problema.
Caveri (U.V.)
- Io non la voglio offendere, sia ben
chiaro che io non la voglio offendere, ma mi permetto di dire che
lei avrebbe fatto molto più bella figura se avesse risposto alle
mie domande subito, ad ogni modo lei ci vuole ponzare sopra, ci
ponzi pure sopra e vuol dire...
(voce di Lustrissy)
...Sì,
ma sono le risposte che non ci sono, le mie domande sono
chiare...
Montesano (P.S.D.I.)
- Va bene. Consigliere cosa vuol
fare lei?
Caveri (U.V.)
- Voglio continuare.
Montesano (P.S.D.I.)
- Prego! Continui.
Caveri (U.V.)
- ... bien, moi je ne suis pas son tuteur,
s'il fait une mauvaise figure, moi je ne sais pas quoi y faire...
Non sto bisticciando con Fosson, perché voi pensate, sperate in una
scissione dell'Union Valdôtaine, ma sono perfettamente d'accordo
con il Consigliere Fosson.
Dunque allora andiamo avanti. È vero che in questo articolo si è
detta una parola grave, cioè si è detta la parola discriminazione.
Io non voglio stare a fare l'azzeccagarbugli e dire se ci sono o
non ci sono gli estremi del reato di diffamazione in questo
articolo, la questione dal punto di vista penale è superata e poi
non ce ne dobbiamo occupare qui di questioni penalistiche, la
questione d'altra parte è superata, superatissima, perché
l'articolo è stato scritto l'8 di ottobre, siamo arrivati alla fine
di gennaio. Siccome ci sono tre mesi per la querela a meno che si
voglia parlare di altro reato, ma se si parla di reato di
diffamazione, il Prof. Fiou può dormire tra quattro guanciali
perché più nessuno gli può far niente, ma però parlare di
discriminazione è grave, grave per quelle ragioni che sono state
dette dal Consigliere Dolchi, perché in un passato - lasciamo stare
il passato lontano, passato remoto, ma guardiamo il passato
prossimo, - abbiamo tutti deplorato, tutti sofferto prima e abbiamo
subito delle conseguenze della politica discriminatoria che a un
certo momento si era fatta persino all'Amministrazione regionale e
che si faceva alla Cogne in lungo e in largo e noi dell'Union
Valdôtaine siamo stati in prima fila ad accusare quei dirigenti
della Cogne che si servivano dell'arma politica, dell'arma della
discriminazione per sospendere, per trasferire, per licenziare,
anche il mio amico Fosson era stato mandato in esilio, è stato
mandato in esilio abbastanza piacevole perché era stato mandato a
Bologna, città piena di grandi attrattive che non voglio
specificare, comunque la discriminazione è un fatto grave.
Noi siamo stati sempre contrari alla discriminazione, lo siamo
ancora oggi, ma allora bisogna ammettere che se un dipendente
accusa il superiore di fare una politica di discriminazione
attraverso le note di qualifica, attraverso i rapporti informativi,
attraverso le nomine, allora il dipendente ha accusato di qualche
cosa di molto grave il Sovrintendente. Era per quello che io avevo
fatto la domanda, solo l'Assessore può sapere se... anche il
Presidente della Giunta, in fondo mi pento di non avere fatto la
domanda al Presidente della Giunta se l'avessi fatta a lui, mi
avrebbe risposto probabilmente. Comunque, comunque, il Presidente
della Giunta e l'Assessore alla Pubblica Istruzione devono dire al
Consiglio se il Sovrintendente alle scuole della Valle d'Aosta fa
una politica scolastica discriminatoria perché abbiamo parlato
dello struzzo stamattina, parlando di altri argomenti, ma se ci
fosse la politica dello struzzo anche in materia di scuola allora
sarebbe un fatto grave.
Quindi io aspetto quelle risposte, però continuo, quindi non si
venga a dire che l'Union Valdôtaine conservatrice, reazionaria
ammette che prima condannava la politica di discriminazione
all'Amministrazione regionale o alla Cogne, oggi diventata
conservatrice, ridiventata conservatrice e reazionaria è favorevole
alla discriminazione nella scuola. Noi siamo stati e saremo sempre
contrari alla politica di discriminazione ma allora aspettiamo che
il Presidente della Giunta e l'Assessore alla Pubblica Istruzione
ci dicano se questo Sovrintendente alle scuole fa una politica
scolastica discriminatoria.
Io mi sono rallegrato un momento fa nel sentire sostenere a
spada tratta delle teorie sull'autonomia valdostana in materia di
scuole se ho sentito parlare di articolo 4 dello Statuto, la
Signora Siggia mi ha fatto un gradissimo piacere a parlare
dell'articolo 4 perché noi per 25 anni noi dell'Union Valdôtaine
abbiamo parlato degli articoli 2-3-4 e alcuni sindacati - io dico
alcuni sindacati, non dico quali sindacati perché altrimenti se li
nomino dicono ecco quello lì ce l'ha, perché adesso ecc. ecc...
ieri oggi e domani. Nossignori io non faccio il nome, ma comunque
molti Consiglieri regionali qui presenti, di un po' tutti i partiti
si ricordano benissimo che alcuni sindacati erano contrari
all'autonomia, al potere della Regione in materia di scuola e noi
dell'Union Valdôtaine e non soltanto noi dell'Union Valdôtaine
abbiamo discusso a perdifiato degli articoli 2-3-4 dello Statuto
perché per nostra somma fortuna, non dico i Sindacati, dico quei
sindacati che erano e potrei dire anche i nomi di quegli insegnanti
di allora che allora erano anti autonomisti e adesso sono diventati
autonomisti e questo in fondo è un progresso, comunque per nostra
fortuna quei sindacati avevano insufflato quei tali deputati che
noi sappiamo e di un po' di tutti i partiti, ce n'era un po' di
tutti i gusti di quei deputati i quali hanno fatto una campagna
terribile contro l'autonomia della Valle d'Aosta in materia di
scuola, questo all'Assemblea Costituente. Io potrei citare i nomi
dei Deputati, non lo faccio perché altrimenti dicono già quello lì
ce l'ha con la D.C., ce l'ha con il P.S.I., ce l'ha con quell'altro
partito ecc., i nomi non li dico ma ricordo perfettamente che
almeno 15 deputati di quasi tutti i partiti si sono schierati
contro l'autonomia scolastica della Regione Autonoma Valle d'Aosta.
Per nostra fortuna avevano approvato gli articoli 2-3-4 e si sono
accorti e sono intervenuti in senso anti-autonomistico soltanto
nella discussione dell'articolo 50 o 52, per cui quei sindacati che
credevano di avere ottenuto chissà che cosa e invece non avevano
ottenuto niente. 48 - 50 - 52 - 40 e credevano di avere ottenuto
chissà che cosa, ma per fortuna c'erano i tre pilastri degli
articoli 2-3-4 che sono stati citati oggi dalla Signora Siggia e io
mi compiaccio del suo autonomismo, però dopo vedremo che ci sono
delle complicazioni e io vorrei che lei fosse d'accordo con me
anche sulla seconda parte che starò per dire al riguardo della
competenza della Regione Autonoma in materia di scuole.
Volevo ricordare la discussione sugli articoli 2-3-4, ma ne
faccio grazia al Consiglio perché mi sto accorgendo che sto
diventando troppo lungo, voglio dire soltanto questo: siamo oggi
nell'anno di grazia 1972 tutti d'accordo nel dire che la Regione
Autonoma è competente in materia di scuole. Più nessuno dice che la
Regione Autonoma non è competente, comunque la questione poi della
competenza dei vari organi della Regione per certi determinati
provvedimenti è tutt'altro che semplice.
Tutt'altro che semplice perché? Perché quel decreto
luogotenenziale che lei ha citato, e io mi compiaccio che lei abbia
citato quel decreto luogotenenziale, perché a un certo momento
tutti i partititi, dico tutti, sostenevano che il decreto
luogotenenziale sulla scuola 365 era una balla, che ormai era stato
abrogato, invece non era stato mai abrogato perché invece il
Parlamento lo ha convertito in legge e le balle le raccontavano i
vari anti-autonomisti dei sindacalisti della scuola, quelli
raccontavano le balle! E il decreto 365 è sempre in piedi e io mi
compiaccio che la Consigliera Siggia lo riconosca tanto è vero che
ne cita le norme. Comunque questo decreto luogotenenziale 365 e
anche l'altro decreto luogotenenziale che trasferisce i servizi
dallo Stato alla Regione, questi testi legislativi hanno creato il
sistema della diarchia nell'Amministrazione Regionale. Al tempo del
fascismo - oggi sono tutti antifascisti ma qualche 25 anni fa
c'erano almeno 40 milioni di fascisti in Italia, salvo poche mosche
bianche che oggi sono magari accusati di essere diventati
filofascisti, non lo so - comunque queste leggi, non dicevo al
tempo del fascismo, si diceva che il regime era basato sul sistema
della diarchia perché c'era il Re da un parte e c'era il Duce
dall'altra, questo sistema è stato seguito dai decreti
luogotenenziali che si sono occupati dell'economia valdostana per
cui, per la scuola c'è da una parte l'Assessore alla Pubblica
Istruzione e dall'altra parte c'è il Sovrintendente alle Scuole. È
classico che l'Assessore e il Sovrintendente, dato che la linea di
demarcazione della competenza non è stata fissata da questi decreti
luogotenenziali convertiti in legge, è classico che l'Assessore
alla Pubblica Istruzione e il Sovrintendente si guardano in
cagnesco. Questo è sempre avvenuto, è persino avvenuto che a un
certo momento l'odio tra l'Assessore e il Sovrintendente era tale
che l'Assessore voleva prendere a pugni il Sovrintendente e gli
corse dietro e il Sovrintendente che era molto più piccolo
dell'Assessore si è salvato correndo intorno a un tavolo. Questa è
la storia inedita spiegata al popolo. Poi c'è altra diarchia:
Assessore alla Sanità e Medico Regionale e tutti quelli che sono
stati Assessori alla Sanità si ricordano che anche lì c'erano dei
fili spinati molto complicati per stabilire le varie competenze e
poi altro argomento molto delicato: Assessore al Turismo e
Sovrintendente alle Antichità e Belle Arti e a un certo momento non
so se siamo noi che abbiamo trovato il sistema di risolvere -
questa poi è la più difficile questione di competenza ed è qui che
l'Amministrazione regionale, la Giunta regionale è messa peggio
perché a un certo momento se ci fosse, adesso io non voglio fare
dei giudizi sull'attuale Sovrintendente alle Antichità e Belle
Arti, anzi senz'altro il giudizio lo faccio e lo dico che è un
eccellente funzionario, una persona molto intelligente, onesta,
rispettabile ecc., ma se domani ci fosse invece un Sovrintendente
che vuol dare dei dispiaceri all'Amministrazione regionale potrebbe
sostenere delle tesi dal punto di vista giuridico della competenza
da far passare delle notti insonni all'intera Giunta regionale
perché alla competenza del Sovrintendente alle Antichità oltre che
dalle leggi che riguardano la Valle d'Aosta è regolata da leggi
nazionali che non so mica troppo come si potrebbe... Dunque abbiamo
il sistema della diarchia e questo crea dei gravi problemi su quel
fatto al quale hanno accennato oggi Dolchi e Siggia di una
eventuale revoca di questo provvedimento, prima di parlare di
revoca del provvedimento evidentemente bisogna che ci sia una
Commissione, che si stabilisca quale Commissione deve esaminare
questo, io personalmente sono contrario alla nomina di una
Commissione ad hoc perché se continuiamo col sistema di creare un
polipaio, una selva selvaggia...di Commissioni non la finiamo più,
abbiamo... facciamo già fatica a ricordarci quali sono, a quali
Commissioni consiliari apparteniamo noi. Se continuiamo di questo
passo non si saprà neanche più quali sono i membri della
Commissione, io a questo riguardo domando che l'accertamento dei
fatti venga assegnato alla Commissione alla Pubblica Istruzione,
c'è la Commissione alla Pubblica Istruzione, non vedo perché
trattandosi di un problema che riguarda la scuola, venga assegnata
la discussione, l'esame, l'indagine come vogliano, di questi fatti
alla Commissione alla Pubblica Istruzione. Solo dopo si potrà
vedere chi ha torto, chi ha ragione, quali sono i fatti veramente
avvenuti, se il provvedimento del Sovrintendente è legittimo o
meno, se c'è stato un eccesso di potere, cosa c'è stato e solo dopo
poi la Giunta dovrà affrontare il problema della competenza alla
luce di quel principio della diarchia che abbiamo visto che
stabilisce varie complicazioni in materia di competenza per quanto
riguarda i ricorsi.
Ecco, io credo di aver finito, non so se ho ecceduto spero di
non...
Montesano (P.S.D.I.)
- No, no... Il primo intervento è di
un'ora.
Caveri (U.V.)
- Quanto mi rimane?
Montesano (P.S.D.I.)
- Ha parlato 40 minuti. Ci rimane
ancora venti minuti.
Caveri (U.V.)
- 20 minuti. Vede se io volessi fare delle
rappresaglie a Lei che è sempre così severo nella... No, ma lo dico
scherzosamente! Nella questione dei due interventi, io direi va
bene, due interventi, ma allora ci serviamo del massimo previsto
dal regolamento e l'impegniamo in quel modo. No, ma non vogliamo
punire nessuno, non vogliamo punire nemmeno il Presidente del
Consiglio, evidentemente.
Montesano (P.S.D.I.)
- Sì, certo...
Caveri (U.V.)
- Quindi io sono vicino alla conclusione.
La conclusione è questa: se vi è qualcosa di grave in questa
faccenda, c'è questo secondo me dal punto di vista politico, se vi
è una politica discriminatoria nel campo della scuola, se c'è, se
questa politica discriminatoria è provata, io sono il primo a
protestare contro questo fatto e a chiedere i fulmini del cielo a
questo riguardo, però questo deve essere approvato, non basta che
due Consiglieri - d'altra parte rispettabilissimi e credibilissimi
- presentino una mozione dicendo "sono avvenuti dei fatti nella
scuola...". Va bene, noi questi fatti vogliamo sapere prima di
tutto quali sono perché non lo sappiamo esattamente, per quanto
riguarda il Fiou abbiamo l'articolo, per quanto riguarda il
Bosonetto non sappiamo niente perché non sappiamo cosa ha fatto il
Bosonetto, quale è stata la reazione del Sovrintendente, quale è
stata la replica, la controreplica, non sappiamo niente, come non
sappiamo nemmeno cosa è avvenuto tra Fiou e il Sovrintendente,
quindi prima di tutto accertiamo i fatti, ma però io dico in fondo,
non possiamo ancora dirlo perché i fatti non sono accertati, ma
abbiamo un po' l'impressione che tutto ciò si risolva in una bega
tra un funzionario e l'altro, tra un funzionario e l'altro ancora,
una bega io dico se noi dobbiamo come Consiglio regionale occuparci
poi di tutte le controversie e il mondo della scuola, sappiamo che
è un mondo che è pieno di discussioni, di gelosie, di invidie, di
cose difficili, i rapporti umani sono difficili, anche perché la
vita dell'insegnante è una vita dura perché dover tenere una scuola
dove ci sono 40-50 ragazzi che mordono, mordevano già male il freno
ai miei tempi, immaginiamoci oggi che siamo in piena contestazione,
per quanto la contestazione sia anche un po' in ribasso, ma questo
sia detto tra parentesi. Ma insomma il mestiere dell'insegnante è
un mestiere pesante, quindi certe volte ci sono magari anche un po'
di nervi a fior di pelle, forse anche il Sovrintendente ogni tanto
- non sarà la persona più placida di questo mondo perché deve
governare questo mondo così difficile - e allora non facciamo di
tutto un dramma, certo se c'è una discriminazione allora questo è
un fatto grave perché allora è un fatto politico e su questo fatto
politico noi come Consiglio regionale allora abbiamo diritto di
dire la nostra parola.
Pollicini (D.P.)
- La mozione che stiamo discutendo trae
origine da uno dei tanti episodi sintomatici del malessere che ha
colpito sia l'interno che l'esterno la scuola in genere. Si tratta
quindi di fare qui un discorso politico sulla scuola la quale non
può e non deve essere il banco di sperimentazione per spegnere la
protesta civile in atto nel nostro paese tendente a trasformare la
nostra società.
Leggendo i giornali sembra che la scuola sia stata scelta come
sede privilegiata nella quale le forze della conservazione vogliono
fare la loro prova generale e allora assistiamo al tentativo di
colpire quegli insegnanti che si battono contro chi vuole una
scuola addomesticata che va dalla pretestuosa applicazione rigida e
formale delle disposizioni nei loro confronti alle minacce aperte e
palesi, va dai trasferimenti per incompatibilità con l'ambiente
alla revoca del comando senza motivazione alcuna con semplice
telegramma senza sentire l'insegnante, ma per pochi che osano
battersi a viso scoperto, vi sono molti, direi la stragrande
maggioranza degli insegnanti sulle stesse posizioni. Il grave
disagio esistente nel corpo insegnanti è dovuto ad un tipo di
rapporto di piatta e quindi di mortificante insubordinazione nei
confronti dei superiori. È invalsa la convinzione da parte del
superiore di dover considerare l'insegnante un suo dipendente e non
un collaboratore della scuola.
Il Compito dell'Autorità scolastica dovrebbe consistere
nell'aprire e successivamente mantenere un dialogo costante fra il
gruppo degli insegnati e gli organi dirigenti fino al massimo
livello. Purtroppo gli organi dirigenziali della scuola, per
tradizione, sentendosi essenzialmente dei funzionari ritengono la
loro principale preoccupazione essere ossequienti ad un tipo di
visione scolastica centralizzata che fatalmente risente di
un'impronta burocratica cioè staccata dalla realtà degli anni
settanta. Impostazione burocratica, sottolineo, che risale ad una
legislazione concepita all'epoca in cui l'autoritarismo era
l'orientamento legislativo del tempo e pertanto in netto contrasto
con l'impostazione attuale della scuola, la quale non può sottrarsi
al nuovo tipo di rapporti prescritti per legge dallo statuto dei
lavoratori che tutti, pubblici e privati sono tenuti ad osservare.
Non ci pare che lo sforzo politico e finanziario operato dalla
Regione per dare ai nostri giovani una scuola moderna, sottratta
almeno nella sua parte funzionale e didattica agli schemi e alle
pastoie romane, abbia sortito risultati che sarebbe logico
attendersi se pensiamo che vi sono purtroppo ancora insegnanti che
vogliono mantenere ancora un tipo di scuola puramente nozionistica
e asettica e il discorso assume toni ancora più preoccupanti quando
di tipo di divisione scolastica viene instillato dagli stessi
organi dirigenziali della scuola valdostana. Mi pare opportuno che
nessuno di noi si debba sottrarre ai compiti che ci ha assegnato
l'elettorato valdostano allorquando si rende necessario denunciare
fatti che se colpevolmente ignorati coinvolgerebbero la
responsabilità della classe politica intera.
Da molte parti ci viene rivolto l'appunto di aver abdicato alle
nostre responsabilità nel campo scolastico, d'altra parte non ci
pare giusto dare un giudizio negativo su tutti i dirigenti della
scuola valdostana, fortunatamente non molto numerosi, solo perché
si verificano dei casi di assoluta mancanza di senso di
responsabilità e di corretta applicazione delle proprie funzioni in
ordine ai rapporti con insegnanti i quali diventano di fatto i
capri espiatori degli errori e delle inefficienze funzionali e
qualche volta della parzialità dei dirigenti scolastici.
È facile immaginare le condizioni di spirito con cui gli
insegnanti insoddisfatti dei loro superiori possono operare con
conseguente danno per la scuola in genere. Se vogliamo modificare i
rapporti all'interno della scuola valdostana, è indispensabile che
il dirigente scolastico recepisca tutti i problemi insorgenti nella
scuola e che nell'interesse della scuola stessa vengano presentati
dalla classe insegnante e dibattuti dagli organi e nelle sedi
previste dall'ordinamento scolastico quali assemblee scolastiche e
riunioni di insegnanti che di fatto attualmente si risolvono il più
delle volte con dei nulla di fatto, causa l'impostazione asettica
data dai dirigenti dimostrando così di abdicare alle loro
funzioni.
Penso che anche voi egregi colleghi sappiate che proprio in
mancanza di questi collegamenti tra corpo insegnante e dirigenza
scolastica, gli insegnanti si sono trovati nell'isolamento quasi
totale, tant'è che per uscire molti di essi hanno costituito fra di
loro all'infuori del proprio plesso scolastico, dei gruppi di
studio per dibattere seriamente i problemi della scuola. Questa
lodevole iniziativa di molti insegnanti, non è di se stessa
sufficiente a risolvere i problemi di ordine pratico relativi agli
obiettivi a cui deve mirare una scuola rinnovata e democratica. Chi
vi parla da molti anni lavora in una condizione pesante, nella
quale molte volte i rapporti sono difficili tra subalterni e
superiori per un tipo di concezione autoritaria dell'organizzazione
del lavoro che solo ora va attenuandosi, ebbene con mia notevole
sorpresa, ho scoperto che i rapporti di lavoro, il rispetto della
personalità dell'insegnante nell'ambito della scuola, sono di gran
lunga più mortificanti di quelli esistenti nell'industria. Forse è
necessario che la classe insegnante si ricordi che il rispetto
della propria personalità si ottiene non per concessione
paternalistica dei propri superiori, ma solo attraverso una presa
di coscienza del proprio diritto alla dignità.
Con questo spirito noi siamo solidali con tutti quegli
insegnanti che si battono per ottenere il diritto che la
Costituzione riconosce ad ogni cittadino, di manifestare le proprie
idee senza essere costretti ai condizionamenti imposti direttamente
o indirettamente da un mal concepito senso di conformismo. Noi
siamo contrari che la politica partitica entri nelle scuole, ma
siamo altrettanto contrari a qualsiasi tentativo da parte
dell'autorità scolastica, tendente a modificare la personalità
dell'insegnante sotto qualsiasi profilo. Nel nostro paese stiamo
assistendo ad una chiara presa di posizione dell'autorità
scolastica nei confronti di persone appartenenti alla scuola, presa
di posizione chiaramente repressiva in quanto tende ad arrestare un
processo già avanzato di sensibilizzazione degli insegnanti allo
spirito di rinnovamento. Di conseguenza di fronte ai provvedimenti
disciplinari e alle minacce che colpiscono alcuni esponenti del
mondo scolastico valdostano, noi ci dichiariamo solidali con gli
insegnanti della Valle d'Aosta, pertanto chiediamo che l'Assessore
alla Pubblica Istruzione interessato all'avanzamento della scuola
valdostana in senso democratico, il quale è al di sopra degli
interessi burocratici dell'ordinamento scolastico, intervenga in
modo incisivo per porre termine ad una situazione che se protratta
nel tempo rischia di mettere in crisi la credibilità del nostro
obiettivo di rinnovare democraticamente la scuola valdostana.
Montesano (P.S.D.I.)
- La parola al Consigliere Germano.
Non c'è. Chi altri chiede la parola? Non c'è? C'è qualche altro che
vuole intervenire? No, vogliono tutti sentire Germano. Allora
Germano è il suo turno.
Germano (P.C.I.)
- Mi rincresce che non ci sia l'On.
Caveri perché volevo illustrare un fatto che servisse a chiarire,
ecco. Io volevo brevemente illustrare un fatto che servisse a
chiarire... è successo un mese fa, che servisse a chiarire e capire
meglio di fronte a che elemento ci troviamo. È un fatto che anche
per l'On.le Caveri può avere delle testimonianze facili perché è
successo in Commissione personale e c'era un Consigliere dell'Union
Valdôtaine e riguarda un sindacalista del SAVT, quindi facilmente
reperibile e facilmente constatabile.
Succede che in Commissione personale un lungo lavoro che stiamo
facendo in accordo con sindacati e con personale, si decida di fare
un passo in avanti sul terreno democratico, cioè stabilire i tempi
e i modi per una maggiore partecipazione del personale, per
interessare il personale, per fare in modo che il personale come
burocrazia migliorasse e rendesse un migliore servizio
all'Amministrazione e alla cittadinanza. A questo scopo si decide
di costituire dei consigli di gestione di assessorato e di
costituire in seguito, il Consiglio di gestione generale,
l'obiettivo del consiglio di gestione di assessorato è quello di
gestire il regolamento organico, cioè vedere per l'assunzione, la
promozione, i giudizi di merito, una maggiore partecipazione e
tutti i Consiglieri rappresentanti tutti i partiti politici sono
stati d'accordo su questa impostazione. I Consigli di gestione sono
costituiti dall'Assessore, quindi l'Amministrazione, il dirigente e
dei dipendenti del personale eletti dallo stesso personale. Allora
decidiamo di informare i dipendenti su questo, decidiamo di fare le
assemblee di ogni assessorato, facciamo anche l'assemblea dei
dipendenti dell'Assessorato alla Pubblica Istruzione. Il Presidente
della Commissione che combinazione è anche l'Assessore alla
Pubblica Istruzione, illustra i concetti per cui con sindacati e
con dipendenti siamo arrivati alla determinazione di costituire i
consigli di gestione, spiega che così la direzione e la gestione
dell'organico non è più di singoli individui ma avviene
collegialmente, che i dipendenti sono interessati e che quindi sul
terreno democratico si fa un passo in avanti. Si apre il dibattito,
parecchi esprimono i loro apprezzamenti, un sindacalista del SAVT
dipendente di questo Assessorato esprime anche lui il suo
apprezzamento, dice così nel futuro le decisioni non saranno più
personali del dirigente o dell'Assessore, saranno collegiali,
valutate tutte assieme. Naturalmente al Signore in oggetto si sono
drizzati i capelli, ha subito replicato, però eravamo presenti noi,
si è ripresa la discussione, si sono fatte le votazioni e sciolto
l'Assemblea. Cosa succede? Due giorni dopo, questo dirigente di
Assessorato convoca tutto il personale, senza dirlo all'Assessore,
senza dirlo al Segretario generale che è il responsabile del
personale, pianta una reprimenda a questo sindacalista perché per
lui non doveva permettersi di criticare niente davanti a tutti con
profonda umiliazione e poi due giorni dopo gli dà un altro incarico
di lavoro più oneroso nell'Assessorato. Questo è il tipo, questi
sono i metodi e sono metodi che giriamo, giriamo, sono metodi che
noi abbiamo sempre chiamato fascisti e che finché saremo in vita
chiameremo fascisti e che denunceremo sempre in ogni caso. Avvocato
lei dice qui l'articolo, io non lo conosco, ma la Costituzione
italiana dice che ogni individuo, ogni cittadino può scrivere
liberamente il suo pensiero. Questo ha scritto un articolo. Ci sono
delle critiche? Sono pesanti, sono leggere? Tutto quello che si
vuole, ma nella scuola lui come Professore ha fatto il Professore e
non può essere punito come cittadino che scrive un articolo se
l'articolo eccede, ci sono norme di legge che prevedono questo, ma
lui come Professore non avendo fatto nessuna mancanza a scuola, non
può essere censurato, colpito per aver scritto l'articolo. Non può
nel modo più assoluto, altrimenti la libertà di stampa non c'è più,
altrimenti bisogna solo dire e scrivere le cose che fanno piacere
ai superiori, sennò ci puniscono! Ha detto prima Dolchi, se ci sono
diffamazione, se c'è la possibilità di rettifica, c'è tutto quanto,
ma questo sul piano del cittadino, non sul piano del Professore e
del sindacalista che firma Prof. Fiou Segretario dalla CGIL scuola
non è che dice, firma proprio con questo, con questa motivazione,
quindi... (
Voce
) ...No, io non dico questo mi dispiace,
Avvocato Caveri, semmai le ricordo che lei a proposito di articoli
ha delle sue esperienze, allora lei sa queste cose, sa che si
rischiano anche 15 anni per esprimere le proprie opinioni...
(
Caveri: ...
10) ...10, bene allora vede. Vuole che noi qui
ci mettiamo in questa condizione? Non è il problema dei 15 giorni
di sospensione, il problema è che se c'è un dipendente regionale
che ha questa mentalità, il Consiglio deve dire questa mentalità
qui non va avanti, qui sarà censurato, altrimenti non siamo più
noi, siamo degli altri, altrimenti non siamo più in regola con le
nostre coscienze, con il nostro modo di pensare e se noi non
diciamo questa parola a questo Signore, manchiamo a un dovere. Io
mi auguro che tutto il Consiglio lo dica perché tutto il Consiglio
è sensibile a queste cose, ma se domani il nostro gruppo, se domani
non ci fosse neanche il nostro gruppo, io da solo continuerei a
dirlo perché i metodi fascisti non si lasciano passare in nessun
modo.
Montesano (P.S.D.I.)
- Allora in ordine sono iscritti il
Consigliere Andrione, poi l'Assessore Lustrissy e l'Assessore
Milanesio. Credo che l'Assessore Lustrissy voglia parlare in ultimo
no? Bordon, Ramera, bene. La parola al Consigliere Andrione.
Andrione (U.V.)
- Credo che sarebbe un errore quello di
volere trasformare già questa sera e senza una debita istruttoria
il Consiglio regionale in giudice, perché alcuni di noi conoscono
certi fatti bene, alcuni li conoscono meno bene altri forse non li
conoscono per nulla ed è quindi necessario, prima di prendere
qualsiasi decisione e il Consiglio attraverso una sua Commissione
abbia di fronte a sé la realtà dei fatti così come possono essere
appurati attraverso un'istruttoria, un'indagine, condotta da una
Commissione consiliare.
L'esigenza di fare questo è proprio per non cadere in
quell'errore che da parte vostra è stato imputato a qualcuno e cioè
di giudicare affrettatamente su delle impressioni e senza avere il
sostegno di una dovuta documentazione. Io concordo in gran parte
sia con lo spirito che ha informato la mozione, sia con quanto ha
detto l'Avvocato Caveri, mi permetterei però di fare una
precisazione sul punto fondamentale di quello che è stato
l'intervento dell'Avvocato Caveri, cioè la Commissione - che a mio
avviso dovrebbe essere quella della Pubblica Istruzione, ma anche
questa è una opinione personale - quando tratterà del problema
discriminazione, dovrà stabilire se esista la par condicio, vale a
dire se è esistito lo stesso trattamento per tutti gli individui
comunque dipendenti dalla Sovrintendenza agli studi, perché senza
essere un autoritario e un repressivo, credo che sia necessario
riconoscere a chi ha una certa autorità, di applicare le leggi così
come sono, di applicare queste leggi perché sennò arriviamo al
punto nell'Amministrazione regionale, in cui le note di qualifica
sono una burletta che non serve a nulla. È vero che la legislazione
italiana in materia di scuola contempla il modo di dare la nota di
qualifica che è semplicemente osceno, è una legga fascista che
grazie al sistema andante viene ancora applicata e allora questa
Commissione dovrà stabilire se in tutti i casi, se tutti gli
articoli diffamatori, o meno, lasciando perdere per un istante la
verità o meno dell'assunto dell'articolo, sono stati sempre
trattati allo stesso modo. Se per esempio è avvenuto che alcuno,
come dice il Boccaccio o il Macchiavelli chiedo scusa, facesse
manichette al Sovrintendente e ricevesse il bonario avviso:
"Figliolo, non rifarlo", e qualcun altro che invece facesse vedere
la punta rosa della lingua, cuccasse il legno per prendere
l'espressione dell'Avvocato Caveri... la discriminazione esiste
quando non si applica lo stesso metro agli stessi casi e allora
questo è il compito della Commissione, se questo apparirà il
Consiglio dirà in sede politica e amministrativa qual è la sua
opinione, primo punto. Secondo punto: è vero che a questo livello,
portato di fronte a un Consiglio regionale, un'Assemblea di questo
genere, possono parere piccole e meschine le motivazioni che hanno
causato, scusatemi l'espressione, il tira e molla tra gli uni e gli
altri, però bisogna tenere conto che non c'è niente di più
offensivo per un individuo, chiunque esso sia, di vedersi punito
quando il collega o quella che nella sua posizione, che magari fa
molto peggio di lui, gode dei favori o dell'approvazione del
superiore. Questo è quanto deve prima stabilire e una volta che
fosse stabilito in un certo senso, dovrà fare oggetto di indagine,
di studio giuridico per stabilire le competenze, di studio per il
Consiglio per stabilire la sua futura politica in materia di
scuola. Teniamo conto che malgrado l'articolo 4 dello Statuto,
malgrado il decreto dell'11 novembre del '45, malgrado tante altre
questioni, il personale della scuola gode di un suo statuto
specifico in quanto diritto soggettivo a parte come insegnante che
fugge completamente alla competenza e della Giunta e del
Consiglio.
Noi possiamo fare una politica amministrativa che può piacere o
meno, credo che Pollicini abbia parlato dei comandi, noi possiamo
revocare un comando, ma non possiamo intervenire in ultima istanza
su quella che è la nota di qualifica di un direttore didattico, di
un insegnante o di un maestro. Non possiamo intervenire perché non
è competenza nostra e a questo proposito ci sono state delle
discussioni asperrime dal '49 in poi e ne ho avute ancora ben 10
quando ero Assessore alla Pubblica Istruzione per cui, concludendo,
una proposta concreta che la Commissione alla Pubblica Istruzione
accerti i fatti sulla base di quella parola che è la parola
fondamentale dal punto di vista politico, cioè accerti se è
esistita discriminazione, se è esistita discriminazione, che la
Commissione riferisca al Consiglio regionale e che in Consiglio
regionale, dopo ampio e esauriente discussione, prenda le decisioni
del caso, ma non si faccia ad altri quello che non si vuole fare in
questo caso, vale a dire non si dia un giudizio affrettato,
tranciato così per ragioni non direi irrilevanti, ma per ragioni di
passione e io capisco benissimo dal punto di vista umano,
manteniamo noi quell'imparzialità, quell'obiettività che è
necessaria e alla dignità del Consiglio e a ogni giudizio sanamente
espresso.
Lustrissy (D.P.)
- Io ritengo di poter concordare sul
problema generale dell'esigenza di un rinnovamento delle strutture
della nostra scuola su quanto molti colleghi consiglieri hanno
avuto modo di affermare ripetutamente in questa aula oggi, ma
rinnovamento che deve passare non solo attraverso le strutture, ma
che deve coinvolgere tutto quanto l'apparato burocratico e
amministrativo della scuola perché la scuola è una questione
complessa che vede da una parte la partecipazione della comunità
delle famiglie degli studenti e dall'altra una serie di leggi, di
regolamenti che con il tempo hanno burocratizzato eccessivamente
questa struttura che di per sé oggi si trova ingabbiata in un
sistema rigido, burocratico, senza possibilità di poter
sperimentare e di poter acquisire dalla società nella quale è
inserita, nessuno stimolo efficace, nessuno stimolo valido per la
sua funzionalità. Ora se questo molte volte impedisce a coloro che
più sensibili a queste esigenze si fanno propugnatori di esperienze
e sperimentano metodi e metodologie diverse, sovente si cozza
contro la legge, contro l'organizzazione burocratica e tante
iniziative e tante energie, giovani soprattutto che sono a nostra
disposizione per poter operare in questa direzione, vengono
frustrate il più delle volte sul nascere, tant'è la dimostrazione
di queste cose per fare delle piccole sperimentazioni a livello di
qualsiasi scuola è necessaria sempre la sacrosanta autorizzazione
ministeriale, è necessario il decreto, quasi che la scuola fosse
una macchina burocratica che si debba muovere con degli organismi e
degli ingranaggi che il più delle volte, sovente, soffrono e
languono perché manca l'elemento lubrificante, manca l'elemento
vivificante che è l'apporto della società che della scuola chiede
un qualcosa di diverso.
Ora, con questo spirito e in sintonia con queste esigenze, noi
oggi possiamo affermare che lo stato giuridico che regolamenta il
trattamento, i doveri, i diritti del personale insegnante, oggi si
richiama a delle leggi ormai superate dalla situazione dei fatti e
dal passato, però concordo con l'Avvocato Caveri quando dice: "Chi,
abbiamo trovato vicino a noi quando anni fa ci eravamo fatto
propugnatori di certe nuove riforme, quando volevamo una scuola
regionale proprio per inserirla nel contesto della nostra comunità,
proprio per dare anche agli insegnanti dignità e certezza di un
rapporto di lavoro senza trovarci sempre nelle situazioni nelle
quali ci si ritrova il più delle volte, di lungaggini burocratiche,
di circolari, di ordinanze, di commissioni che sono lunghe nel
lavoro, non per colpa loro, ma alle volte perché la legge impone ad
esse un certo ritmo di adempimento".
Ora partendo da queste considerazioni e tenendo presenti anche
queste esigenze di rinnovamento, io affermo oggi ancor di più,
avendo delle responsabilità precise, che l'Amministrazione
regionale, in particolar modo la Giunta regionale, è disponibile
per trattare assieme ai sindacati il problema generale dello stato
giuridico del personale insegnante perché se riconosciamo che le
norme non sono più valide e che la nostra Costituzione repubblicana
è retta da leggi e da ordinamenti dobbiamo dichiararle decadute e
dobbiamo avere il coraggio di rivederle e di riproporle secondo
queste nuove esigenze e secondo queste nuove ispirazioni, però al
di là di questo rimane oggi il fatto episodico di un insegnante che
si è trovato in una determinata situazione perché l'organizzazione
burocratica è quella che è e allora qua dobbiamo andare a vedere un
momento quelle che sono le leggi, quella che è la potestà della
Regione, la potestà amministrativa in rapporto ai problemi qui
dibattuti. Bene ha fatto secondo me la Signora Siggia a ricordare
determinate disposizioni e determinate leggi perché effettivamente,
se competenza vi deve essere, la competenza esiste in funzione,
esiste in compiti, compiti che peraltro sono stati demandati con la
365 alla Regione, perché si definisce chiaramente nella 365 che la
Sovrintendenza è un ufficio regionale dipendente dalla Regione,
nell'altro il regolamento organico del '56 che definisce le norme
amministrative, la ripartizione degli Uffici della Regione,
l'articolo 48 stabilisce le funzioni, tutte le varie funzioni
svolte dall'Amministrazione regionale in ordine ai problemi
dell'Istruzione Pubblica e all'articolo 49 individua i compiti
amministrativi derivanti dalle funzioni che l'Amministrazione
Pubblica deve svolgere: "Servizi e compiti già di spettanza del
soppresso Provveditorato provinciale agli studi... in materia di
ordinamento delle scuole e del personale insegnante" e qui si passa
all'elencazione.
Ora da tempo e da anni, mi pare, non è nuovo questo problema,
l'Amministrazione regionale, in modo particolare il politico che ha
avuto il carico dell'Assessorato alla Pubblica Istruzione si è
sempre trovato di fronte a questa duplicità di funzione, a questa
diarchia come accennava molto bene l'Avvocato Caveri, nel quale non
si sapevano sempre quali erano i confini dell'attività della
Sovrintendenza agli studi e quelli che erano i confini
dell'attività politica e amministrativa e della Giunta regionale e
del Consiglio regionale e dell'Assessore, che doveva essere
l'esecutore di quella che era la volontà della Giunta e del
Consiglio regionale e a questo proposito io vorrei richiamare,
brevemente, alcune osservazioni fatte in merito proprio al
trasferimento di funzioni dallo Stato alla Regione, da una
relazione svolta dal Prof. Onida nel corso - che era il relatore
ufficiale della Regione Autonoma Valle d'Aosta nel corso del
Convegno di studi giuridici sull'ordinamento regionale svoltosi
nell'autunno del '70 ove si parlava proprio in definitiva, proprio
di questi problemi, che gli Uffici della Regione appartengono
esclusivamente all'apparato amministrativo regionale e dipendono
dal punto di vista della gerarchia amministrativa esclusivamente
dagli organi supremi della Regione stessa: Consiglio regionale,
Giunta e Assessori, pertanto anche là dove il trasferimento della
funzione non sia stato completo nel senso che esso non abbia
investito le funzioni esercitate dagli organi centrali
dell'Amministrazione statale, è pur vero che il trasferimento delle
funzioni già affidate agli organi periferici dello Stato, ha
inciso, e non poteva non incidere, anche sui poteri degli uffici
centrali in quanto ha fatto meno i poteri di supremazia e direzione
da essi già esercitati nei confronti degli uffici periferici e non
più esercitabili invece come si è detto nei confronti degli uffici
regionali che hanno sostituito questi ultimi, così la
Sovrintendenza agli studi della Valle d'Aosta che è un ufficio
della Regione, pur svolgendo le medesime funzioni che nel restante
territorio nazionale sono esercitate dai Provveditori agli studi, e
pure applicando per gran parte le medesime disposizioni legislative
che vengono applicate dagli stessi Provveditorati agli studi, ha
una posizione tutto affatto diversa da questi ultimi, in quanto non
dipende gerarchicamente dagli uffici centrali del Ministero della
Pubblica Istruzione, bensì esclusivamente dagli organi politici
della Regione e specificatamente dall'Assessore alla Pubblica
Istruzione, dalla Giunta e dal Consiglio, e mi pare che continuando
poi brevemente nella sua relazione argomenti che in definitiva e
seppur nel complesso e nel rispetto delle norme delle leggi
vigenti, determinate funzioni amministrative demandate come ufficio
alla Regione debbano di fatto risponderne gerarchicamente agli
organi politici e amministrativi della Regione.
Detto questo, io ritengo - proprio per una maggior obiettività
nell'esame della questione di cui oggi siamo investiti - di poter
concordare sulla proposta di demandare alla Commissione - in questo
caso Pubblica Istruzione forse è la più adatta - di demandare il
problema alla Pubblica Istruzione, prima di tutto che si indaghi
affinché possa sperimentare e verificare se ci sono state delle
discriminazioni così come sono state denunciate perché qui vorrei
fare anche una parentesi, quando si parla di discriminazione a
diversi livelli, c'è una potestà che è quella del Sovrintendente e
che è quella potestà che ha colpito con il provvedimento
l'insegnante Fiou, però c'è tutto il problema delle note di
qualifica, le note di qualifica vengono impartite dai capi istituto
e dai direttori didattici, al di sopra dei direttori didattici
gerarchicamente c'è l'ispettore che assegna le note di qualifica al
direttore didattico e i ricorsi secondo costante e non dico
giurisprudenza perché non mi sento di poter affermare questo, ma
secondo una prassi costante sono sempre stati indirizzati di volta
in volta o al Sovrintendente secondo le competenze, o al
Ministro.
Ora, le note di qualifica al Sovrintendente io personalmente non
ne ho mai date perché da tre anni è notorio che
nell'Amministrazione regionale non ci sono note di qualifica ed è
altrettanto notorio che sul piano, diciamo così regionale, la
Commissione del personale, come ha ricordato Germano, si sta
muovendo in una certa direzione e sta facendo un qualche cosa di
nuovo, sta rinnovando tutti questi rapporti, ora detto che queste
discriminazioni denunciate non sempre sono imputabili all'ufficio
scolastico regionale, dico potrebbero essere imputabili, ma il più
delle volte sono a livelli diversi di responsabilità e non sempre
allo stesso ufficio. Naturalmente sarebbe opportuno, oltre ad
indagare, a verificare queste situazioni, anche di esaminare un
momentino la questione delle competenze, cioè che la Commissione
sia anche incaricata di definire il problema più generale delle
rispettive competenze dei rapporti tra Sovrintendenza, Assessorato,
Giunta e Consiglio perché altrimenti se non approfittiamo di queste
occasioni per chiarire una volta per sempre queste competenze, noi
faremo una cosa che è limitata ad un fatto personale ma non avremo
mai la possibilità poi nel prossimo futuro all'evenienza o al
ripetersi di casi del genere, non sapremo mai come comportarci di
preciso. Di Fiou io direi che gli atti della Commissione che dovrà
definire queste cose, dovranno essere poi riportati alla Giunta
regionale e al Consiglio secondo le competenze perché noi
affermiamo, e questo mi sento di affermarlo solennemente a nome
della Giunta, che la competenza laddove si parla di Ministro per
quanto riguarda i problemi della burocrazia scolastica, è
dell'Amministrazione regionale, allora tutte le volte che si parla
di ricorso al Ministro, si deve intendere Amministrazione
regionale. Io mi sento di affermare oggi a nome della Giunta
regionale che possiamo affermare tranquillamente in base alle
disposizioni di legge, così come bene ha illustrato la Signora
Siggia, così come bene ha richiamato il Prof. Onida nella sua
relazione, possiamo affermare oggi che, laddove si parla di
Ministro nei rapporti burocratici della scuola per quanto compete
alla Regione Valle d'Aosta, si debba intendere Amministrazione
regionale e per essa l'Assessore alla Pubblica Istruzione o la
Giunta secondo le competenze. Pertanto una volta che la Commissione
avrà indagato ed accertato i fatti, dovrà demandare il tutto, la
soluzione del problema e se ci saranno dei ricorsi dovranno essere
indirizzati all'Amministrazione regionale perché assuma le
necessarie decisioni. Questo noi ci sentiamo di affermare oggi come
autonomisti e questo ci sentiamo anche di fare in quanto potrà
significare questo un certo tipo nuovo di rapporti, non so, una
visione nuova del problema, ma però noi oggi ci sentiamo di
definirci autonomisti solo avocando a noi determinate
responsabilità e queste responsabilità, secondo noi, ci competono
da quelle che sono le leggi testé in vigore. Mi scuso con
l'Avvocato Caveri perché forse nella foga...
Montesano (P.S.D.I.)
- ... Ah, voleva rinnovare le
domande!
Lustrissy (D.P.)
- Le tre domande. Il Sovrintendente ha
interpellato l'Assessore per il provvedimento? No, l'Assessore non
è stato interpellato, come d'abitudine. Cosa ha risposto?
Evidentemente non ha risposto niente. Discriminazione dei
dipendenti: qui dobbiamo fare una distinzione, se la
discriminazione è nei confronti del personale insegnante o di altro
personale. Ora io posso dire questo, qua dobbiamo anche evitare di
cadere in equivoci e in errore, una precisazione l'ho già fatta in
precedenza quando ho parlato di indagare su possibili
discriminazioni, ovverossia ci sono delle competenze
nell'attribuzione di note di qualifica che sono a livelli diversi e
il responsabile utilizza questo strumento come noi lo sappiamo,
alle volte la nota di qualifica, e tutti coloro che sono stati
amministratori regionali o hanno esperienza di pubblica
amministrazione sanno benissimo, a me personalmente è successo,
sanno benissimo che la nota di qualifica è uno strumento di
repressione, alle volte usato così, ingiustamente, iniquamente, nei
confronti dei dipendenti, poi c'è l'altro problema che l'articolo
del giornale cita, il problema delle discriminazioni nella
assegnazione degli incarichi e a questo proposito vorrei dire e
vorrei affermarlo come Assessore che per la discriminazione
nell'affidamento degli incarichi e delle supplenze al personale
insegnante della scuola secondaria non ci possono essere. Perché?
Perché le ordinanze che l'Assessore fa su parere della Giunta, sono
fatte previa consultazione dei sindacati, a chi è affidata la
gestione delle ordinanze? Alle Commissioni espressione dei
sindacati, pertanto le proposte di nomina da dove partono? Partono
dalle Commissioni secondo e come stabilisce l'ordinanza, se
l'ordinanza stabilisce che è competente la commissione è la
Commissione, se stabilisce che è competente l'ufficio, è l'ufficio.
Pertanto io ritengo di poter dire, a parte l'accertare
quell'episodio che io ritengo che non sia conforme alla realtà,
quell'episodio specifico, che discriminazione nelle nomine, negli
incarichi e supplenze, non ce ne possono essere.
Montesano (P.S.D.I.)
- Ci sono altri iscritti a
parlare... Breve, eh!
Caveri (U.V.)
- Ma per il resto dico...Io vorrei fare una
domanda all'Assessore perché... una domanda di chiarimento di
quello che ha detto perché l'Assessore intanto ha detto che
discriminazione in materia di nomine non ce ne possono essere.
Farò dopo una considerazione al riguardo, ma per il resto, dico,
c'è discriminazione, da parte del Sovrintendente, perché, Lei,
scusi, ancora una volta, non la voglio offendere, Lei ha una
tendenza a parlare delle cose in modo un po' metafisico e non in
modo concreto, in modo generico. Io voglio delle risposte concrete
su fatti concreti, io voglio sapere, a parte quello che ha detto a
proposito delle nomine sulle quali risposte io farò le mie brave
considerazioni, io dico, a parte il fatto delle nomine, c'è
discriminazione da parte del Signor Sovrintendente alle Scuole
della Regione Autonoma della Valle d'Aosta, nei confronti degli
insegnanti, questo chiedo, o dei suoi dipendenti in genere?
(
Lustrissy:
Non mi risulta) ...Ah! non Le risulta, ah, bene!
Io prendo atto e allora adesso continuo, se mi permette il
Presidente.
Dunque, io vorrei molto bonariamente fare qualche considerazione
su quello che ha detto l'Assessore Lustrissy: l'Assessore Lustrissy
ha parlato di legge superate, siamo d'accordo, vi sono 200.000
leggi speciali nella repubblica italiana e ci sono dei codici, ci
sono leggi e codici che sono superati, ma allora bisogna abrogarle
queste leggi, non può la Giunta regionale dire, "non mi piace
questa legge, questa legge è superata, questa legge non la
applico"; la Giunta regionale, come tutti noi dobbiamo rispettare
le leggi, anche quelle che sono superate, e vuol dire che
cercheremo di farle abrogare, coi modesti mezzi che abbiamo.
Prima considerazione; seconda considerazione: l'Assessore parla
con disprezzo dell'organizzazione burocratica. Attenzione, perché
dei tempi di Courteline e prima di Courteline, autore del romando
sulla burocrazia francese, romanzo, nel quale, Courteline ha
sfottuto, acerbamente la burocrazia francese, nei tempi di
Courteline e anche prima, si è sempre parlato male di certe
deformazioni mentali dei burocrati.
E lì, siamo poi tutti d'accordo, su quel punto, però non si può
negare che un'organizzazione burocratica è necessaria in tutte le
amministrazioni; un'amministrazione burocratica esiste in Russia, e
come; nella Cina di Mao Tse-Tung c'è certamente un'organizzazione
burocratica; c'è un'organizzazione burocratica in tutti i paesi
dell'occidente, un'organizzazione burocratica c'è e ci sarà sempre,
anche fino a quando ci sarà in Valle d'Aosta una Regione Autonoma.
Lei Signor Assessore che parla con disprezzo dell'organizzazione
burocratica, è pregato di ricordarsi che Lei è proprio a capo
dell'organizzazione burocratica della scuola; quindi attenzione,
io, questa piccola messa a punto, la ritenevo doverosa da parte
mia, però l'Assessore è d'accordo poi con noi, su altri punti,
l'Assessore è d'accordo con noi su un punto fondamentale, e cioè
che è bene, l'Assessore in sostanza ha accettato, ha accolto la
proposta fatta da diversi Consiglieri, e tra l'altro anche da me, e
cioè di deferire la questione dell'accertamento dei fatti sui quali
l'Assessore non si è pronunciato, tra parentesi, perché l'Assessore
ha fatto molte divagazioni di natura metafisica, ma dei fatti non
ha parlato; ora come Assessore aveva il dovere di dire cos'era
successo; vuol dire che si riserva di dirlo alla Commissione.
C'è poi un altro punto, allora su quel punto sono d'accordo,
cioè deferimento della controversia - chiamiamola così - della
questione sollevata dalla mozione Dolchi-Siggia, deferimento alla
Commissione alla Pubblica Istruzione, su questo siamo d'accordo,
poi dice: "la Commissione alla Pubblica Istruzione dovrà decidere
le intricatissime questioni di competenza che sono nate coi decreti
luogotenenziali, con le varie leggi, che vanno poco d'accordo con
le leggi scolastiche nazionali, ecc. ecc.", però, quindi lei ha
parlato di competenza della Giunta, di competenza dell'Assessore,
di competenza del Sovrintendente, ecc., ma io mi permetto, molto
sommessamente, di dire che queste questioni di competenza sono
talmente delicate che, io non voglio mancare di rispetto verso la
Commissione alla Pubblica Istruzione, evidentemente la Commissione
alla Pubblica Istruzione, può formulare dei quesiti, ma queste
questioni difficilissime e delicatissime devono essere affidate a
colleghi di giuristi, insigni ad alto livello, quando quei
sindacati, come dicevo un momento fa, si opponevano alla competenza
della Regione in materia di scuola, noi a chi abbiamo fatto
ricorso, per sapere come ci dovevamo comportare? Noi ci siamo
rivolti al Senatore Meucci Ruini, che era un giurista, era un
cannone in materia di diritto amministrativo, di diritto
costituzionale, era il presidente del Senato, l'Onorevole, il
Senatore Meucci Ruini ci ha soltanto raccomandato di non dire a
nessuno che ci aveva dato un parere, Meucci Ruini, ci ha dato un
parere dicendo che noi avevamo ragione, perché la Regione Valle
d'Aosta aveva la competenza amministrativa e legislativa in materia
di scuola e non ha firmato il parere. Adesso che l'On. Meucci Ruini
è morto, possiamo dire tranquillamente il fatto perché non rischia
più di essere eletto Presidente della Repubblica, per aver dato un
parere ad una Regione Autonoma. Quindi io dico queste questioni
delicate di competenza diamole da risolvere ai grandi giuristi e si
possono discutere nella Commissione Pubblica Istruzione, ma direi
che bisogna sentire il parere di qualche grande maestro del
diritto.
Però vengo alle risposte finali dell'Assessore Lustrissy. Le
risposte finali dell'Assessore Lustrissy sono molto importanti,
siccome io non ho la virtù di ricordare le precise parole mi sono
segnato qualche piccolo appunto e quindi basandomi su questo
appunto credo di poter affermare, poi semmai c'è il nastro che ha
registrato le risposte dell'Assessore Lustrissy.
L'Assessore Lustrissy ha affermato che non ci possono essere
discriminazioni in materia di nomine e ci ha spiegato anche il
motivo. Ora l'articolo del Fiou - io non voglio fare il pubblico
ministero contro il Fiou, d'altra parte io non lo conosco nemmeno,
non so a che sindacato appartenga... ah sì, l'ha detto
nell'articolo del giornale, ma io non ci avevo fatto caso.
Non so a che partito appartenga, io non sono il pubblico
ministero, però mi permetto, così, molto sommessamente, di notare
come il Fiou nel suo articolo ha detto questo: che ci si è serviti
di meccanismi di pressione, come nota di qualifica - dei rapporti
informativi e si sono fatte discriminazioni nell'assegnazione delle
nomine.
Ora, lei signor Assessore, questo è il punto, dice che
discriminazioni in materia di nomina non se ne possono fare, quindi
il Sig. Fiou ha detto il falso nel suo articolo e ha detto il falso
nei confronti di un suo superiore amministrativo e di un suo
superiore gerarchico.
Questo è un fatto molto importante, di cui evidentemente la
Commissione deve tener conto e poi altra affermazione
dell'Assessore Lustrissy; siccome io ho chiesto all'Assessore di
dirmi se però... dunque l'Assessore dice che in materia di nomine
non sono possibili discriminazioni, va bene, ne prendiamo atto, ma
allora Fiou ha mentito, questo è indiscutibile, oppure si è
sbagliato l'Assessore, allora dovete ritirargli la fiducia, voi che
avete tanta fiducia in questa Giunta.
Ma c'è un altro punto più importante: la mia domanda, siccome
l'Assessore divagava e faceva dei discorsi generici, questo è il
vizio del mondo politico contemporaneo di fare dei grandi discorsi
a vuoto, mi sembra di sentire i discorsi sulla programmazione, ad
ogni modo, alla mia domanda precisa ha risposto, credo,
obbiettivamente, avendogli chiesto se c'erano state da parte del
Sovrintendente altre discriminazioni in altro campo, diverso dalle
nomine e mi ha risposto: "non mi risulta".
Quindi questo è anche un fatto di cui dobbiamo tenere in debito
conto.
Io non aggiungo più niente altro. Io insisto a che tutta la
controversia sia assegnata alla Commissione Pubblica Istruzione e
per conto mio sono ben contento che sia stata presentata questa
mozione perché finalmente abbiamo potuto chiarire certi fatti e
aggiungo un'ultima considerazione.
Mi spiace che non ci sia la Signora Siggia... (
Montesano:
è qui) ...oh! Scusi è persino Vice Presidente, l'avevo
dimenticato.
Io volevo dire questo: oggi tutti si dichiarano autonomisti,
come oggi tutti si dichiarano democratici, però come si discute
della parola "democrazia" finirà che di questo passo, discuteremo
anche della parola "autonomia" che cosa vuol dire.
Io mi permetto di dire ed è da parecchio tempo che lo volevo
dire e veramente l'ho già detto, quando abbiamo discusso della
legge sul controllo dei Comuni, io ho detto, d'accordo, "libertà e
autonomia per i Comuni", e infatti, io personalmente con il
consenso dei miei colleghi dell'Union Valdôtaine ho presentato una
legge al riguardo, che la legge che è stata fatta proprio dalla
Giunta attuale, con qualche piccola modifica insignificante, è
quella legge, non chiedo che sia chiamata legge Caveri perché non
sono vanitoso, ma quella legge è stata approvata dal Consiglio
regionale ma già in quell'occasione io dicevo: "ma sì, autonomia,
ma che cosa vuol dire autonomia? Autonomia dei Comuni sì, ma non
bisogna distruggere però il potere degli organi regionali perché
altrimenti noi distruggiamo le fondamenta dell'autonomia regionale,
allora se siamo autonomisti, dobbiamo combattere eventuali
discriminazioni", che d'altra parte secondo l'Assessore non ci sono
state perché dice che sono impossibili in materia di nomine e dice
che nelle cose, nelle altre materie, non gli risultano, nevvero. Ma
non è questo il punto, il punto che volevo sviluppare è un altro e
il punto che io voglio sviluppare è il seguente: se siamo
autonomisti, noi non possiamo approvare discriminazioni o
concezioni passate, reazionarie ecc., però come autonomisti abbiamo
il dovere primario, elementare di difendere la competenza degli
organi regionali, e tra questi organi regionali, piaccia o non
piaccia c'è il Signor Sovrintendente alle scuole e quindi quando si
dice: niente note di qualifica, niente nomine, niente qui, niente
lì, e poi si è permesso di interferire nel biennio, ma come? Ma
allora si viene a sostenere la tesi che ci sono insegnanti di prima
classe e insegnanti di seconda classe; gli insegnanti di prima
classe, quelli del biennio, possono fare quel cavolo che vogliono,
gli altri insegnanti, invece sono ancora soggetti a una qualche
disciplina del Sovrintendente, secondo l'autore dell'articolo il
quale - mi permetto di dire - ha delle idee molto confuse in
politica e in diritto, e dimostra di avere una grande confusione
nella testa.
Per fortuna insegna disegno e non insegna né diritto
costituzionale, né diritto amministrativo.
E allora, io dico, siamo autonomisti, benissimo, allora,
difendiamo un minimo di competenza degli organi regionali, tra i
quali c'è anche la figura del Sovrintendente.
Io parlo della figura del Sovrintendente e non parlo del Signor
Pinco-Pallino che in questo momento fa il Sovrintendente, sono due
cose molto diverse.
Montesano (P.S.D.I.)
- Nell'ordine sono Milanesio,
Ramera, Bordon e Manganoni, però c'è l'Assessore che vuole
intervenire.
Lustrissy (D.P.)
- È una questione personale,
un'attribuzione di opinioni che io non ho manifestato.
Mi riferisco a quanto il Consigliere Caveri ha detto,
ripetutamente che io parlai con disprezzo della burocrazia, ora io
mi rimetto al verbale, io non ho affatto detto questo, non ho
parlato di disprezzo della burocrazia, né ho disprezzato la
burocrazia, ho solo affermato questo: che la scuola, purtroppo è
vittima dell'eccessiva burocratizzazione, che alle volte le
impedisce quel suo rinnovamento che sarebbe auspicabile a
tutti.
Questo io ho detto, che l'eccessiva burocratizzazione della
scuola ci ha portato a delle conseguenze che forse potremmo
benissimo evitare...
Milanesio (P.S.I.)
- Cercherò di essere breve e
possibilmente succoso.
Qui, non vogliamo fare un processo sommario a nessuno, neanche
al Sovraintendente X, Y o Z, però noi socialisti ci sentiamo così
di esprimere un giudizio politico se non altro sull'operato del
Sovrintendente, giudizio politico che riteniamo sia negativo, in
quanto ci pare, per i fatti che sono a nostra conoscenza, per gli
articoli che sono stati scritti, le lettere inviate, e le risposte
alle contestazioni, riteniamo di dire che il comportamento del
Sovrintendente - a nostro avviso - è stato autoritario, in questo
caso, repressivo e anti-democratico.
Si trattava e si tratta dell'espressione del pensiero di un
cittadino, insegnante, sindacalista.
È chiaro che se, come mi ricordava Germano prima, ogni qualvolta
un dipendente di qualche organizzazione, di qualche entità che ha
dei superiori in questa organizzazione, in questa entità esprime
come cittadino, come uomo politico, come sindacalista, le proprie
opinioni in merito a quell'organizzazione, ogni qualvolta queste
opinioni sono poco accette o poco gradite al suo superiore, io non
so, dove andremo a finire.
È chiaro che se tutte le volte che in questo Consiglio, qualche
Consigliere regionale, magari dipendente della Cogne, esprimendosi
contro la direzione della Nazionale Cogne, si fosse visto
sospendere oppure licenziare, io non so quale giudizio sarebbe
scaturito da parte degli altri Consiglieri presenti in questo
Consiglio.
Io non credo che nei confronti dell'insegnante Fiou si debba
fare un trattamento diverso di quello che si potrebbe fare
all'operaio o all'impiegato X-Y-Z, dipendente di una grande
azienda, discussa e contestata, magari nella sua conduzione, nella
sua direzione dal Consiglio regionale.
Quindi io ritengo legittime le espressioni del compagno Fiou,
forse discutibili, ma legittime, ci sono molte vie da parte del
Sovrintendente per tutelare il suo buon nome e il suo decoro; e non
mi pare che siano state seguite quelle vie, si è preferito invece
usare l'autorità, il potere che gli deriva da una struttura
amministrativa, rispettabilissima, sia ben chiaro, per colpire in
qualche modo il poco accondiscendente Fiou.
Questo è il giudizio politico che diamo, quindi un giudizio
negativo.
Non vogliamo fare processi sommari, lo ripeto, quindi la nomina
di una Commissione, che può essere benissimo quella della Pubblica
Istruzione, per accertare compiutamente, per sviscerare questi
fatti, per poterli paragonare ad altri atteggiamenti e ad episodi
analoghi che possono essere successi o non essere successi, per
riferirli anche alle altre cose che vengono sostenute nella
mozione, cioè ingiustificate minacce, abbassamenti di qualifica,
ecco, una Commissione che accerti questi fatti, che indaghi, io
ritengo che sia opportuno.
Non mi esprimo su una Commissione particolare, ripeto, potrebbe
andar bene quella della Pubblica Istruzione, potrebbe essere una
Commissione anche nominata dal Consiglio, con compiti specifici,
particolari, così come il regolamento prevede.
Questo e il giudizio politico.
Ora, io ritengo che l'Amministrazione regionale in questa
circostanza, senza voler fare delle troppo sottili disquisizioni
giuridiche, senza volersi sempre riferire ad illuminari del
diritto, poi ci presentano delle parcelle favolose, e ne abbiamo
un'esperienza così, molto amara, io ritengo debba, sulla base anche
di quello che ha detto molto bene Lustrissy prima,
sull'interpretazione dell'esercizio, della competenza
amministrativa che ci viene attribuita, che l'Amministrazione
regionale debba comportarsi, in un certo modo, cioè operando,
esercitando a pieno la competenza amministrativa, e quindi
sostituendo alla figura dei ministri, in questo caso, la Giunta
regionale.
Io ritengo che questo tipo di interpretazione, che è certamente
un'interpretazione estensiva, autonomistica, non voglio usare delle
parole che forse dovrebbero essere di prerogativa solo di certe
forze, comunque, questa interpretazione autonomistica, io penso che
noi la dobbiamo dare perché l'autonomia la si fa anche esercitando
dei poteri, magari in contrasto con altri con altri... non è detto
che tutto questo contrasto debba esplodere così clamorosamente, noi
sappiamo che in questo momento lo Stato è aggredito dalle Regioni a
statuto ordinario e molto spesso trascura quelle acquisizioni di
potere che le Regioni a statuto speciale, in certi settori fanno,
certe operazioni di sortita, chiamiamola così, che abbiamo fatto in
altri settori, ci sono andati bene.
Io non vedo perché oggi di fronte a questa patata bollente che è
finita nelle mani del Consiglio, perché il Sovrintendente ha fatto
quello che ha voluto, poi però la patata bollente ce l'ha
l'Assessore alla Pubblica Istruzione, la Giunta e il Consiglio, io
non vedo perché l'Amministrazione regionale, la Giunta regionale,
il Consiglio regionale non debba dare l'interpretazione
autonomistica, estensiva, diciamolo pure, della piena attribuzione
della competenza amministrativa alla Regione, per cui il Ministro
non esiste, esiste la Giunta regionale al posto del ministro.
A questo punto quindi, le proposte sono concrete, tre sono:
sospensione del provvedimento adottato dal Sovrintendente, nomina
della Commissione o comunque Commissione della Pubblica Istruzione
che accerta i fatti, non che disquisisce sulla dottrina giuridica,
io non sono d'accordo su quello, l'interpretazione la dobbiamo dare
qui, un'interpretazione politica, che dobbiamo dare, quindi
accertamento da parte della Commissione Pubblica Istruzione, dei
fatti individuati nella mozione, e ripeto, terzo, ricorso del Sig.
Fiou, se lo vorrà fare alla Giunta regionale, la quale lo esamina e
decide.
Ramera (D.C.)
- Parlare alle otto e mezza di un problema
così scottante, mi sembra un po' difficile, e confesso che
l'Avvocato Caveri ha avuto un'idea brillante, tanto è vero che è
stata ripresa dall'Assessore Milanesio, quando dice: ci è arrivata
questa patata bollente, noi non sappiamo cucinarla, mandiamola alla
Commissione Pubblica Istruzione che se la prenda, si scotti le
dita... (
voci
) (
Montesano:
continui, continui)
....dico, comunque che a questa Commissione della Pubblica
Istruzione si demandi questa mozione, o almeno il contenuto, il
deliberato di questa mozione, e poi gli si affidi addirittura il
compito di sostituirsi a tutte le Giunte che si sono succedute per
27 anni, per risolvere definitivamente il problema della scuola,
dicendo: non riconosciamo più Misasi, attualmente è Misasi,
ministro, e mettiamoci Lustrissy, insomma alle otte mezza della
sera, che a un dato momento si debbano sentire queste cose, giuro
che dopo venti anni oltre di scuola, dico, sono veramente ignoranti
in materia scolastica, perché oggi ho visto tanta gente pontificare
su questo delicato problema, per cui la mozione che parlava di
provvedimenti ingiustificati, di punizioni, di discriminazione,
ecc. ha preso una tale ampiezza da toccare il rinnovamento della
scuola in campo nazionale, la burocratizzazione della scuola e la
protesta civile e tutte le belle iniziative che sono state prese,
questa coercizione degli insegnanti che io per oltre vent'anni, pur
avendo subito e vi faccio venia degli esperimenti personali di
discriminazione subiti a mio tempo e ve ne faccio grazia, data
l'ora, perché potrei parlare personalmente di quanto accadeva in
questo palazzo, nei miei confronti, per aver polemizzato con un
Assessore alla Pubblica Istruzione, e presenti caso strano, i
comunisti nella Giunta regionale.
Che cosa c'è Dr. Chantel? Ma guardi che lei è responsabile anche
di quello che fa l'Assessore alla Sanità, se è solo per quello,
perché la Giunta credo che abbia un potere collegiale perché
altrimenti, allora ognuno dice che risponde solo di sè stesso,
immaginiamo, saremmo a posto qui dentro.
Comunque vogliamo parlare di tutto e allora andiamo anche fino a
domani mattina; vogliamo ritornare alla mozione, ma ritornando alla
mozione, gli egregi presentatori hanno sollevato un caso e io dico
che a me basta un caso semmai, per istruire anche una battaglia,
però qui si parlava al plurale, avrei voluto che mi si citassero
tutti questi casi.
Ma io non l'ho letto - perché quando ricevo documenti di una
sola parrocchia - e quelli che ridono fanno parte di questa
parrocchia e caso strano, allora dato che lo vogliono sentire anche
loro, oggi la scuola, stranamente, nella sua stragrande maggioranza
ha lavorato, ti faccio l'esempio della scuola elementare dove i
membri della C.G.I.L. sono otto e quindi a un dato momento su 400
insegnanti elementari otto magari hanno scioperato... quindi non
andiamo a fare delle polemiche, allargare il discorso.
Ad ogni modo, i presentatori della mozione non mi hanno elencato
altri casi, se non il caso del prof. Fiou, che io, come l'Avv.
Caveri non conosco personalmente, quindi non voglio contestare
nulla di quello che ha scritto, ma l'Assessore Lustrissy, che, io
ritengo qui dentro, sia quello, che proprio per il suo campo
specifico, è il responsabile del settore scolastico, rispondendo
all'Avv. Caveri, che ci siano state discriminazioni in materia di
assegnazioni.
Ma però, Avv. Caveri, ci sono due capoversi sopra che, io mi
voglio soffermare, in un intervento che non ha precedenti, la
Sovrintendenza agli studi ha prelevato tutte le domande che la
Commissione incarichi e supplenze stava esaminando per compiere la
graduatoria degli insegnanti, che chiedevano di essere confermati
al biennio per decidere in merito. Praticamente in parole povere si
accusa e io, guardate, dato che ci sono passato, non voglio
difendere naturalmente quella persona o il personaggio che ricopre
la carica di Sovrintendente agli studi, ma qui si accusa il più
alto funzionario dell'Autorità scolastica di sottrazione di
documenti, quindi, immaginiamoci, io insegnante, accuso il
Sovrintendente di essersi fregato gli incartamenti per farsi i
cavoli suoi e la graduatoria sua perché qui, praticamente si dice
questo e il Sovrintendente agli studi dovrebbe dire "aspetta,
secondo il Vangelo, io porgo l'altra guancia perché tu mi dia
un'altra sberla", sberla che gli arriva indirettamente nel
capoverso che segue.
Siamo matti.
Caso strano... eh! No, caro Dolchi, tu hai voluto fare il furbo
e sarebbe facile fare della demagogia come l'hai fatta tu,
mescolando i lavoratori della Cogne con i lavoratori della scuola,
caso strano, no, per un fatto solo, lo ha detto bene l'Assessore, e
lo dico anch'io, anche se ho lasciato la scuola, è da
tredici-quattordici anni che la classe insegnante attende un nuovo
stato giuridico, però fino adesso e lo ha detto bene l'Assessore
Andrione, questo stato giuridico, volenti o nolenti, c'è, come c'è
uno stato giuridico del personale della Regione, no? A un dato
momento.
Mi stupisce che tu, credendo di fare can can, abbia fatto bene a
ripetere quel famoso fatto, avvenuto alla Sovrintendenza agli
studi, e non abbia approfittato per fare subito una mozione ad hoc,
perché qui noi abbiamo veramente, possiamo fare il bello e cattivo
tempo, qui, mentre in quest'altra materia ci sono delle regole che
vanno rispettate, io commetto un'infrazione, il mio superiore mi
punisce, mi abbassa la qualifica e l'ho avuto anch'io questo bel
servizio, però si prenda carta bollata e si fa il ricorso. Caso
strano i ricorsi possono anche essere accolti quando uno ha
ragione, caso strano ho visto anche questo in Valle d'Aosta che
quasi tutti i ricorsi contro la Pubblica Istruzione, gli insegnanti
avevano ragione; quindi a un dato momento questo insegnante che
aveva, che ha subito questo torto, al quale io mando la mia
solidarietà per questo, ma se l'è un po' anche cercata la
storia?
Ma come? Accusa il Sovrintendente di sottrarsi i documenti, di
fare gli affari suoi, perché poi questa sottrazione consiste in
questo che l'ordinanza ministeriale che stabilisce le assegnazioni
delle cattedre dice questo che i professori di ruolo, comandati ad
altra cattedra da quella vinta per concorso vengono assegnati
direttamente dal provveditore agli studi, in questo caso dal
Sovrintendente, quindi il Sovrintendente s'è preso la parte che era
di sua competenza e ha fatto le nomine, ma quello che è veramente
buffo, io devo dire, Avv. Caveri, noi che ci siamo battuti perché
questo biennio rimanesse per i secoli, il capoverso successivo,
Pollicini, tu hai detto che gli esperimenti, poi, dipendono dai
ministri. Quell'esperimento lì era un esperimento talmente
esperimento che obbligavano tutti a fare così o ad andarsene fuori,
pensa che esperimento, comunque questo segretario, questo
professore lamenta questo; inoltre anche nel biennio, ci sono stati
abbassamenti di qualifica, cosa assurda se si pensa che lo spirito
democratico doveva essere il fondamento dell'esperimento che ogni
insegnante aveva contribuito con impegno al lavoro comune.
Ora magari qualcuno non lo sa e io lo dico. Note di qualifica,
da chi vengono date? In qualunque Istituto, anche in questo che era
un esperimento obbligatorio, non vengono mica date dal
Sovrintendente per caso! Vengono date dal Preside le note di
qualifica, quindi questi, il giro di parole è piuttosto difficile -
questi fautori di nuovi esperimenti hanno avuto semmai abbassamenti
di qualifica dai loro stessi gran sacerdoti di questa fantastica
iniziativa, perché gli abbassamenti di qualifica li dà chi, in
questo caso, mancando un preside li dava il Comitato, famoso,
quello che abbiamo avuto l'avventura o la sventura di incontrare
quest'estate parecchie volte, e i cui risultati si vedono ora,
quando insegnanti delle classi superiori debbono organizzarsi
gratuitamente dei corsi di recupero, anche se hanno paura di dire
la parola "recupero" per recuperare, caro Pollicini, queste vittime
di esperimento che hanno dimostrato chiaramente che a 15 anni,
invece di insegnare a scrivere l'italiano e imparare le materie
principali e io non parlo qui di materie, di insegnamento di stile
nozionistico, hanno insegnato loro solamente lo stile volgare del
linguaggio, tanto è vero... (
voci
) ...ci mancava altro, se
oggi si devono fare i corsi di recupero per un anno, immagina un
altro anno per quelli che hanno avuto la disgrazia di fare anche il
secondo anno, ad ogni modo questo è un argomento che non mi
interessa.
Se poi, vuoi, a te, dirò poi il resto... (
Montesano:
lasci parlare Germano) ...credo di essere sempre chiaro, anche se
muovo le acque.
A te voglio solo dire, dato che ti riempi di dire metodi
fascisti, la resistenza, ecc., ma io ho fatto la resistenza con te,
caro... sai, ma non mi è mai passato per la mente di venire qui,
perché ti ho detto che mi spiace che non siano stati portati gli
altri casi, perché voglio che tu me ne parli degli altri casi, e
allora ti darò quello che ti viene.
Non te lo dico in anticipo, se vuoi parlarne, parlane; poi ti
parlerò io della resistenza, del fascismo e anche del fascismo
repubblicano di qualcuno.
Sai che gli estremi si toccano sempre, no? Quindi, io a questo
punto non so che cosa proporre, l'Avv. Caveri ha avuto la bella
trovata di passarci la patata calda, ma con quella ampiezza di cui
abbiamo visto parlare che questa Commissione dovrebbe fare da
giudice invece del Consiglio, che dovrebbe provvedere a rimettere
in sesto la scuola valdostana che è carente da 27 anni, sia in un
senso che nell'altro, perché siamo qui, parliamo di diarchie e di
cose del genere, però non sappiamo che la scuola è in un modo o è
in un altro, io sono membro della Commissione Pubblica Istruzione,
non mi sento di scottarmi le mani con questa patata calda. Del
resto, purtroppo anche ai presentatori della mozione o che
vogliono, sono disposto a star qui anche fino a domani mattina, o
che vogliono chiarirla del tutto e si dà il giudizio qui dentro,
perché le Commissioni di inchiesta proprio per quella carenza di 27
anni e non capita di trovare magari altra gente simpatica che
lascia fare le inchieste, perché io penso che la Commissione di
inchiesta che si presentasse dal preside di un istituto e dire: "io
sono la Commissione d'inchiesta nominata dal Consiglio regionale
per accertare certe cose", e non lo so, se troverà la porta aperta
o chiusa, visto lo stato giuridico che esiste e viste certe
carenze, comunque, io dico che certe indagini, dato che sono state
sollevate varie cose, facciamo una Commissione di indagine di
studio di tutta la scuola valdostana, allora, alla quale
includeremo anche gli eventuali provvedimenti, che si dice qui,
abbassamenti di qualifica, cose del genere. Ma purtroppo la classe
insegnante è uno stato giuridico sorpassato, tanto è vero che da
tredici, quattordici anni, dicevo prima, aspetta il nuovo stato
giuridico, quindi noi, almeno, aspettiamo di sapere cosa vogliono
fare i presentatori della mozione.
Bordon (D.C.)
- Presidente, io rinuncio momentaneamente
con soddisfazione di tutti.
Montesano (P.S.D.I.)
- Manganoni? Rinuncia? Bordon ha
rinunciato.
Manganoni (P.C.I.)
- Ma non è detto che io debba sempre
seguire Bordon.
Quando Bordon fa le sparate di un'ora e mezzo, io, per non
seguire Bordon, non faccio le sparate di un'ora e mezzo. Ora,
comunque, sarò molto breve.
Qui si è parlato di leggi, di codici, di burocrazia, di diritto,
di problemi giuridici, ecc.
Io invece vi parlerò con il buon senso dell'uomo della strada,
per me, questa è una questione di principio; se un cittadino
esercitando il suo diritto di critica scrive su un giornale e altre
persone pensano di essere lese da questo articolo e che questo
articolo possa menomare la loro personalità o che so io, cosa
fanno? O ricorrono alla legge sulla stampa e querelano chi ha
formato l'articolo o il direttore del giornale.
Questa è la procedura normale, se sbaglio, correggetemi, che si
segue in Italia.
Ora, qui cosa succede? Un cittadino ha esercitato il suo diritto
di critica, quelle persone che si sono ritenute lese nella loro
personalità o che so io, anziché seguire la prassi che seguono gli
altri cittadini in Italia si sono avvalsi del fatto che occupano un
posto superiore al cittadino che ha esercitato il suo diritto di
critica e prendono dei provvedimenti disciplinari a carico di
questo cittadino.
Ora, io vi dirò, io faccio parte del Consiglio di fabbrica della
Cogne, ebbene non è che il Consiglio di fabbrica si limiti a
cantare le lodi dei dirigenti della Cogne, se i dirigenti della
Cogne se li meritano, noi sappiamo anche cantare le lodi ai
dirigenti della Cogne, ma siccome purtroppo non se li meritano,
perché sappiamo come sta andando l'industria oggi, Cogne compresa,
il Consigliere di fabbrica, cioè i sindacalisti, come in questo
caso specifico un sindacalista, noi diciamo quello che pensiamo dei
nostri dirigenti. Se là si usasse lo stesso sistema che si usa qua,
i 100 e rotti delegati di fabbrica avrebbero già tutti, sarebbero
stati tutti vittime di provvedimenti disciplinari; è vero, che là
si usano altri sistemi, per esempio chiamando il sindacalista e
dicendogli: "vedi - un lungo discorso la cui costanza è questa - tu
sei bravo, tu sei capace, c'è un posto per te e potresti fare un
bel passo avanti, senonché se tu continui a dedicare la tua
attività come sindacalista e non puoi dedicarla al lavoro allora i
casi sono due, o rinunci a fare il sindacalista e hai l'aumento, il
passaggio di categoria o se no se continui a fare il sindacalista e
rimani quello che sei".
Anche questo è un linguaggio che sa di ricatto.
Comunque lo Statuto dei lavoratori tutela questi lavoratori dei
Consigli di fabbrica e non può prendere dei provvedimenti
disciplinari.
Pertanto qui si è parlato che... si è detto discriminazioni, ci
sono le discriminazioni, non ci sono le discriminazioni, secondo me
è un problema di principio, indipendentemente da cosa contenevano
queste critiche, cioè il dipendente degli Enti pubblici deve essere
garantito e tutelato come lo è, o almeno lo dovrebbe essere, perché
anche nell'industria privata non sempre lo è, il lavoratore
dell'industria privata, sennò noi creiamo due categorie di
lavoratori; se lo Statuto dei lavoratori vale per il dipendente
dell'industria, io penso che debba valere per il dipendente
dell'Ente pubblico, perché? Se noi ammettiamo ritorsioni, se noi
ammettiamo il diritto ad un superiore di prendere dei provvedimenti
nei confronti di un inferiore che ha esercitato il suo diritto di
critica ed allora io vi dirò: "abroghiamo la Costituzione,
abroghiamo lo Statuto dei lavoratori e ripristiniamo per intero la
legislatura fascista".
Io mi chiedo se il Consiglio è d'accordo di seguire questa
via.
Montesano (P.S.D.I.)
- La parola al Consigliere Dolchi, è
l'ultimo iscritto.
Dolchi (P.C.I.)
- Sono uno dei presentatori della mozione
che ha appassionato il Consiglio per alcune ore e penso che abbiamo
fatto bene a dare per scontato alcune cose perché se no il
dibattito si sarebbe protratto ancora di più.
Abbiamo illustrato uno dei fatti che sono stati denunciati
dall'Organizzazione Sindacale perché ritenevamo - abbiamo poi
saputo che invece il Capo Gruppo della Democrazia Cristiana non
legge i documenti dei Sindacati - pensavamo che i Capi Gruppo
invece avessero letto il documento in data 11 dicembre 1971,
inviato a tutti i Capi Gruppo, nel quale documento erano precisati
una serie di fatti e noi, proprio per questa serie di fatti
denunciati, per l'ultimo più clamoroso fatto relativo al
provvedimento disciplinare nei confronti del Prof. Fiou, chiedevamo
la nomina di una Commissione per accertare questi fatti con compiti
specifici e quindi con il compito principale di riferire poi al
Consiglio.
Nomine di Commissioni per appurare dei fatti sono state, sono
avvenute in questo Consiglio regionale e dopo il dibattito di oggi
ci sembra ancora più necessario di insistere nella richiesta di una
Commissione specifica, proprio perché sono state avanzate molte
riserve, proposte di carattere tecnico, di carattere giuridico,
nelle quali non entro.
Chiedevamo con la mostra mozione, e insistiamo, per una
Commissione che accerti i fatti e abbiamo evitato - me ne può dare
atto il Consigliere Ramera che invece l'ha fatto - l'analisi
dell'articolo perché ci avrebbe portato il dibattito odierno e
insistevamo e insistiamo per la Commissione proprio perché siamo
convinti - e mi sembra che sia una ragione più che valida - che
esiste un atto repressivo nella scuola valdostana, una serie di
atti culminati nel provvedimento disciplinare.
Starà alla Commissione esaminare queste cose: non possiamo
accontentarci dell'affermazione dell'Assessore che non esistono
discriminazioni, può essere un suo parere, il documento dei
Sindacati dice che esistono e noi diciamo che alle discriminazioni
si aggiunge la repressione, si aggiunge la repressione e il fatto -
e l'ha già detto Germano e l'ha ripetuto Manganoni - che il
dipendente di un qualsiasi Ente esprima una sua opinione prendendo
la penna e scrivendo su un periodico implica risposte che sono
regolate dalla legge sulla stampa se ci sono delle violazioni, ma
non implica l'intervento del padrone, del datore di lavoro, della
burocrazia, del burocrate nei confronti di un subalterno per una
espressione, una libera espressione di pensiero per la
manifestazione di una libertà che è quella della libertà di
stampa.
Diciamo chiaro che - e l'ha detto anche l'Assessore - le note di
qualifica sono uno strumento di repressione, sono uno strumento di
discriminazione; se Ramera avesse letto il comma b) del documento
dei Sindacati avrebbe appreso che mentre alcuni Presidi e Direttori
Didattici valutano giustamente con la massima qualifica anche gli
insegnanti all'inizio di carriera, altri, motivando il fatto con
una prassi non da tutti seguita e da loro stessi applicata in modo
discriminatorio, hanno sostenuto di non poter attribuire la massima
qualifica ad insegnanti al primo anno di insegnamento, danneggiando
così nella loro carriera questi insegnanti.
Il fatto di applicare in modo diverso le note di qualifica agli
insegnanti al primo anno di insegnamento è già una forma di
discriminazione.
Ma quando arriviamo alle note di qualifica è giusto - e io non
analizzo l'articolo - ma dico che condivido la tesi per cui vanno
superate le note di qualifica, tanto è vero che
nell'Amministrazione regionale ci si fa vanto che da tre anni non
si danno le note di qualifica e quando l'Assessore Lustrissy ci
ricorda che le note di qualifica le dà l'Ispettore nei confronti
del Direttore Didattico, abbiamo un altro esempio clamoroso di
repressione, di discriminazione denunciato nel documento dei
Sindaci, quando un Direttore Didattico si è visto dall'Ispettore
con cui aveva avuto delle divergenze in fatto di conduzione
dell'attività scolastica un abbassamento di note di qualifica
assolutamente ingiustificato e discriminato.
Ebbene questa è la riprova che la Commissione può e deve
accertare questi fatti, in modo che il Consiglio regionale possa,
nuovamente convocato, affrontare il problema con dei documenti,
senza affermazioni di esistenza o meno di discriminazione.
Noi abbiamo portato con il provvedimento disciplinare nei
confronti del Prof. Fiou, prendendo a base del nostro dibattito la
denuncia fatta prima dal Sindacato CGIL e poi raccolta dai quattro
Sindacati la necessità che si ponga un termine ad azioni che sono
da considerarsi discriminatorie e repressive.
Riteniamo che la nomina di una Commissione chiamata ad accertare
questi fatti non sia una patata bollente ma sia un compito, un
dovere che il Consiglio regionale deve attribuire ad un gruppo di
propri Consiglieri; solamente quando questi Consiglieri avranno
accertato, avranno la possibilità di riferire, il Consiglio
regionale con cognizione di causa potrà esprimere la sua parola
definitiva.
Però noi ribadiamo, e lo ribadiamo a conclusione di questo
dibattito, mantenendo la nostra mozione, che solo per il fatto di
aver iniziato un provvedimento disciplinare per un articolo che
esprimeva opinioni di carattere sindacale, la Sovrintendenza agli
studi ha compiuto un atto di repressione.
Noi pensiamo che il Consiglio regionale non voglia seguire
questa strada e, lo ripeto, che il Consiglio regionale voglia
affrontare invece e seguire la strada della democrazia e della
libertà; ecco perché noi insistiamo che per questo fatto - che non
è On. Caveri una bega fra Sovrintendente e un Insegnante - non
riguarda un ritardo nell'inizio delle lezioni, riguarda
esclusivamente la violazione di un diritto che noi crediamo, e noi
fermamente sosteniamo il cittadino abbia, quello di esprimere per
mezzo della stampa il proprio pensiero, ancor meglio se chi lo
esprime è un Sindacalista.
Germano (P.C.I.)
- Io faccio una brevissima
dichiarazione, che è una conseguenza della chiusura dell'intervento
del collega Ramera.
Io non ho l'abitudine di dare o di minacciare oscure risposte in
anticipo, io preferisco parlare chiaro.
Noi abbiamo con questa mozione, in questo dibattito, denunciato
l'atteggiamento di un funzionario che in alcune occasioni, in una
di queste sono testimone diretto, ha usato dei metodi che non
abbiamo esitato a definire fascisti.
Per noi elemento chiarificatore di questo dibattito e di quello
che verrà fuori dalla Commissione è che chi è d'accordo con questi
metodi lo appoggia, chi non è d'accordo come noi lo condanna;
questa è la breve dichiarazione che volevo fare.
Tonino (P.S.I.U.P.)
- Ma la mia vuole esser una
anticipata dichiarazione di voto su questa mozione pur non essendo
firmatario della mozione stessa, tuttavia ritengo e insisto con
dire che la Giunta, il Presidente o l'Assessore competente,
avrebbero il dovere, dovrebbero sentire il dovere di revocare il
provvedimento adottato nei confronti del Prof. Fiou, oltre alla
nomina di una specifica Commissione.
Perché dico questo? Perché se è vero che oggi, come oggi,
secondo alcuni, da come si è sentito in questa aula, non si può
provare l'innocenza, chiamiamola, dell'imputato che discutiamo fino
adesso, in questo caso che è il Prof. Fiou, è anche altrettanto
vero d'altra parte che nessuno può provare la sua colpevolezza qui
in questo Consiglio, anzi a me pare che con la dimostrazione di
oggi sia più chiaro ed attendibile che l'opinione che si è data si
tratti di una vera e propria discriminazione nei confronti di
questo Professore.
Quindi se noi oggi, come politici, responsabili del buon
andamento della scuola, non ci sentiamo in dovere di revocare quel
provvedimento, pur nominando una Commissione che indaghi sui fatti,
ci rendiamo anche responsabili di una condanna che si è ancora da
vedersi se esistono i motivi per essere causata questa
condanna.
Quindi io insisto, il mio voto sarà favorevole a questa mozione
perché si nomini una Commissione, se non viene accolto questo mio
pensiero della revoca del provvedimento voterò a favore di questa
mozione lo stesso, però con un biasimo nei confronti della Giunta
che ad un certo momento ha una responsabilità di fronte ai suoi
dipendenti.
Montesano (P.S.D.I.)
- La parola al Presidente della
Giunta.
Dujany (D.P.)
- Il mio intervento sarà breve e cercherò
di essere il più chiaro possibile perché ho l'impressione che la
discussione pomeridiana sia stata cosparsa di confusione e di
incertezze.
Non entrerò in modo specifico sull'occasione che ha condotto a
questa discussione perché ritengo che il provvedimento potrebbe
anche essere legittimo, in quanto una Autorità ha ritenuto di
applicare una legge che formalmente aveva il diritto di applicare;
l'interessato, forse per esuberanza giovanile, ha affermato cose
inesatte, non ho elementi sufficienti per valutare, il
provvedimento potrebbe essere giudicato inopportuno, però questa è
una valutazione soggettiva, quindi qui il processo non finirebbe
più. Vorrei piuttosto rilevare il problema di fondo.
Il Consiglio regionale che è stato costretto a discutere questo
problema vuole investirsene di questo problema politicamente o
vuole fare della piccola schermaglia per perdere del tempo?
Se è vero che l'Amministrazione regionale ha le competenze
amministrative che gli provengono dall'articolo 4 dello Statuto,
ritengo che il provvedimento del Ministro, qualora esplichi le
funzioni di esame di un ricorso, esplica una competenza puramente
amministrativa. Ritengo che in base al nostro Statuto questa
competenza amministrativa deve essere esercitata
dall'Amministrazione regionale perché se non abbiamo il coraggio di
vedere questo problema su un piano politico naturalmente non diamo
dignità e non diamo prestigio a questo Consiglio.
Quindi la nostra decisione di questa sera deve essere una
decisione di carattere politico e deve essere coraggiosa in questo
senso perché questa diatriba del problema delle note di
qualificazione nel campo della scuola è vecchio di 25 anni.
Se non abbiamo il coraggio di affrontarlo di petto e di
affermare e di riconoscere questa nostra competenza sul piano
naturalmente del nostro diritto e del nostro Statuto noi siamo dei
deboli e siamo dei rinunciatari.
È per questo che io non condivido alcune affermazioni, le quali
sostengono che lo stato giuridico del personale sono tali per cui
noi non possiamo intervenire; questo è vero, allo stato della
legislazione questo risponde a verità, ma noi siamo un organo
politico e dobbiamo avere il dovere di rimuovere gli strumenti
legislativi e i regolamenti esistenti se lo riconosciamo opportuno
e se ci riconosciamo competenti.
Quindi mi pare che questa competenza che, in base ai fatti
attuali e alla prassi e alla legislazione attuale, è di competenza
del Ministro, riconoscendo che tale atto del Ministro è un atto
puramente amministrativo, deve esser trasferito agli organi
regionali. Il modo poi con cui gli organi regionali lo possono
esercitare è tutto un problema da discutere ed è tutto un problema
da esaminare.
Io qui gradirei che il Consiglio sia in condizione e voglia
cortesemente affermare questa questione di principio in questa
occasione, altrimenti noi rischiamo di perdere una occasione valida
che dia dignità e prestigio e penso di autonomia concreta al
Consiglio regionale.
Con questo sono d'accordo per quanto riguarda il caso specifico
del rinvio alla Commissione per l'esame a condizione che però il
Consiglio voglia cortesemente esaminare questo aspetto più generale
e fare una affermazione di principio, rinviando poi l'esame
particolare naturalmente successivamente.
Perché non dimentichiamo, non facciamo i rinunciatari. Quando
qualche anno fa il Consiglio regionale ha preso un provvedimento
molto più grave di questo, nei riguardi di una punizione, ed era un
atto che ha avuto i suoi rischi e che ha avuto evidentemente i suoi
limiti, però ha avuto il coraggio di riconoscere una sua competenza
nel campo della scuola, ci sono stati i ricorsi amministrativi al
Ministero, ci sono stati i ricorsi al Consiglio di Stato, il
Ministero ha riconosciuto che la competenza è nostra, noi siamo
meno autonomisti dei governi centrali, delle autorità centrali.
Con questo mi pare che non leghiamo l'autorità burocratica che
ha i suoi compiti e ha le sue funzioni, però sta a noi politici di
verificare attraverso degli organi competenti, attraverso delle
istituzioni che riteniamo opportuno di creare in sede regionale, la
validità di queste decisioni in relazione ad un esame più
approfondito.
Montesano (P.S.D.I.)
- La parola al Vice Presidente
Fosson.
Fosson (U.V.)
- Vorrei rispondere prima all'ultimo invito
che è stato fatto dal Presidente della Giunta.
Ho visto che l'ha espresso con un tono un po' accalorato e non
so se era rivolto verso questa parte, perché se era rivolto verso
questa parte il Presidente della Giunta sa che l'Union Valdôtaine
su questi principi non è mai stata rinunciataria, mai sarà
rinunciataria, e che quindi siccome ha avuto sempre il coraggio di
affermare queste cose, anche quando molti di quelli che le
affermano adesso erano contrari, noi siamo perfettamente d'accordo,
d'altra parte l'aveva già detto prima il Consigliere Caveri, che la
competenza di fare una prova anche di forza e che la competenza sia
del Consiglio regionale, della Giunta regionale, dell'Assessore
regionale al posto del Ministro.
Quindi su questo punto mi pare che siamo chiari e non ci sia da
aggiungere altro.
Come dichiarazione di voto, a nome dell'Union Valdôtaine,
siccome da quanto è stato detto nella discussione noi non possiamo
accettare interamente la mozione così come è stata presentata dai
Consiglieri comunisti, che hanno detto di ribadirla interamente,
noi riteniamo che si debbano accertare i fatti, quindi è stata
fatta prima la proposta di demandare questo alla Commissione della
Pubblica Istruzione, non siamo del parere che la Commissione della
Pubblica Istruzione debba tranciare poi le questioni giuridiche che
sono state sollevate un momento fa, diciamo può anche deliberarle,
con questo non rinunciamo a niente e quindi per avere un documento
che possa essere votato, siccome non possiamo votare la mozione
come è stata presentata dai Consiglieri comunisti, noi presenteremo
questo deliberato:
"
Il Consiglio regionale
- questo ordine del giorno
praticamente -
"Il Consiglio regionale, nell'intento di
accertare i fatti lamentati da alcuni Consiglieri in riferimento
alla Scuola valdostana, deferisce l'accertamento di tali fatti alla
Commissione regionale della Pubblica Istruzione".
Montesano (P.S.D.I.)
- La parola al Presidente della
Giunta.
Dujany (D.P.)
- L'ordine del giorno della Giunta è il
seguente - della maggioranza scusatemi
- "Il Consiglio
regionale, dopo ampio dibattito sui fatti concernenti il personale
insegnante, Delibera
1°) di demandare alla Commissione consiliare per la Pubblica
Istruzione l'accertamento dei fatti denunciati;
(e fin qui mi pare siamo d'accordo)
2°) di affermare la competenza amministrativa
dell'Amministrazione regionale in sede di definizione dei ricorsi
di seconda istanza del personale insegnante".
Montesano (P.S.D.I.)
- Può essere accolto? Dica,
dica...
Fosson (U.V.)
- Abbiamo sentito adesso la proposta del
Presidente della Giunta, siccome la proposta del Presidente della
Giunta è inclusa interamente nella prima parte quanto abbiamo
proposto noi, abbiamo affermato prima che eravamo d'accordo
sull'altro punto di principio, ritiriamo la nostra e siamo pronti a
votare quella presentata dal Presidente della Giunta.
Montesano (P.S.D.I.)
- Signor Presidente, vuole per
favore passarmi il testo? Se ce n'ha una sola copia poi me la
dà.
La parola all'Assessore Milanesio.
Milanesio (P.S.I.)
- Io sono d'accordo sull'ordine del
giorno presentato dalla Giunta, dal Presidente a nome della Giunta,
però mi permetto di far osservare che sarebbe bene mettere un terzo
punto nel quale si dice di sospendere l'esecutività del
provvedimento, e se deve essere oggetto di esame sospendiamo
l'esecutività.
Montesano (P.S.D.I.)
- Come? Non ho capito.
Milanesio (P.S.I.)
- Sospendere l'esecutività del
provvedimento oggetto della discussione.
Montesano (P.S.D.I.)
- Allora adesso chiusa la
discussione, bisogna rimettere un po' d'ordine in tutte queste
proposte, scusi, dicevo chiusa la discussione bisogna mettere un
po' d'ordine in tutte queste proposte che ci sono state.
Mi sembra che le proposte dell'Avv. Caveri è inclusa in questa
proposta della Giunta.
La proposta Milanesio in parte è inclusa in questa proposta,
però Milanesio chiedeva anche la revoca del provvedimento.
Milanesio (P.S.I.)
- Non la revoca, la sospensione...
Montesano (P.S.D.I.)
- La sospensione del
provvedimento.
Milanesio (P.S.I.)
- Preciso perché qui non ci siamo
capiti. Io ho chiesto la sospensione del provvedimento, non la
revoca, comunque dell'esecutività del provvedimento va da sé che
però così dopo aver scambiato alcune parole col Presidente, va da
sé che se il Fiou fa ricorso è chiaro che se l'Organo competente a
questo punto è la Giunta, questa mia, diciamo così, questo mio
suggerimento può essere implicito.
Montesano (P.S.D.I.)
- Assessore Milanesio, se insisti in
questo, un attimo, un attimo, se insisti mi presenti - rinunciato?
Benissimo, va bene chiuso.
Milanesio (P.S.I.)
- Questo è implicito il fatto.
Montesano (P.S.D.I.)
- Adesso ritorniamo all'origine,
alla mozione, ecco Consigliere Dolchi, Lei cosa, dopo aver sentito
questo ordine del giorno, cioè questa modifica, questa proposta
fatta dalla Giunta, dall'Union Valdôtaine, cosa? Leggo, questo
diciamo così è il deliberato:
"Il Consiglio regionale, dopo ampio dibattito sui fatti
concernenti il personale insegnante, delibera: 1°) di demandare
alla Commissione consiliare per la Pubblica Istruzione
l'accertamento dei fatti denunciati;
2°) di affermare la competenza amministrativa della... -
qui c'è un bisticcio un po' -
dell'Amministrazione regionale in
sede di definizione dei ricorsi in seconda istanza del personale
insegnante".
Andrione (U.V.)
- È meglio così perché è vago, non si sa
ancora qual è l'Organo che sarà competente.
Montesano (P.S.D.I.)
- Va bene così, la competenza
amministrativa dell'Amministrazione regionale - chiaro?
Allora io chiedo ai proponenti una loro decisione prima di
passare ai voti dell'ordine del giorno, della mozione presentata
dalla Giunta e dalla loro.
Dolchi (P.C.I.)
- Siamo d'accordo con il secondo punto
per una questione di principio, e mi sembra di averlo già ribadito,
riteniamo che il problema sia di una sufficiente importanza e
gravità perché sia affidato, ai sensi dell'articolo 18, ad una
Commissione consiliare specifica, per cui chiediamo alla Presidenza
che l'ordine del giorno sia votato per divisione. Voteremo
solamente la seconda parte. Nel contempo chiediamo la votazione del
dispositivo della nostra mozione.
Montesano (P.S.D.I.)
- Ecco, io devo chiarire al
Consigliere Dolchi, così perché non ci siano poi discussioni, se
mantiene l'emendamento aggiuntivo, mantenendo aggiuntivo la mozione
va votata a scrutinio segreto, siete d'accordo? Perché? Perché
l'emendamento parla di una persona e per le persone bisogna votare
a scrutinio segreto.
Va bene, allora io mi devo accertare se si può votare per
divisione, poi la votiamo per intero però.
Andrione (U.V.)
- Sì esatto.
Montesano (P.S.D.I.)
- Allora si vota il dispositivo, il
deliberato proposto dal Presidente della Giunta - l'ordine del
giorno prima; permettete un attimo per accertare questo. Allora i
Signori Consiglieri, prima di tutto bisogna chiamarli, non mi pare
che ci siano tutti, sono chiamati a votare la proposta della Giunta
prima per divisione e poi per intero, mi sono spiegato? Cioè ci
sono i due punti... (
voce
) ...Ecco allora spiego meglio: il
deliberato contiene due punti che io ho letto, mettiamo ai voti il
punto 1°) sul quale il Consiglio si deve esprimere con una
votazione specifica; poi mettiamo in votazione il punto 2°) e poi
mettiamo in votazione il totale, prima l'1 poi il 2 e poi il
totale.
Caveri (U.V.)
- Io le domando di leggere il primo punto e
di leggere il secondo punto.
Montesano (P.S.D.I.)
- D'accordo - allora chi è
favorevole al primo punto che io leggo?
"Delibera"
- il Consiglio si intende -
"di demandare
alla Commissione consiliare alla Pubblica Istruzione l'accertamento
dei fatti denunciati"
.
Chi è favorevole alzi la mano - Contrari? Astenuti? Otto
astenuti, il resto favorevoli.
Il Consiglio è chiamato a votare il secondo punto che io leggo:
"Delibera di affermare la competenza amministrativa
dell'Amministrazione regionale in sede di definizione dei ricorsi
in seconda istanza del personale insegnante".
Chi è favorevole alzi la mano - Contrari? Astenuti? Il Consiglio
regionale approva all'unanimità. Si fa una votazione globale, chi è
favorevole alla delibera nella sua interezza alzi la mano - va bene
è una riprova - contrari? astenuti? Otto astenuti.
(
Voci
) ...si fa, eh si deve fare, egregio Pollicini, la
votazione la dirigo io!
Andrione (U.V.)
- Pollicini avrebbe potuto votare
contrario.
Pollicini (D.P.)
- Avrei voluto vedere se avessi votato a
favore!
Montesano (P.S.D.I.)
- Va beh, si passa...
Andrione (U.V.)
- La divisione...
Montesano (P.S.D.I.)
- Ma quando si vota per divisione si
fa sempre la votazione totale, questo per prassi.
Ora si passa a votare la mozione presentata dai Consiglieri
Dolchi e Siggia con l'aggiunta dell'emendamento che io leggo, anzi
leggo tutta la delibera con l'emendamento aggiuntivo:
"Delibera
di nominare, ai sensi degli articoli 18 e 24 del Regolamento
interno, una Commissione incaricata di appurare i fatti e di
accertare le responsabilità ed eventuali iniziative repressive,
riferendo quanto prima al Consiglio stesso"
- viene aggiunto
l'emendamento - "
nonché di impegnare la Giunta all'annullamento
del provvedimento disciplinare nel frattempo emesso, nei confronti
del Prof. Fiou".
Ci sono astenuti? Prima di passare, allora l'Assessore Milanesio
astenuto, l'Assessore Chantel, il Consigliere Pollicini...
(
Voce:
la maggioranza) ...Ma la maggioranza, quale
maggioranza? Io prego, non basta che il Consigliere Pollicini mi
dica la maggioranza, io chiedo chi si astiene alzi la mano...
(
Voci
) ...no, voglio far lavorare! È perché il Segretario
rogante deve... un attimo per favore, perché il Segretario vuole
vedere chi deve chiamare...
Caveri (U.V.)
- Domando la parola, se Lei me l'accorda
per dire soltanto questo: che i due articoli del Regolamento che
sono citati nella mozione Dolchi e Siggia, quei due articoli
stabiliscono che la nomina della Commissione specifica non è
obbligatoria perché all'articolo 18 si dice: "il Consiglio può -
quindi è una cosa puramente facoltativa - quindi il Consiglio può
fare quel che vuole".
Montesano (P.S.D.I.)
- Comunque noi votiamo la mozione,
ci sono degli astenuti... ha preso nota degli astenuti?
Andrione (U.V.)
- Se io ho capito bene, io chiedo
scusa...
Montesano (P.S.D.I.)
- Un attimo per favore!
Andrione (U.V.)
- Se ho capito bene...
Montesano (P.S.D.I.)
- Bordon, per favore, siamo in
votazione, io devo sapere che non vota.
Andrione (U.V.)
- Se ho capito bene si astengono i membri
della Giunta regionale e i Consiglieri Pollicini e
Personnettaz.
Montesano (P.S.D.I.)
- Va bene, allora si inizia la
votazione, dopo di che non è concessa più la parola. È inutile dire
che chi vota a favore è pallina bianca, chi vota contro è pallina
nera.
Risultato della votazione: presenti 31 - votanti 22 - astenutisi
dalla votazione: 9 - favorevoli 9 - contrari: 13 - Il Consiglio
respinge.
