Classificazione
BILANCIO E CONTABILITA' REGIONALE



Oggetto del Consiglio n. 1649 del 7 dicembre 2005 - Resoconto
OBJET N° 1649/XII - Suite de l'examen de la loi de finance et de
la loi de budget pour l'année 2006. (Suite de l'examen des
annexes)
Président - Nous pouvons continuer à examiner le budget 2006.
Nous commençons la partie des dépenses.
Page 69. Page 70.
Sur la page 71 la parole à la Conseillère Squarzino
Secondina.
Squarzino (Arc-VA) - Sulla pagina 71 vorrei capire come mai è
più che raddoppiato il capitolo 20160, che riguarda: "Indennità e
rimborso spese di trasporto al Presidente della Regione e agli
Assessori".
Président - La parole au Président de la Région, Caveri.
Caveri (UV) - In questo momento non sono in grado di rispondere;
risponderò - se la collega lo consente - un po' più avanti;
immagino che sia solo perché c'è una rappresentazione della realtà
delle spese che ci sono state. Se il Presidente consente,
risponderemo fra breve, in questo momento non ho la documentazione
sotto mano.
Président - Page 72. Page 73.
Sur la page 74 la parole à la Conseillère Squarzino
Secondina.
Squarzino (Arc-VA) - Rispetto al capitolo 30600, "Spese per la
formazione e l'aggiornamento professionale del personale
regionale", qui c'è un decremento molto lieve, è vero, ed è un
decremento che rimane costante nel triennio. Mi chiedevo, proprio
nell'ottica di quanto si è detto più volte, dell'importanza di
ripensare a tutta l'organizzazione dell'Amministrazione,
nell'ottica di qualificare il personale, perché se non c'è un
personale qualificato non è possibile neanche chiedere al personale
di aggiornarsi, mi chiedevo i motivi per cui ci si è attestati su
questa cifra e perché non si è voluto mantenere almeno il livello
dello scorso anno.
Président - La parole au Président de la Région, Caveri.
Caveri (UV) - Utilizzeremo di più i fondi del Fondo sociale
europeo, quindi questo decremento è irrisorio.
Président - Page 75. Page 76. Page 77. Page 78. Page 79.
Sur la page 80 et 81 la parole à la Conseillère Squarzino
Secondina.
Squarzino (Arc-VA) - Vorrei analizzare insieme alcune voci di
bilancio di pagina 80 e 81. A pagina 81 abbiamo, al capitolo 42365,
le spese per gli operai forestali, rispetto ai quali nel "PREFIN"
si parla dell'intenzione di pensare ad un'agenzia. La mia domanda
è: quella proposta riguarda solo gli operai di cui al capitolo
42365 o interessa anche tutti gli altri operai, che sono a pagina
80, cioè gli operai per i lavori di amministrazione diretta,
capitolo 38361, gli operai per sistemazione diretta
idraulico-forestale, capitolo 38380, personale per i vivai
forestali, capitolo 38950? In caso non ci fosse un unico progetto,
come mai si pensa di differenziare la situazione di questi vari
operai.
Président - La parole au Président de la Région, Caveri.
Caveri (UV) - L'obiettivo resta quello di fare un'azienda
all'interno della quale, in un primo momento, confluiscano gli
operai forestali e, quasi in contemporanea, anche gli operai del
settore edilizio.
Président - Page 82. Page 83. Page 84. Page 85. Page 86. Page
87. Page 88. Page 89. Page 90. Page 91. Page 92. Page 93. Page 94.
Page 95. Page 96.
Sur la page 97 la parole à la Conseillère Squarzino
Secondina.
Squarzino (Arc-VA) - A pagina 97, capitolo 58400, sono previsti
"Contributi agli enti locali per le spese di gestione dei servizi
sociali a favore delle persone anziane e inabili". È una legge che
prevede i contributi per i servizi a favore delle persone anziane,
sulla base di quote capitarie per i singoli servizi, stabilite
dalla Giunta; così recita la legge n. 93/1982 a cui si riferisce
questo capitolo. La mia domanda è: nel "PREFIN", ma poi anche in
altri momenti, è stato detto e ribadito, si è preso atto
dell'aumento della popolazione anziana e quindi della necessità di
offrire i servizi alla popolazione anziana. Nel triennio vediamo
che la cifra rimane intatta, allora mi chiedevo: se questa cifra
viene calcolata sulla base della quota capitaria, qui si è pensato
che nel triennio rimane inalterato il numero degli anziani per i
quali i Comuni devono provvedere a servizi?
Président - La parole à l'Assesseur à la santé, au bien-être et
aux politiques sociales, Fosson.
Fosson (UV) - Questa è una domanda giusta. Su questo settore,
proprio anche riprendendo quello che diceva il collega Salzone
ieri, non basta avere tanti soldi da investire nel sociale, ma
bisogna riorganizzare - come diceva giustamente il collega Salzone
- i servizi. In questo senso ci rendiamo conto - lo abbiamo scritto
nel "PREFIN" - che l'invecchiamento aumenterà nella popolazione
valdostana soprattutto, perché probabilmente li curiamo bene, ma
bisogna riorganizzare i servizi: ecco perché la quota della
gestione dei servizi per anziani, in accordo con gli enti locali,
rimane praticamente uguale in questo triennio, però sarà sottoposta
- ai sensi della L.R. 93/82, alla valutazione degli enti locali
sulla base del principio che chi può, in riferimento
all'applicazione dell'IRSE, anche in questo settore dovrà
contribuire.
Secondo discorso: come lei vede, al capitolo 61314 c'è un
aumento di fondi per la legge 22/1993 che mantiene a domicilio gli
utenti, quindi c'è una compensazione nell'applicazione di quella
Legge. Nella sanità ad esempio, c'è un aumento di finanziamenti per
la RSA di Antey, già da quest'anno, perché dal 1° dicembre di
quest'anno è aperta la RSA ad Aosta, vale a dire 20 posti in più.
Con questa struttura pensiamo di compensare e diversificare i
servizi, riorganizzandoli meglio. C'è poi un aumento nell'ADI
(Assistenza domiciliare integrata), perché l'anziano dovrà rimanere
a domicilio il più possibile.
Président - Page 98. Page 99. Page 100. Page 101. Page 102. Page
103. Page 104. Page 105. Page 106. Page 107. Page 108. Page 109.
Page 110. Page 111. Page 112. Page 113. Page 114. Page 115. Page
116. Page 117.
Sur la page 118 la parole au Conseiller Tibaldi.
Tibaldi (CdL) - Pagina 118, capitolo 35060: in competenza ci
sono 2,4 milioni di euro per l'acquisto di beni patrimoniali.
Vorremmo capire, visto che ci sono anche dei residui, se questi
soldi sono destinati a sfociare in qualche compravendita; in caso
affermativo, in quale direzione vanno le intenzioni della
Giunta.
Président - La parole à l'Assesseur au budget, aux finances, à
la programmation et aux participations régionales,
Marguerettaz.
Marguerettaz (UV) - Come avete avuto modo di vedere quando
abbiamo approvato l'"Omnibus", abbiamo introdotto una norma in cui
abbiamo inserito una regola più elastica rispetto a quella
precedente, quella di avere un piano acquisti a scorrimento. Questo
ci permetterà nelle prossime settimane di presentare un piano di
acquisti, che è un piano decisamente superiore rispetto a questo
importo, se dovessero perfezionarsi tutti gli acquisti. Quello che
è stato introdotto oggi è non rappresentativo della volontà di
acquisizione di tutti i beni, ma una prima disponibilità
finanziaria, che potrà essere poi rafforzata in fase di
assestamento di bilancio...
(interruzione del Consigliere Tibaldi, fuori
microfono)
... come lei ben sa, abbiamo già in corso una serie di
approfondimenti per quanto attiene le aree per l'aeroporto, che già
di per sé drenerebbero tutte queste risorse; abbiamo delle sedi
prossime all'Assessorato all'agricoltura che oggi vengono occupate
e che sarebbe bene acquisire. Le farei alcuni esempi, ma sono -
allo stato attuale - all'interno di un dossier che è sul tavolo del
Governo regionale, che necessiterà di un passaggio in Giunta per la
proposta e in Consiglio regionale per la sua validazione.
Président - Page 119. Page 120.
Sur la page 121 la parole au Conseiller Tibaldi.
Tibaldi (CdL) - Capitolo 35650, pagina 121: si prevede una
sottoscrizione di titoli azionari per ulteriori 2 milioni di euro;
già lo scorso anno sono stati impegnati 3 milioni di euro, lo
scorso anno c'erano altri interventi in previsione... la
costruzione di un tunnel di servizio che è stata finanziata anche
mediante l'aumento di capitale sociale; adesso vorremmo sapere se
questi soldi sono finalizzati allo stesso intervento o se ci sono
altre destinazioni.
Président - La parole à l'Assesseur au budget, aux finances, à
la programmation et aux participations régionales,
Marguerettaz.
Marguerettaz (UV) - È esattamente come è stato rappresentato dal
collega Tibaldi. La società "SITRASB" ha un progetto, ormai datato
da alcuni anni, che è la galleria di servizio, strumento ritenuto
indispensabile anche dall'ANAS, che ha fatto un'approvazione
tecnica di quel progetto; un progetto che tuttavia è in fase di
perfezionamento, ne ha parlato il Presidente la settimana scorsa
con il Ministro Lunardi per accelerare l'approvazione anche
finanziaria del progetto, per dare una copertura a questa opera. È
un'opera - ricordo - che è esclusivamente finalizzata alla
sicurezza, non migliora per niente il risultato gestionale del
traforo, perché andiamo ad introdurre esclusivamente una struttura
che serve per l'incolumità degli utenti, forse addirittura
penalizza le "performances" economiche, perché aumentano i costi di
gestione, quindi è corretto che si inserisca all'interno di un
quadro di sostegno per le tratte internazionali fatte dal Governo.
Questo finanziamento non è totale, è parziale, quindi nel "mix"
finanziario c'è una parte di capitale proprio; questo aumento di
capitale sociale va esattamente a completare quel piano finanziario
che si regge grazie ad un contributo statale, così come ad un
aumento di capitale. Questo discorso - è ovvio - è un discorso che
già conosciamo; ad esempio, tutta l'autostrada che va a Courmayeur
ha un contributo importante dell'ANAS, come anche un finanziamento
da parte dei soci. Devo prendermi i dossier, ma l'opera mi pare si
aggiri sui 20 milioni di euro.
Président - Sur la page 122 la parole au Conseiller Comé.
Comé (SA) - Volevo avere delle informazioni sul capitolo 21880:
"Progetti e sperimentazioni in ambito informatico e telematico"...
quali sono i progetti e le sperimentazioni più evidenti che
verranno finanziate con questo capitolo.
Président - La parole au Conseiller Tibaldi.
Tibaldi (CdL) - Mi associo alla richiesta del collega Comé,
perché anch'io ho evidenziato il capitolo 21880; in particolare
vorrei sapere se nell'ambito di questa iniziativa rientra anche il
digitale terrestre.
Président - La parole au Conseiller Frassy.
Frassy (CdL) - Sul capitolo 21881 aumentano le risorse; questo
fatto ci lascia nella convinzione che l'incarico più volte dato e
più volte atteso da "Finaosta" per una diversa gestione della
distribuzione dei generi contingentati... forse nemmeno per il 2006
avremo la possibilità di vedere la luce. Vorremmo sapere
dall'Assessore Ferraris, che mi sembra l'avesse seguito con
particolare entusiasmo perché annunciava sempre l'imminente
operatività degli studi di "Finaosta", che ne è di quello studio
più volte ripreso.
Président - La parole à l'Assesseur aux activités productives et
aux politiques du travail, Ferraris.
Ferraris (GV-DS-PSE) - Per quanto riguarda la domanda posta dal
collega Frassy, il disegno di legge sui generi contingentati
extra-carburanti approderà in Giunta prima della fine dell'anno,
quindi il tutto sarà operativo a partire dal 2007, perché come lei
avrà visto, da attento osservatore delle deliberazioni di Giunta,
per il 2006 si procederà ancora con il vecchio sistema.
Président - La parole à l'Assesseur au budget, aux finances, à
la programmation et aux participations régionales,
Marguerettaz.
Marguerettaz (UV) - Rispetto al capitolo 21880 abbiamo tutta una
serie di richieste che attengono lo sviluppo della società
dell'informazione, la veicolazione di informazioni turistiche,
l'accesso universale e di identificazione, sistemi e sviluppi
telematici, portali pubblica amministrazione, sistemi multimediali
e culturali, nuovi sviluppi del PSIUP - sistema informativo del
personale - e progetti speciali di informatizzazione. All'interno
di questi progetti speciali di informatizzazione, come ho indicato
nella relazione, esiste una previsione per le attività funzionali
al digitale terrestre, così come abbiamo già avuto modo di
impegnare dei fondi nel lontano bilancio del 2004, quando abbiamo
predisposto un bando Cnipa Consiglio-Giunta, così nell'ambito di
questi progetti speciali di informatizzazione abbiamo delle
disponibilità per poter costruire dei servizi da proporre su questa
piattaforma. È un discorso in divenire; ad esempio tutto quel
progetto che è stato a suo tempo proposto era un progetto che
valeva 600mila euro. Ovviamente, se abbiamo la possibilità di
drenare risorse, così come in quella proposta che ci cofinanziano
gli interventi, cercheremo di utilizzare tutti gli strumenti
possibili. Qui abbiamo quindi i progetti speciali di
informatizzazione.
Président - Page 123.
Sur la page 124 la parole au Conseiller Tibaldi.
Tibaldi (CdL) - Capitolo 21850: a pagina 124 si parla di
"Incarichi di consulenza a "Finaosta" per istruttorie
valutative"... immagino inerenti le leggi regionali indicate,
normalmente sono fondi destinati a coprire le spese di convenzioni
per applicare queste leggi. Vorremmo sapere quanti sono i
consulenti che vengono ingaggiati per l'applicazione di queste
leggi e in quali settori operano.
Président - La parole à l'Assesseur aux activités productives et
aux politiques du travail, Ferraris.
Ferraris (GV-DS-PSE) - Questo capitolo paga la consulenza che la
"Finaosta", in quanto finanziaria regionale, svolge nei confronti
delle istruttorie valutative legate alle imprese artigiane e
industriali, quindi non paghiamo direttamente delle consulenze, ma
è l'attività che "Finaosta" svolge a favore della Regione. Fa parte
delle convenzioni che sono state sottoscritte fra l'Amministrazione
regionale e "Finaosta".
Président - Sur la page 125 la parole au Conseiller Comé.
Comé (SA) - Per chiedere, al capitolo 21852, "Spese per
incarichi di consulenze per l'istruttoria delle domande di
contributi presentate ai sensi della legge regionale n. 84/1993"...
vedo che ci sono 100mila euro in competenze e non vi è niente in
assestato 2005... ne chiedo il perché.
Président - La parole à l'Assesseur aux activités productives et
aux politiques du travail, Ferraris.
Ferraris (GV-DS-PSE) - Sono spese di consulenza legate
all'attivazione della legge n. 84, legge sulla ricerca, che prevede
100mila euro per il 2006; probabilmente, per quanto riguarda
l'attività che è già stata svolta negli anni precedenti, sono su un
altro capitolo... verifico e le faccio sapere qualcosa.
Président - Page 126. Page 127. Page 128. Page 129.
Sur la page 130 la parole à la Conseillère Squarzino
Secondina.
Squarzino (Arc-VA) - Capitolo 22560; prendo atto con
soddisfazione che nel 2006 è stata prevista per gli interventi
regionali di cooperazione e solidarietà con i Paesi in via di
sviluppo una cifra superiore a quella del 2005: 305 mila euro. Mi
chiedo come mai però nel 2007 e 2008 si ritorna alla cifra del
2005.
Président - La parole au Président de la Région, Caveri.
Caveri (UV) - Spesso sul pluriennale dobbiamo far quadrare i
conti, quindi quando ci sarà la finanziaria il prossimo anno
vedremo di mantenere le risorse invariate con questo aumento.
Président - Sur la page 131 la parole au Conseiller Comé.
Comé (SA) - Sul capitolo 22630, "Spese per la disponibilità di
un aereo della "S.p.a. Air Vallée"", vi è un aumento di competenza
rispetto all'assestato. Volevo capire, anche se è un aumento lieve,
il perché di questo aumento.
Président - La parole au Président de la Région, Caveri.
Caveri (UV) - È previsto dal contratto.
Président - Page 132. Page 133. Page 134. Page 135.
Sur la page 136 la parole à la Conseillère Squarzino
Secondina.
Squarzino (Arc-VA) - Capitolo 51340: volevo capire, visto che
quest'anno sono previsti 6,47 milioni di euro, ma nel 2007-2008 c'è
un aumento che va rispettivamente fino a 13 milioni di euro e 12
milioni di euro, mi chiedevo come mai questo e mi chiedevo, tenendo
conto della risposta precedente, se anche questo aumento era stato
fatto per far quadrare i bilanci.
Président - La parole au Conseiller Tibaldi.
Tibaldi (CdL) - Se l'Assessore può darci qualche lume ulteriore
rispetto a questi dati che sono inseriti a pagina 136 per quanto
riguarda il prospetto generale sulla viabilità. Sono quasi 15
milioni di euro che vengono stanziati in competenza, con interventi
di vario genere per manutenzione di opere stradali generali, poi
per l'acquisto di strumentazione tecnica; vorremmo capire quali
sono le opere prioritarie che qui assorbono i fondi che sono
indicati in questa tabella.
Président - La parole à l'Assesseur au territoire, à
l'environnement et aux ouvrages publics, Cerise.
Cerise (UV) - Partendo dal capitolo 51300, "Spese per opere
stradali di interesse regionale"... questo capitolo va a finanziare
gli interventi di messa in sicurezza delle strade regionali e per
l'adeguamento di strade regionali. Su questo faremo forse un giorno
una riflessione, nel momento in cui vogliamo capire cosa vogliamo
fare della rete stradale regionale, se la vogliamo tenere come
quella di un Paese in via di sviluppo, chiederemo i soldi ai Paesi
in via di sviluppo, altrimenti dovremo fare degli investimenti.
Per quanto riguarda il capitolo di manutenzione su strade
regionali, questo capitolo finanzia gli interventi di manutenzione
ordinaria che comprendono i tappeti di asfalto, sostituzione di
guard-rail, manutenzione alle gallerie stradali e tutto il lavoro
che si fa nel periodo invernale per quanto riguarda sgombero neve e
sabbiature. È un capitolo che ha subito una drastica riduzione
rispetto agli anni precedenti, basta vedere l'assestato, e questo
ci porterà ad avere dei ritardi per quanto riguarda quelle spese
che possiamo prorogare, perché su questo abbiamo delle spese che
non possiamo assolutamente evadere. Lo sgombero neve non si può
evadere, la sabbiatura non si può evadere, lo stesso vale per la
segnaletica stradale, altrimenti incorriamo in sanzioni penali.
Viceversa, il ripristino del manto di usura, se non verrà fatto
quest'anno - a meno che non succedano fatti eccezionali - potrà
essere prorogato negli anni futuri: questo è il motivo per il quale
ci sono queste variazioni di bilancio.
Per quanto riguarda le spese per strumenti tecnici, automezzi,
attrezzature stradali, ricordo che abbiamo un settore, quello dei
cantonieri, che utilizzano mezzi e carburante in particolare.
L'ideale è quello di avere un cantoniere per ogni 5 km. di strade,
abbiamo circa 500 km. di strade, quindi dovremmo avere circa 100
cantonieri più i capi cantonieri; ognuno di questi è dotato di un
automezzo nella forma più semplice - un'Ape -, altrimenti si tratta
di mezzi un po' più nobili quando sono cantonieri che lavorano in
squadra. Questa è la previsione che va sulla base dell'assestato
per quanto riguarda i consumi.
Président - Page 137. Page 138. Page 139. Page 140. Page 141.
Page 142. Page 143. Page 144. Page 145. Page 146.
Sur la page 147 la parole au Conseiller Frassy.
Frassy (CdL) - Vorremmo alcuni chiarimenti sul capitolo 38660,
che è titolato alla "Conservazione e all'incremento del patrimonio
boschivo e valorizzazione della rete sentieristica": c'è un
assestato di 4,145 milioni, residui che sono ancora molto alti, 6,7
milioni, e una competenza di 1.895,00 euro, poi sul triennale ci
sono cifre vicine ai 4 milioni. Vorremmo capire qual è la logica di
queste cifre, sicuramente ridotte rispetto all'assestato e ai
residui. Ritenete di avere portato a compimento le previsioni
contenute nel programma di legislatura oppure è una difficoltà di
reperire risorse che il suo Assessorato ha pagato - forse più di
altri - su questo tipo di interventi, che sono interventi da noi
ritenuti importanti, soprattutto per quanto riguarda la rete
sentieristica. Rete che - come avevamo avuto occasione di dirci
anche in passato -, sebbene abbia avuto miglioramenti significativi
rispetto a un passato lontano, ha bisogno di aggiornamenti continui
perché ci sono sentieri nelle nostre vallate che, di tanto in
tanto, finiscono nel nulla. Vorremmo capire quale scelta politica
c'è dietro a questi numeri che, ad una prima lettura, sono
difficilmente interpretabili.
Président - La parole à l'Assesseur à l'agriculture et aux
ressources naturelles, Isabellon.
Isabellon (UV) - Come giustamente sottolineava il collega
Frassy, la necessità di intervenire sulla rete sentieristica è
importante. È evidente che nel bilancio triennale è stata
identificata la necessità di mantenere lo stesso livello di
intervento anche per gli anni successivi, e per quel che
riguarda...
(interruzione del Consigliere Frassy, fuori
microfono)
... come no? Comunque è stato mantenuto il programma previsto,
perché c'è un programma pluriennale di interventi che tiene conto
delle necessità, emerse a seguito degli interventi fatti in
precedenza. Non è quindi sicuramente una volontà, quella di ridurre
gli interventi da prevedere, ma tutto deve essere compatibile con
le disponibilità di bilancio complessive; i programmi si fanno
anche sulla base delle disponibilità da distribuire nei diversi
settori di intervento.
Président - Collègue Squarzino, le Président aurait la réponse
par rapport à votre question.
La parole au Président de la Région, Caveri.
Caveri (UV) - Prendiamo atto che quest'anno la previsione era di
circa 47mila, in realtà il consuntivo a settembre è di 77mila. La
ragione principale dell'aumento delle spese è dovuta alle scelte
che abbiamo fatto di effettuare questa trasferta, in particolare
nelle Regioni di Friuli Venezia Giulia, Trento e Bolzano, ed è
dovuta anche al fatto che in questo periodo sono necessarie
maggiori trasferte su Roma e su Bruxelles. Abbiamo quindi
fotografato in maniera più realistica - visto che siamo a
settembre, a 77mila - una previsione di 100mila, perché più
realistica rispetto ai 47mila che erano stati previsti.
Président - La parole au Conseiller Frassy.
Frassy (CdL) - Tornando al capitolo per il quale avevo domandato
lumi all'Assessore, ho ascoltato con attenzione la sua risposta,
però mi sfugge la logica operativa, oltre che politica, che c'è
dietro a questi numeri. Se c'è un attestato di 4,145 milioni di
euro e ci sono dei residui per 7,7 milioni, abbiamo quasi 12
milioni di somme che sono state nel 2005 già spese e in parte non
spese, ma impegnate; di conseguenza, c'è una mole di lavori
significativa, perché la cifra di riferimento è quasi 12 milioni.
Ora, la competenza del 2006 è di 1,895 milioni, nel triennale è al
di sotto dei 4 milioni, perciò quando lei dice che è importante
intervenire in questo contesto, che non è finita l'attività di
valorizzazione e di incremento del patrimonio boschivo, non riesco
a capire se questi numeri sono necessità di una quadratura di
bilancio - come risponde di tanto in tanto il suo collega che
gestisce i "cordoni della borsa" -, altrimenti non si spiega. A
fronte di 12 milioni siete scesi a meno di 2 milioni, perciò è un
tracollo totale delle risorse disponibili nell'ambito delle sue
deleghe su questo argomento, che noi riteniamo importante, ma lei
stesso ritiene importante! La sua spiegazione, Assessore, non è
perciò coerente con la sua volontà politica! La sua volontà
politica la sottoscriviamo, ma le risorse che l'Assessore
Marguerettaz le ha messo a disposizione per concretizzare questa
volontà politica sono risibili, perché... o avete sprecato 12
milioni nel 2005... altrimenti è evidente che sono insufficienti
meno di 2 milioni nel 2006: è questo che volevo evidenziare!
Président - La parole à l'Assesseur au budget, aux finances, à
la programmation et aux participations régionales,
Marguerettaz.
Marguerettaz (UV) - Forse nell'analisi che fa il collega Frassy
c'è un equivoco, ma è un equivoco che riscontro già in altre
considerazioni, cioè la sommatoria dell'assestato con i residui.
Sono due cose diverse: da un lato, abbiamo una competenza, quello
che viene allocato nell'ambito delle risorse disponibili dell'anno
e quello che è il residuo. Il residuo è semplicemente un importo
che è stato introdotto nella competenza del 2005 o nelle competenze
degli anni precedenti, ma che non ha avuto ancora una
manifestazione monetaria, ed essendo queste...
(interruzione del Consigliere Frassy, fuori
microfono)
... sono stati impegnati e non liquidati. Allora questo è tanto
più importante quando le opere si riferiscono ad investimenti che
hanno una durata nel tempo pluriennale. Questi residui così
importanti lei li trova in queste attività, come li trova nei
lavori pubblici, quando vengono iniziate le attività, ma con la
logica della prosecuzione dei lavori vengono allocati a fine anno,
non essendo stati liquidati nei residui. Il confronto che lei deve
fare è quindi fra l'assestato 2005 e la competenza, allora vedrà
che la differenza non è così abissale, esiste una differenza,
nell'ambito delle risorse disponili abbiamo 2 milioni di euro
contro 4 milioni, ma non c'è questo confronto fra 12 e 2! Per cui
non c'è un programma che viene totalmente disatteso, c'è un
programma che viene effettuato, la dimostrazione di avere dei
residui è che tanto è già stato messo in atto, quindi si attende
un'attività che si sviluppi nel tempo.
Président - Sur la page 148 la parole au Conseiller Tibaldi.
Tibaldi (CdL) - L'Assessore Isabellon si ricorderà che
recentemente abbiamo parlato della vigilanza sugli incendi boschivi
e sulle attività di controllo, prevenzione e repressione che
effettua il Corpo forestale valdostano. Vedo che sono iscritte, a
pagina 148 e 149, diverse voci di spesa che riguardano la stessa
area tematica di intervento, ovvero lotta agli incendi dei boschi,
ricostituzione di boschi percorsi dal fuoco, tutela dei boschi
dagli incendi, ricostituzione soprassuoli boschivi distrutti o
danneggiati da eventi calamitosi. Innanzitutto vedo che è stata
frammentata in 3 capitoli differenti questa area di intervento: mi
chiedo come mai e mi chiedo perché non sia stata prevista in un
unico capitolo di spesa. Qual è la differenza che esiste fra questi
capitoli, che sono qui, indicati separatamente, e se non è
prevedibile una riunione della materia in un'unica legge, magari
nel cosiddetto "piano di sviluppo rurale", come indicato nel
capitolo 38830... perché non viene riordinato in senso più organico
e non così frammentario? Se lei mi dice che deve essere così
frammentato, magari ci spiega qual è la ragione di questa
frammentazione degli interventi che comunque attengono agli incendi
boschivi.
Président - La parole à l'Assesseur à l'agriculture et aux
ressources naturelles, Isabellon.
Isabellon (UV) - Per quel che riguarda il piano di sviluppo
rurale, in questo capitolo, 38830, rientrano gli interventi che
sono stati inseriti nelle misure del suddetto piano e questo è
operativo dal 2000. In questa fase stiamo completando il piano di
sviluppo rurale 2000-2006, di conseguenza c'è una rivalutazione
sulla base dell'esperienza maturata e siamo in fase di
predisposizione delle nuove misure. Una revisione degli interventi
nel settore, visto che il piano di sviluppo rurale contiene anche
il settore che fa riferimento al Dipartimento risorse naturali e,
nello specifico, anche gli interventi che riguardano le aree
boscate, abbiamo in previsione di andare a rivedere i possibili
interventi che in questo momento non erano previsti sul piano, ma
facevano riferimento ad altre leggi.
Sicuramente nel piano di sviluppo rientrano anche gli interventi
dei consorzi di miglioramento fondiario che possono assumere un
ruolo più attivo anche per quel che riguarda la gestione dei
boschi: questo è un argomento che è in fase di valutazione.
Recentemente abbiamo - lo vedremo quando parleremo di agricoltura -
in corso una trattativa sia con il Ministero che con la CE per quel
che riguarda l'impostazione del piano di sviluppo 2007-2013, fra
l'altro è ancora in discussione se sarà regionale o nazionale, di
conseguenza è un'azione che stiamo portando avanti. I capitoli sono
così impostati per le diverse tipologie di intervento. Per quel che
riguarda il passato, qui abbiamo uno storico di interventi e le
motivazioni che a monte hanno portato ad avere diversi canali di
finanziamento onestamente non le conosco, perché questi sono degli
interventi che si sono consolidati in questo modo.
Per quanto riguarda il capitolo 38820... sono le spese per la
prevenzione e la lotta agli incendi dei boschi, per la
ricostituzione dei boschi percorsi dal fuoco. Qui abbiamo le spese
per l'acquisto di piccole attrezzature e materiale per la
prevenzione e lotta agli incendi, abbiamo le spese per vettovaglie
personale volontario e di ruolo nei periodi di intervento e
spegnimento incendi boschivi, le somme necessarie per l'acquisto di
materiale per la realizzazione di pubblicazioni atte alla
prevenzione di incendi in bosco, le spese necessarie per studi e
rilievi di dati per la prevenzione incendi, le spese necessarie per
la revisione annuale del piano regionale antincendio boschivo.
C'è poi il capitolo 38830, che sono i contributi legati al piano
di sviluppo rurale in corso per la difesa e tutela dei boschi dagli
incendi. In questo caso abbiamo dei dettagli legati a contributi a
privati, consorzi di miglioramento fondiario con personalità
giuridica privata. Questo rientra in quello che dicevo prima, che è
l'attività che anche i consorzi di miglioramento fondiario possono
fare in quanto di natura privata come i privati singoli per quel
che riguarda la difesa e la tutela dei boschi dagli incendi. In
questo caso il piano di sviluppo rurale prevede un'azione compresa
nella misura 3.4, l'azione a difesa della tutela dei boschi dagli
incendi; tale azione prevede contributi in conto capitale per la
realizzazione di piste antincendio da parte di proprietari singoli
o associati, di consorterie e Comuni, di serbatoi d'acqua e invasi,
canalizzazioni e per l'acquisto di mezzi di trasporto e
attrezzature antincendio.
Per quel che riguarda i serbatoi d'acqua e invasi, spesso questi
possono avere una multifunzionalità, per esempio sugli interventi
che fanno i consorzi di miglioramento fondiario per la
realizzazione delle vasche di carico degli impianti di irrigazione,
affinché vengano realizzate con delle caratteristiche che abbiano
anche una valenza di possibili punti di pescaggio per riuscire a
fare degli interventi in quota, nelle zone a maggior rischio di
incendio. I Comuni, possono usufruire di questi interventi ad
esempio nel momento in cui si utilizzano dei bacini che possono
avere anche degli usi diversi, sempre di tipo integrato: faccio
l'esempio del bacino del Col du Joux dove si utilizza anche per
l'innevamento artificiale. Questo è importante, perché con gli
stessi interventi si risponde a diverse esigenze fra di loro
compatibili.
Il capitolo 38845 riguarda "Spese per interventi intesi alla
ricostituzione dei soprassuoli boschivi distrutti o danneggiati da
eventi calamitosi"; in questo caso l'intervento è circoscritto alle
zone interessate e percorse dal fuoco, comunque in tal caso si fa
riferimento alla legge n. 32/1991. Si tratta degli interventi
finanziari per la ricostituzione dei soprassuoli boschivi
danneggiati da eventi calamitosi eccezionali. Vengono qui previsti
interventi di taglio e sbosco e stoccaggio del legname danneggiato
da eventi calamitosi, come alluvioni, incendi o vento, di viabilità
forestale, di rimboschimenti conseguenti al taglio e, infine, di
opere preventive protettive contro la caduta di massi e slavine per
proteggere i nuovi rimboschimenti dagli incendi.
La predisposizione dei piani di ricostituzione può essere
affidata a professionisti esterni, le somme sono indispensabili per
un intervento nel triennio nelle aree colpite da incendio nel 2004
a Saint-Denis e nel 2005 a Nus e Verrayes; sono circa 250 ettari di
pineta. Ad esempio, a Saint-Denis, c'è la necessità di intervenire
sul Ru de Marseiller che ha visto la distruzione delle passerelle
che servivano come percorso pedonale, quindi qui ci sono degli
interventi che hanno una multifunzionalità, nel senso che oltre a
mantenere il presidio e l'utilizzo delle infrastrutture esistenti,
permette di andare a mettere in sicurezza il versante, perché in
questo caso è una zona, dove pur essendo di competenza
dell'Assessorato ai lavori pubblici il problema della gestione dei
movimenti in atto nella zona di Frayè, per quel che riguarda la
nostra competenza abbiamo possibilità di intervenire ad integrare
la messa in sicurezza con queste opere.
Président - Sur la page 149 la parole au Conseiller Frassy.
Frassy (CdL) - Su due capitoli: il 39105 e il capitolo della
pagina successiva, ovvero il 39440, perché ritengo che possano
avere una correlazione, perciò farei una domanda unica
all'Assessore.
Il primo capitolo titola "Spese di pubblicità sull'attività del
Corpo forestale" e ha 16.800,00 euro come assestato, la competenza
va a 27.200,00 euro; poi, se andiamo a vedere il triennale, schizza
completamente in alto nel 2007 per ridiscendere nel 2008.
L'andamento di questo capitolo come competenza era 16.800,00 nel
2004, 27.200,00 nel 2006, 57.200,00 nel 2007 e 7.200,00 nel 2008.
Ora, sarà forse che noi siamo esageratamente sospettosi, però il
vedere un capitolo titolato "Pubblicità", sapendo che la pubblicità
è l'anima del commercio, ma è anche uno degli elementi con i quali
la politica si propone e con la quale gli Assessori si presentano,
vorremmo capire questa strana coincidenza che vede questo capitolo
schizzare nel 2007 a 57.200,00 euro rispetto alla competenza di
16.800,00 euro dello scorso bilancio di previsione. C'è una
crescita costante fino al 2007 per arrivare a un tracollo nel 2008,
cioè ad elezioni regionali consumate... questo capitolo tracolla a
7.200,00 euro. Riteniamo che ci sia un collegamento con il 39440,
con la differenza che quest'ultimo è meno discrezionale, perché fa
riferimento ad interventi per protezione e divulgazione delle
risorse naturali e questo capitolo viene tagliato rispetto alle
previsioni dello scorso bilancio e rimane come taglio costante nel
triennale. Ci piacerebbe capire quale ragionamento politico, più
che contabile, ci sia dietro all'andamento finanziario del capitolo
39105.
Président - La parole à l'Assesseur à l'agriculture et aux
ressources naturelles, Isabellon.
Isabellon (UV) - Il collega Frassy mi chiede del capitolo 39105;
in effetti, ad una lettura immediata, salta agli occhi questa
situazione. Voglio subito sgombrare il campo da ipotesi di
pubblicità personale del sottoscritto, perché al di là del fatto
che non fa parte della mia indole, tutto qui è legato ad una
manifestazione che era già stata prevista, ma che non riguarda
l'Assessorato, in quanto è una manifestazione specifica che prevede
l'organizzazione di un campionato dei forestali, un campionato da
svolgersi a Brusson: è l'organizzazione dei campionati europei
forestali di sci nordico a Brusson a cavallo 2006-2007. I fondi
necessari per questa manifestazione sono, per il 2006, 20mila euro
più 50mila euro 2007. È un intervento di un'organizzazione puntuale
che viene fatta a rotazione nelle varie località. Questo credo che
abbia una valenza di tipo turistico, in quanto l'indotto che si può
venire a creare è interessante perché, come per altre
organizzazioni dello stesso tipo, pur essendo un campionato rivolto
a queste categorie di lavoratori, prevede una presenza sul
territorio, una movimentazione e anche una pubblicità che può
essere solo benefica per quel che riguarda le attività turistiche
legate allo sci di fondo.
Capitolo 39440: le spese per interventi per la protezione
risorse naturali e per la divulgazione della loro conoscenza, sono
i campi scuola, sono spese per la produzione, acquisto, diffusione
e realizzazione di materiale divulgativo e promozionale, la
realizzazione, produzione e acquisto di materiale. Le rimoduliamo
compatibilmente con le disponibilità che dobbiamo gestire per tutto
il settore, perché ci sono delle necessità nell'ambito di un budget
da utilizzare, ci può essere una rimodulazione che magari nelle
assegnazioni dei vari capitoli permette di rendere compatibile la
necessità di svolgere l'attività con la miglior gestione possibile
delle risorse disponibili.
Président - Sur la page 150 la parole au Vice-président
Lanièce.
Lanièce (SA) - Ai capitoli 39580 e 39600 si parla della gestione
dei giardini alpini, le somme indicate sono le stesse dello scorso
anno, solo che penso che al loro interno ci sia anche la somma per
la gestione del giardino Chanousia, di cui oggi dovremmo votare la
legge e che prevede degli interventi finanziari. Volevo capire come
mai è stato mantenuto nel triennio lo stesso importo. Vorrei anche
sapere quali sono gli altri eventuali giardini, per i quali vengono
fatte queste spese che sono pari a 30.800,00 euro.
Président - La parole au Président de la Région, Caveri.
Caveri (UV) - Non c'è alcun cambiamento nell'aspetto gestionale
del giardino, almeno per adesso, perché il giardino Chanousia
rientra già nei finanziamenti che la Regione eroga. Credo che
eroghi a Chanousia, Paradisia e Saussurea, quello del Monte Bianco.
L'unico problema che in prospettiva avremo è vedere se l'Ordine
Mauriziano, che in parte partecipa anche alla fondazione che
gestisce il giardino, avrà intenzione di non impegnarsi più. Ma per
il momento la questione non è ancora manifesta, quindi vedremo nei
prossimi mesi. Rispetto alla legge che voteremo più avanti non c'è
un cambiamento.
Président - La parole au Vice-président Lanièce.
Lanièce (SA) - Visto che gli importi vengono mantenuti e che c'è
la volontà di andare avanti... vorrei sottolineare che è importante
che quando verranno ripartite le somme, si tenga conto che finora
la Regione ha speso più soldi per il mantenimento del giardino
Chanousia rispetto ai Francesi: questo per evitare che la parte
italiana, e cioè noi, alla fine spenda di più di quella
francese.
Président - Sur la page 151 la parole au Conseiller Frassy.
Frassy (CdL) - Il capitolo 39620 riguarda il contributo per il
funzionamento della "Fondazione Gran Paradiso" e, anche qui, la
lettura comparata dei numeri di questo bilancio, del triennale e
del bilancio dell'anno precedente, ci lascia perplessi! Penso che
al di là di quello che dirà l'Assessore, forse il collega Borre,
che è Presidente della Fondazione, possa integrare.
Noi partiamo da una serie di considerazioni che sono oggettive e
non penso che siano condizionate da una visione politica, e sono
l'aumento delle competenze gestorie della Fondazione, nel senso che
c'è un progetto importante sul villaggio minerario e in prospettiva
ci sarà anche il recupero dei siti minerari, ma qui siamo ancora
nella prospettiva medio-lunga; rimanendo a questione del domani, se
non dell'oggi, è la gestione che in base a dichiarazioni della
Giunta dovrebbe essere affidata alla "Fondazione Gran Paradiso",
del museo minerario che dovrebbe essere aperto, della gestione del
villaggio minerario, dell'ostello che è costituito nell'ambito del
villaggio minerario, del bar ristorante e di tutto quel complesso
che definiamo "villaggio minerario". Sono perciò attività nuove che
avranno esigenza di risorse ulteriori.
Andiamo a leggere i dati finanziari. Nella previsione del 2004
avevamo una competenza di 250mila euro e il dato importante è che
questi 250mila euro li abbiamo ritrovati nell'assestato 2005 e
nella cassa dello scorso bilancio... cioè nel 2005, pardon, non nel
2004; quindi nel 2005 c'era una competenza di 250mila euro, una
cassa di 250mila euro e troviamo un assestato, oggi, sul 2005, di
250mila euro. La conclusione mi sembra pacifica da un punto di
vista contabile: la "Fondazione Gran Paradiso" ha utilizzato tutto,
cioè ha utilizzato le risorse assegnate, le ha utilizzate come
cassa e di conseguenza ce le troviamo come assestato.
A fronte di una situazione del genere e di una prospettiva come
ho tratteggiato prima, ci aspettavamo un mantenimento di quelle
risorse, invece scopriamo che la competenza viene tagliata da
250mila euro a 200mila euro. In realtà questo taglio è ancora
maggiore, perché la previsione di cassa è di 180mila euro, perciò
in sostanza il taglio è significativo. Allora mi domando: avete
ripensato i tempi di avvio della gestione del villaggio minerario,
avete cambiato idea su chi lo deve gestire? Avete scoperto dei
sistemi che ci sfuggono per una gestione diversa, che sia meno
onerosa di quanto non fosse la gestione di una situazione che era
meno impegnativa dal punto di vista degli accadimenti che dovevano
essere affrontati dalla "Fondazione Gran Paradiso"? Teniamo conto
poi che quel tipo di investimento da più parti è stato riconosciuto
- noi, fra questi - come un intervento importante anche in
un'ottica di turismo, di turismo culturale, di turismo
scolastico... Gradirei che su questi numeri ci fosse
l'esplicitazione di un ragionamento politico, per capire con quali
tempi e in quale direzione andate rispetto a quell'interessante
progetto che era la valorizzazione di quel complesso chiamato
"villaggio minerario".
Président - La parole au Président de la Région, Caveri.
Caveri (UV) - La "Fondazione Grand Paradis" nasce per lo
sviluppo del territorio attiguo e che si trova anche all'interno
del Parco del Gran Paradiso, partendo dal presupposto di una
difficoltà che si manifestava nel comportamento del Parco del Gran
Paradiso, perché come sappiamo, anche se il Parco del Gran Paradiso
è partner della Fondazione, va detto che purtroppo le risorse che
lo Stato trasferisce al parco sono assolutamente risicate, quindi
ci troviamo di fronte alla necessità di valorizzare, attraverso una
serie di strutture come i centri visita e l'animazione di tali
centri, l'insieme delle attività che si svolgono in località molto
diverse le une dalle altre. La valorizzazione di Valsavarenche ha
un suo significato, la valorizzazione dei siti di Cogne assume un
significato ancora diverso.
Abbiamo applicato alla "Fondazione Gran Paradiso" quello che è
stato applicato all'insieme delle fondazioni: c'è stata una
riduzione dolorosa, ma dovuta, nei tempi di austerità che ci sono e
che ha colpito dalla "Fondazione Courmayeur" alla "Fondazione
Montagna sicura", la "Fondazione Chanoux"...
(interruzione del Consigliere Frassy, fuori
microfono)
... comunque abbiamo fatto un discorso, capisco che lei si
voglia divertire, ma c'è poco da divertirsi, nel senso che capisco
la ragione per la quale vuole accendere dei fuochi, ma qui i fuochi
possono essere spenti con molta tranquillità, in quanto non c'è
alcuna intenzione da parte del Governo regionale, per quel che
riguarda la valorizzazione del complesso minerario di Cogne, non
c'è alcuna intenzione dicevo di recedere dalla valorizzazione di
questo sito e da una sua gestione attraverso la Fondazione. Visto
che lei fa il segno dei soldi, è chiaro che lo "start up" di questa
attività si trova all'orizzonte 2007, quindi il fatto che le
risorse tornino a 250mila è perché la conclusione dell'opera e
l'inizio della sua gestione non dovrebbero creare alcun
problema.
Oggi il Governo regionale - fra l'altro il tema è già stato
trattato con il Presidente della Fondazione - ha bisogno di
approfondire tutti gli aspetti gestionali di quella struttura,
perché sono aspetti di non poco conto che ineriscono la gestione
dell'ostello, della caffetteria, la gestione di tipo museale,
quindi è probabile che ad inizio dell'anno prossimo, d'intesa con
la Fondazione e con fondi che non rientrino nei fondi ordinari
della Fondazione, faremo un approfondimento su questo tema. È
evidente che esiste oggi la necessità di coordinare l'azione di
diversi soggetti, compreso il fatto che, se tutto andrà in un certo
modo, nel 2006 inizierà anche l'esercizio del trenino. Dovrebbe
quindi giungere a maturazione un sistema di valorizzazione
complessiva dell'insieme delle opere che ci sono, tenendo conto che
in contemporanea e fra qualche settimana avremo l'esito della
valorizzazione probabile delle miniere. Si tratta quindi di
confermare la bontà della "Fondazione Gran Paradiso". Fra l'altro
ci tengo a segnalare che anche sul futuro e sul ruolo della
Fondazione a breve avremo un incontro complessivo su diverse
questioni, compreso il piano e il regolamento del parco e il piano
di sviluppo socio-economico con l'Ente nazionale Parco del Gran
Paradiso.
Président - La parole au Conseiller Borre.
Borre (UV) - Quanto ha detto il Presidente Caveri è già stato
dibattuto in una riunione in cui sono stati convocati sia
l'Assessore che il Presidente al momento della stesura del
bilancio.
La legge che stanzia 250mila euro al Gran Paradiso risale a
questa primavera, i soldi sono arrivati nella tarda estate, quindi
la Fondazione non ha speso la parte che avrebbe speso se la legge
avesse modificato prima questa possibilità di intervento. Abbiamo
un avanzo di amministrazione che ci permetterà la tranquilla
gestione del 2006 con i fondi che ci sono stati messi a
disposizione, anche perché - come ha detto il Presidente - il
villaggio minerario non è stato ultimato. Sapete che c'è stato un
fallimento dell'impresa che stava lavorando alle strutture
all'interno del villaggio, quindi ha ritardato l'ultimazione delle
opere. La caffetteria che doveva essere aperta a dicembre e il
centro visita non potranno essere aperti che a Pasqua, quindi per
l'inizio della stagione estiva.
Ritengo quanto detto dal Presidente molto importante, cioè un
incontro con la Giunta e la Commissione territorio per verificare
lo stato di fatto di quanto abbiamo, oggi a Cogne, e anche nel
centro visite di Valsavarenche e Rhêmes, rispetto anche ai fondi
messi a disposizione della Fondazione da parte della Regione e
integrati, come chiesto dall'allora Giunta da parte dei Comuni,
perché la Regione ha aumentato il suo contributo, ma ha chiesto che
anche i Comuni e l'Ente parco aumentassero la loro quota, per
essere veri attori all'interno di questa struttura, che dovrebbe
non solo gestire le strutture costruite dalla Regione nel
territorio del parco, ma dovrebbe anche permettere una migliore
valorizzazione di quelle strutture e dei Comuni interessati dal
parco. Per fare questo la Fondazione sta lavorando sul territorio
con un tavolo di lavoro, che comprende le AIAT, i Comuni e le varie
associazioni e consorzi che operano sul territorio; quindi, per
quanto è stato ridotto quest'anno, non ha compromesso l'attività
della Fondazione e - come vedete - è stato riportato a 250mila
euro, come prevedeva la legge, il contributo per il 2007-2008,
periodo che dovrebbe vedere l'inizio dell'attività della Fondazione
perché tutte le opere saranno a regime.
Président - La parole au Conseiller Frassy.
Frassy (CdL) - Due considerazioni e una precisazione da parte
dell'Assessore Marguerettaz sulla gestione di questi capitoli.
Dice il Presidente della Fondazione che ci sono ancora risorse
significative, che non sono state né spese né impegnate; mi domando
allora perché nell'assestato 2005 troviamo lo stesso importo che
c'era nella competenza del bilancio di previsione 2005, nel senso
che abbiamo 250mila euro di competenza nella previsione 2005 e
250mila euro nell'assestato del 2005. La sensazione che ricaviamo
da questa lettura è che quelle risorse sono state completamente
spese, almeno a leggere il bilancio, perché la competenza coincide
con l'assestato. Rileviamo tra l'altro che non è che vogliamo
accendere dei fuochi, nel senso che su questa cosa, Presidente, lei
sorride, ma noi siamo ferventi sostenitori della valorizzazione di
tutto l'insieme di quel complesso, tant'è che sulla questione
mineraria che sta a monte siamo stati promotori attivi di una serie
di sopralluoghi e di indirizzi che potessero portare a
concretizzare un certo percorso di turismo minerario.
Lei fa un discorso di 2007; io, invece, ho ascoltato con maggior
soddisfazione quanto ha detto il Presidente della Fondazione: che
Pasqua... e mi sembra che fosse questa Pasqua...
(interruzione del Consigliere Borre, fuori microfono)
... caffetteria e museo comunque avranno dei costi, il problema
che lei ipotizza di verificare una gestione complessiva... vorrei
capire se lo fate prima di Pasqua o dopo, perché la gestione
complessiva è una previsione di gestione che, in base a ciò che
sarà pronto, verrà dato in gestione con certi sistemi.
Mi sembra, dall'insieme delle due risposte, che sulla gestione a
regime di questo complesso ci sia ancora un po' di confusione su
"chi farà che cosa" e soprattutto su quante risorse saranno
necessarie. Noi, su questo aspetto, auspichiamo che ci possa essere
la possibilità non di rincorrere le scadenze, Presidente Borre, ma
di fare un ragionamento di pianificazione in senso positivo delle
tappe di apertura dei vari siti che compongono il museo e di non
trovarci nella situazione in cui si è trovato il collega Praduroux
per l'Associazione "Amici Forte di Bard"! Non apro la parentesi
sulle compatibilità o meno, perché questa ci siamo ripromessi di
riaffrontarla a bilancio chiuso, ma sul modo di gestione non si può
essere sempre prigionieri delle scadenze, soprattutto su opere
importanti per le risorse impegnate e importanti per i ritorni di
immagine e turistici che ci si aspetta o addirittura culturali nel
caso del Forte di Bard!
Avete tutto il tempo - come maggioranza - di schiarirvi le idee
e poi di portare una proposta complessiva all'attenzione delle
commissioni, dove ci possono essere contributi da parte di quelle
forze che, pur stando all'opposizione, condividono la
valorizzazione di questi siti: questa è una raccomandazione che
faccio al Presidente della Fondazione, perché è inutile che stia a
parlare con la Giunta quando la Fondazione ha una sua fisionomia e
ha un Presidente che è, al momento, Consigliere regionale! Di
conseguenza penso sia importante che su questa cosa, Presidente
Borre, ci sia un impegno suo, nel senso che molte volte lei si è
trovato in commissione a dover "obtorto collo" accettare le
"frette" della sua maggioranza; tenga presente che qui, il primo
responsabile, è il Presidente della Fondazione, perciò non vorremmo
trovarci con il Presidente Borre che dice: "abbiate pazienza, ma
qui Pasqua è la settimana prossima, bisogna aprire"... Lo diciamo
prima di Natale, perciò c'è tutto il tempo per convincere la
maggioranza, prima, e poi per fare un discorso più allargato.
Assessore Marguerettaz, se mi spiega questo "miracolo contabile"
che mi sfugge, le sono grato!
Président - La parole à l'Assesseur au budget, aux finances, à
la programmation et aux participations régionales,
Marguerettaz.
Marguerettaz (UV) - Ho un compito assolutamente più semplice di
quello di spiegare "miracoli": quello di spiegare la contabilità,
cosa più alla mia portata.
Senza voler avere toni accademici, molto banalmente, ci sono
varie fasi nell'ambito della contabilità pubblica, ci sono le
previsioni, quindi quella che voi avete sul vostro documento è la
previsione assestata, cioè la previsione che è definita oggi, dopo
tutte le variazioni che nel tempo sono intercorse fra il bilancio
di previsione licenziato lo scorso anno ad oggi. Rispetto a questo
ci sono delle previsioni che sono delle previsioni di cassa e delle
previsioni di residuo; rispetto a quello che avete nel documento,
avete un assestato che continua ad essere di 250, un impegnato che
voi non avete, che è sempre 250, che è quello del bilancio scorso;
ad oggi c'è un pagamento di 175mila euro. Se non si facessero
ulteriori liquidazioni, il residuo non sarebbe di 50, perché questo
è un residuo presunto, ma ci sarebbe un residuo di 75.000.
Rispetto a questo tipo di percorso noi...
(interruzione del Consigliere Frassy, fuori
microfono)
... le sto dicendo che questo residuo è un residuo presunto; se
si definisse così com'è oggi la situazione, cioè di 250mila di
previsto, di 250mila di impegnato e di 175mila di liquidato -
perché varie sono le fasi - non è sufficiente la previsione per
poter pagare, ma c'è una fase che si chiama "impegno" che è una
deliberazione di Giunta, dopodiché c'è la fase di liquidazione,
quindi di pagamento, che ad oggi è stata fatta per 175.000. Se
questo si definisse, il residuo presunto si discosterebbe
dall'effettivo perché questo diventerebbe 75.000; se, al contrario,
da qui alla fine dell'anno dovessimo pagare tutto, anche questo
residuo non sarebbe corretto, perché il residuo sarebbe zero, ma
qui si conclude l'iter dell'Amministrazione regionale. Nell'ambito
della Fondazione il percorso è autonomo e noi non abbiamo
visibilità su questo documento, ha detto bene il collega Borre;
dentro l'Amministrazione potrebbero esserci avanzi come non
esserci, perché una volta trasferite le risorse, queste vengono
attratte nella sfera decisionale della Fondazione che, nell'ambito
delle sue attività, può averle spese tutte come non ancora, quindi
questo ragionamento deve essere fatto su 2 tavoli diversi, che fra
di loro si parlano, ma non hanno delle corrispondenze.
Président - Sur la page 152 la parole au Vice-président
Lanièce.
Lanièce (SA) - Volevo chiedere informazioni in merito al
capitolo 39685, che riguarda il problema degli interventi per la
Conca di Cheneil. A settembre di quest'anno ho presentato una
iniziativa con la quale avevo sottoposto all'Assessore la necessità
di addivenire al più presto alla realizzazione di questo accordo di
programma che permetta di definire gli obiettivi indicati in questa
legge, perché se non si mette a punto questo accordo di programma
questi intendimenti rimangono sulla carta e non si dà concretezza
alla legge; fra l'altro avevo sollecitato di muoversi al più
presto, proprio per cercare di rendere accessibile questa Conca
attraverso la realizzazione di un ascensore. Ho visto che c'è un
importo di 300mila euro per quanto riguarda la competenza 2006 e
poi nel triennio ci sono 200mila nel 2007 e 100mila nel 2008.
Volevo sapere, con queste somme a disposizione, quali interventi
si vogliono porre in essere, in modo da capire se questa operazione
parte, e quindi capire se c'è la volontà al più presto non solo di
realizzare questo ascensore ma anche di sottoscrivere questo
accordo di programma che è fondamentale, sul quale anche
l'Assessore si era detto d'accordo quando aveva risposto alla mia
interrogazione.
Président - La parole au Conseiller Maquignaz.
Maquignaz (UV) - Volevo intervenire riguardo a questo argomento,
ma già il collega Lanièce mi ha quasi del tutto anticipato, come
tempi soprattutto. Comunque sia, non c'è alcun problema,
l'argomento è sempre quello, quindi coglievo l'occasione per
chiedere al nostro Assessore Isabellon a che punto è l'accordo di
programma; soprattutto volevo capire meglio nel futuro come si
intende cercare di risolvere la situazione legata al poter salire a
Cheney. Si è parlato per tanti anni di un ascensore inclinato, si è
parlato anche di una strada; chiaramente vorrei capire meglio quali
sono le intenzioni e in quale direzione si vuole andare, ma se si
vuole andare nella direzione dell'ascensore inclinato, chiedo che
si cerchi di creare un piano per fare questi investimenti, per fare
questo ascensore e dare una risposta chiara alla comunità di
Cheney, dove ci sono delle aziende che stanno nascendo, vi sono
alberghi esistenti, vi sono delle famiglie che vi abitano tutto
l'anno.
Président - La parole au Conseiller Tibaldi.
Tibaldi (CdL) - Stessa pagina, ma argomento differente. Vorrei
avere alcuni chiarimenti sullo stato dell'arte al Parco del Monte
Avic. In particolare sappiamo che dal 1992 esiste una legge che
prevede l'infrastrutturazione del parco, in particolare della
strada di accesso al parco. Sono 10 anni che stiamo iniettando
risorse per poter realizzare una strada di accesso che sia decente,
che permetta una regolare fruizione turistica e per coloro che sono
estimatori della natura. Vorremmo sapere, alla luce di questi
notevoli investimenti, a che punto sono giunti oggi i lavori e con
questi 2,6 milioni di competenza cosa si prevede di realizzare
nell'anno in questione.
C'è poi un altro aspetto di cui si sta parlando da tempo, che
riguarda l'estensione territoriale del parco. Vogliamo sapere se è
un'ipotesi che tuttora persiste in capo agli amministratori
regionali, magari anche in capo agli amministratori locali
eventualmente interessati, qualora vi siano degli sconfinamenti che
vadano oltre il territorio di Champdepraz e vadano ad interessare i
cosiddetti "Comuni limitrofi". Vorremmo avere, anche qui, alcuni
ragguagli in merito.
Président - La parole au Conseiller Frassy.
Frassy (CdL) - Sarò telegrafico. Il capitolo 39680 fa
riferimento agli "interventi per la valorizzazione dell'area del
Marais di Morgex e La Salle": è una di quelle vicende infinite che
si è arenata a più riprese fra ripensamenti, contestazioni locali,
ricorsi al TAR. Vorremmo capire quali sono le previsioni operative
per il 2007.
Président - La parole à l'Assesseur au territoire, à
l'environnement et aux ouvrages publics, Cerise.
Cerise (UV) - Per quanto riguarda la realizzazione della strada
di accesso al Parco del Mont Avic, attualmente stiamo realizzando
una galleria dal costo di 8 milioni di euro, cioè più di quello che
spendiamo per tutta la viabilità regionale. È la galleria che
dovrebbe risolvere quel problema molto delicato che è quello dei
calanchi. Con questi soldi, che sono altri 2,6 milioni di euro,
andiamo a realizzare 2 interventi che sono: il primo, quello di
mettere in sicurezza il bivio per Gettaz e, con il restante,
realizziamo l'allargamento del tronco superiore. Se volete, ho una
piccola cartina che vi lascio. Con questi soldi si fanno degli
interventi di messa in sicurezza e di miglioramento della strada di
accesso al parco sul versante di Champorcher, perché lì c'è una
strada che data dagli anni '70, finanziata con i fondi della
bonifica montana, attualmente una strada interpoderale. Questa
strada interpoderale, che viene utilizzata sia per consentire
l'accesso al Parco del Mont Avic dalla parte di Champorcher con il
Colle del Lago Bianco, che è l'itinerario più frequentato, creando
tutta una serie di problemi, perché lì ci sono macchine che sono
parcheggiate dappertutto, ci sono problemi di sicurezza..., sia per
accedere all'area del parco che si trova nel vallone di
Clavalité... dicevo, questa strada non si vuole assolutamente far
diventare un'autostrada, ma si vuole mettere in sicurezza in modo
da consentire al Comune di chiuderla al traffico e quindi di
mettere in servizio una navetta per far transitare la gente che
vuole accedere al Parco del Mont Avic, versante Clavalité, in
condizioni di sicurezza.
Président - La parole à l'Assesseur à l'agriculture et aux
ressources naturelles, Isabellon.
Isabellon (UV) - Cheneil, capitolo 39685: in merito agli
interventi dei colleghi Lanièce e Maquignaz, vorrei fare il punto
della situazione, visto che anche ieri il collega Perrin ne aveva
parlato.
Cheneil: dal momento del mio insediamento a luglio di quest'anno
ho avuto modo di affrontare l'argomento, in quanto il Comune di
Valtournenche aveva predisposto una bozza di accordo di programma
elaborato da parte di un gruppo di tecnici incaricati. Il Comune ha
usufruito di un primo finanziamento per questa prima fase dei
lavori, quindi ha prodotto all'Assessorato la bozza di accordo di
programma. Tale bozza di accordo - come già citato in precedenza
dal collega Lanièce, in occasione di una richiesta di delucidazioni
in merito - va a coinvolgere, vista la tematica particolare di
questa situazione che ha degli interessi multidisciplinari
nell'ambito dell'Amministrazione - diversi settori
dell'Amministrazione, quindi ha necessità di essere esaminato da
diversi Assessorati. Per poter esaminare la bozza presentata dal
Comune si è dovuto costituire un gruppo di lavoro. Questo gruppo si
è già riunito in due occasioni ed ha affrontato le problematiche
legate alla tempistica e alle azioni da mettere in campo per andare
nella direzione prevista di valorizzazione della Conca di Cheneil,
in attuazione della legge approvata da questo Consiglio.
A Cheneil ci sono diverse sensibilità, ma Cheneil non è un
museo, lì c'è qualcuno che ci vive; e chi ci vive ha delle esigenze
che non necessariamente sono esigenze che possono aspettare, quindi
in attesa di quella che sarà la soluzione a regime, chiedono a noi
di gestire anche il transitorio. Il collega Maquignaz sa bene che
ci sono delle necessità legate a queste esigenze di chi in questa
località vive. Negli incontri che ci sono stati con la presenza
della rappresentanza del Comune in Assessorato, è emersa la
necessità di dare una risposta alle istanze di chi, in questo
momento, ha necessità di svolgere le sue attività e di prevedere
degli eventuali interventi di tipo edilizio. Negli anni, qui, si
sono presentate delle istanze fra di loro non sempre in linea e
attualmente quello che possiamo affermare è che, anche a seguito
della necessità di raggiungere la località con una viabilità di
tipo normale, in attesa della soluzione definitiva prevista
dall'accordo di programma, si è addivenuti a quanto segue.
Attualmente nella località è presente una pista per un cantiere
di intervento che è stato realizzato dall'Amministrazione comunale,
pista legata alla realizzazione di un acquedotto, e c'è una
richiesta anche da parte degli abitanti fatta al Comune e inviata
per conoscenza a noi, di poter usufruire di questa pista di
cantiere. Il Comune ha risposto che, essendo una pista di cantiere
non in sicurezza, questa non può essere utilizzata, però nell'esame
della gestione della situazione per quel che riguarda il periodo di
transizione, in sede di queste riunioni per l'esame della bozza di
accordo di programma è stata valutata anche la possibilità di
rendere momentaneamente utilizzabile la pista - fatte le opportune
opere di messa in sicurezza - e questo è stato in linea di massima
approvato dal responsabile della Sovrintendenza, in quanto si
tratterebbe di una soluzione transitoria.
L'obiettivo finale è che Cheneil non debba essere in ogni caso
dotato di accesso viario, quindi è stata confermata la necessità di
predisporre uno studio per l'ascensore inclinato, che tecnicamente
deve essere esaminato per fare in modo che la località possa essere
raggiunta sia dalle persone che dai materiali necessari, anche per
eventuali interventi edilizi; quindi il Comune ha fatto una
richiesta per uno studio e l'Amministrazione Regionale ha
trasferito le risorse necessarie per questo studio. Successivamente
si addiverrà da parte del gruppo di lavoro all'approvazione della
bozza che in questo momento è in fase di predisposizione, quindi
auspico che il lavoro di questo gruppo si svolga nel più breve
tempo e si possa poi andare avanti. L'obiettivo, visto che c'è
questa multidisciplinarità, è che facendo un gruppo di lavoro si
sveltiscono i pareri dei singoli Assessorati, in quanto si va nella
direzione di utilizzare quella che negli anni si è consolidata come
l'azione più efficace: quella di costituire le Conferenze di
servizi per rilasciare i pareri piuttosto che rilasciare dei pareri
singoli. Per quel che riguarda gli interventi, nel triennale sono
previste delle risorse; evidentemente negli anni a venire,
nell'eventualità che ci sia una necessità di ulteriori risorse,
questo potrà essere preso in considerazione.
Per quanto riguarda il Mont Avic, per la parte relativa alla
viabilità, all'accesso e alle infrastrutturazioni necessarie alla
fruibilità del parco ha già risposto il collega Cerise; c'erano
alcune richieste di chiarimenti da parte del collega Tibaldi per
quel che riguarda le volontà politiche, legate all'eventuale
estensione del parco anche verso i Comuni limitrofi. Un'azione è
già stata fatta ed è l'estensione del parco sul Comune di
Champorcher: in concomitanza con l'estensione del parco è
necessario poi prevedere quel che serve per la fruibilità del parco
anche da quella direzione e questa è un'opportunità in più per la
valorizzazione del parco; di conseguenza anche la valorizzazione
della zona di Champorcher con questo "atout" da giocare, vista la
vocazione di turismo minore, turismo naturalistico, che quella zona
ha. Il perimetro del parco: ci sono ancora dei contatti in corso
con le Amministrazioni di Châtillon in prima battuta per quel che
riguarda la zona di Bella Comba e Rodoz sul territorio di Montjovet
e anche un "pourparler" è stato avviato con il Comune di Chambave e
in parte con il Comune di Pontey, perché questo può essere un
obiettivo da verificare per i prossimi anni.
Per quel che riguarda il capitolo 39680, il collega Frassy
chiedeva delucidazioni in merito agli interventi per la
valorizzazione naturalistica della riserva naturale del Marais di
Morgex e La Salle. In questo caso c'è da dire che è in previsione
un intervento, essendo stato concordato con i vari enti
territoriali - quindi Comune di La Salle e Morgex - uno stralcio
dell'area est comprendente il centro di ricerca e gli interventi di
naturalizzazione della riserva naturale; qui è stata raggiunta
l'intesa con le Amministrazioni comunali competenti ed è stato
ultimato il progetto definitivo dello stralcio area est: questo è
in fase di approvazione. Parallelamente è stata avviata la
progettazione definitiva dello stralcio area est integrata
dall'elaborazione del piano di gestione del sito "Natura 2000" e
del piano di gestione economica delle strutture previste.
Evidentemente le risorse previste sono per partire con un 1° lotto
esecutivo e potrà essere avviata la procedura di appalto per la
realizzazione di questo 1° lotto funzionale, corrispondente
all'edificio destinato al centro di ricerca. Questo edificio
destinato a centro di ricerca va ad integrarsi con la
valorizzazione, il recupero e soprattutto la messa in sicurezza del
Museo di Saint-Pierre, perché mentre nel museo verrà mantenuta
tutta la parte espositiva, in questa sede verranno allestite tutte
le attività di ricerca del Museo di Saint-Pierre, nell'ottica di
una valorizzazione complessiva dell'offerta di una gestione per
quel che riguarda il centro di ricerca, e anche la possibilità di
essere di supporto al Museo di Saint-Pierre, museo che a sua volta
dovrà diventare il punto di riferimento per tutti i centri
visitatori delle varie aree naturali della Valle d'Aosta. Questo
per fare in modo che ci sia un'impostazione razionale, soprattutto
per quel che riguarda l'offerta verso l'esterno e l'indirizzo
naturalistico nei luoghi più decentrati: tale è l'obiettivo
politico di detti interventi...
(Il Presidente del Consiglio invita l'Assessore Isabellon a
concludere)
... probabilmente dovremmo fare un intervento per volta e una
risposta per volta, perché qui c'è una risposta plurima e, se la
modalità di operare è domanda-risposta, per me è più facile.
Président - Page 153. Page 154. Page 155. Page 156.
Sur la page 157 la parole au Conseiller Tibaldi.
Tibaldi (CdL) - La legge n. 31/2000 è stata recentemente
abrogata e qui sono stanziati in competenza contributi per
interventi demolizione di impianto per radiodiffusione e
radiocomunicazione. Allora vorremmo capire perché, ai sensi di una
legge abrogata, vengono stanziati questi fondi, poi se c'è una
giustificazione contabile in merito a questo stanziamento, se può
darci qualche informazione più sostanziale su quali sono i
beneficiari di questi contributi e quali impianti si prevede di
demolire, tenendo presente che c'è anche un assestato 2005 che è di
420mila euro.
Président - La parole à l'Assesseur au territoire, à
l'environnement et aux ouvrages publics, Cerise.
Cerise (UV) - Qui c'era l'impegno pluriennale, però se è vero
che abbiamo abrogato una legge è altrettanto vero che ne abbiamo
approvata un'altra...
(interruzione del Consigliere Tibaldi, fuori
microfono)
... però quando il bilancio è andato in stampa non c'era ancora
la legge, c'era il disegno di legge n. 84, diventato poi la legge
n. 25. C'era un impegno pluriennale, così nei 2 capitoli... uno
riguarda il trasferimento agli enti locali; l'altro riguarda quelli
che si chiamano gli "interventi per la delocalizzazione". Finora
non abbiamo finanziato nulla sulla delocalizzazione e non possiamo
fare delle previsioni, perché questa è materia che si alimenta
sulla base delle richieste dei singoli gestori degli impianti.
Com'è noto, la legge n. 21 è stata inapplicata, perché mancavano
degli elementi di applicazione. Adesso che tutti gli elementi di
ostacolo sono stati rimossi, la legge diventerà operativa e noi ci
aspettiamo che già dai primissimi tempi del prossimo anno arrivino
richieste di contributi per la delocalizzazione e quindi per il
ripristino ambientale dei siti precedentemente occupati.
Président - Sur la page 158 la parole au Conseiller Comé.
Comé (SA) - Volevo chiedere all'Assessore... capitolo 67375: qui
c'è l'impegno per quanto riguarda la riqualificazione e
valorizzazione dei beni urbanistici, ambientali e paesaggistici...
fra l'altro l'Assessore ci aveva già anticipato che sarebbe
aumentato l'impegno per il 2006, ma volevo chiedere, poiché sempre
l'Assessore aveva preannunciato che era sua intenzione portare in
Consiglio già all'inizio dell'anno una legge per quanto riguardava
l'interramento delle linee elettriche, se questo aumento è già
previsto per andare a finanziare quella legge.
Président - La parole à l'Assesseur au territoire, à
l'environnement et aux ouvrages publics, Cerise.
Cerise (UV) - Come il collega Comé potrà vedere, nei fondi
globali si prevede il finanziamento della legge per gli
elettrodotti, non ricordo più quanto è la spesa messa a
disposizione. Poi in quella legge andremo a dire che con le
modalità di cui alla legge n. 1, articoli 6-7, andiamo a fare degli
interventi di riqualificazione ambientale che comportano
l'interramento delle linee, in qualche caso lo spostamento, perché
l'interramento non si potrà fare...
(interruzione del Presidente della Regione, fuori
microfono)
... ecco, il fondo globale prevede 500mila euro per il 2006, 1
milione per il 2007, 1 milione per il 2008.
Président - Page 159. Page 160. Page 161.
Sur la page 162 la parole au Conseiller Frassy.
Frassy (CdL) - Vorremmo alcune delucidazioni sul capitolo 40780,
che è titolato "Spese per la disponibilità del servizio di
trasporto a mezzo elicottero". Ho guardato i dati di previsione
dello scorso anno, erano 4,5 milioni, le previsioni di quest'anno
7,125 milioni, nel triennale 2007-2008, 9 milioni... vorremmo
capire da cosa è dettato questo andamento della spesa.
Président - La parole à la Conseillère Squarzino Secondina.
Squarzino (Arc-VA) - È la stessa domanda, mi riservo di
riformularla eventualmente in seguito ad una risposta.
Président - La parole au Président de la Région, Caveri.
Caveri (UV) - Il servizio trasporto elicotteri è un servizio
plurimo, è un servizio che comprende il soccorso in montagna, il
soccorso sanitario, i trasporti sanitari, il trasporto del
personale dei cantieri forestali, il monitoraggio del territorio e
il suo controllo, soprattutto sotto il profilo idrogeologico.
Purtroppo, nel frattempo, rispetto al vecchio appalto che è in fase
di rinnovamento, questa previsione prevede un cambiamento di
macchine che sono più costose, nel senso che non si può più
ipotizzare l'impiego dei monomotori perché, per tutta una serie di
obblighi derivanti dalla legge, le macchine adoperate saranno dei
bimotori, il costo dei quali è il doppio in termini di esercizio
delle macchine precedenti, quindi questa previsione - vi devo dire
la verità - è stata ispezionata dalla dott.ssa Bertin e da tutti
noi perché era uno dei dati più macroscopici. Abbiamo intervistato
la Protezione civile, i tecnici, per capire se esisteva qualche
difformità. Non è un caso che, alla luce dell'aspetto assolutamente
macroscopico della cifra, abbiamo assunto questa decisione che fu
discussa anche con il Ministro della salute, Storace, per il fatto
di cominciare ad immaginare almeno per il soccorso in montagna dei
ristorni in termini di entrate, perché è evidente che questi
servizi cominciano ad essere molto onerosi. Purtroppo, da tutte le
verifiche che abbiamo fatto rispetto al gruppo tecnico presieduto
dall'ing. Luca Crétier, che sta verificando quali macchine dovranno
essere adoperate nel nuovo appalto, ormai è obbligatorio immaginare
l'impiego generalizzato del biturbina...
(interruzione del Consigliere Frassy, fuori
microfono)
... nel frattempo in fase applicativa della cosiddetta "legge
Gex", che risale al 1968, legge che riguarda le avio e le
elisuperfici, si prevede per il trasporto pubblico, quindi sia per
il soccorso sanitario che per il trasporto, di non poter più
adoperare il monomotore, a seguito di tutta una serie di parametri.
Rispetto a questi ricordo che l'allora Assessore Vicquéry, ad una
riunione della Protezione civile a Roma, cercò di spiegare come in
determinate circostanze di alta montagna il monomotore sia meglio
del biturbina. Il vecchio "Lama" è molto più sicuro a quote di
4.000-4.500 metri di quanto sia un biturbina. In realtà i biturbina
adesso stanno diventando molto più performanti e le nuove
generazioni di biturbina, che sono quelle previste dall'appalto,
garantiscono delle prestazioni molto elevate. Queste sono delle
norme "ICAO" di livello internazionale, che l'Italia ha recepito
attraverso l'ENAC, per cui ci troviamo di fronte in maniera
generalizzata al fatto di dover usare il biturbina.
Président - La parole à la Conseillère Squarzino Secondina.
Squarzino (Arc-VA) - A completamento di domanda: questa cifra di
7 milioni di euro, adesso, e di 9 milioni, in prospettiva, come è
articolata? C'è un'articolazione che riguarda un "X" per l'acquisto
dell'elicottero, c'è un'articolazione che riguarda l'affitto della
macchina in genere e poi si aggiungono le ore di volo? Vorrei
capire come si costruisce questa cifra.
Président - La parole au Président de la Région, Caveri.
Caveri (UV) - Siamo ancora in una fase di definizione del nuovo
appalto, quindi prudenzialmente, sulla base dell'impostazione delle
carte che sono state prodotte fino ad oggi, che prevedono, oggi,
solo una misura di appalto... noi abbiamo un certo numero di ore di
servizio dell'elicottero.
(interruzione della Consigliera Squarzino, fuori
microfono)
Appaltiamo la presenza all'aeroporto di macchine che devono
essere a disposizione dell'Amministrazione; poi, ogni volta che si
adopera l'elicottero, c'è un pagamento che è molto più lieve
rispetto al fatto di dover prendere un elicottero che non è
convenzionato. Adesso non ho i dati, ma se lei me lo ricorda,
chiedo alla dott.ssa Bertin di farmi avere il dettaglio.
Comunque, nella sostanza dei fatti, stiamo cominciando ad
ipotizzare - ma non abbiamo fatto in tempo a farlo - di vedere cosa
possa essere portato in spesa di investimento. Nel senso che noi,
visto che siamo in fase di predisposizione dell'appalto, potremmo
anche ipotizzare, per rispettare il "Patto di stabilità", di
rendere meno impattante questa cifra, immaginando una formula di
acquisto dell'elicottero da parte dell'Amministrazione e di
gestione da parte di una società, con una formula di "leasing"
rispetto alla quale siamo in discussione eventuale se il "leasing"
possa essere considerato come spesa di investimento...
probabilmente lo è, quindi questo potrebbe servirci.
La posso rassicurare sul fatto che stiamo cercando di contenere
questa spesa, poi va ricordato che qui vediamo la spesa, ma c'è
anche un introito che deriva dal fatto che questa macchina viene
usata dall'USL e che una parte di questi fondi vengono pagati con i
fondi dell'USL.
Président - La parole au Conseiller Frassy.
Frassy (CdL) - Una suggestione "ad adiuvandum" rispetto alle
valutazioni che il Presidente ha appena illustrato. In
considerazione delle prospettive di sviluppo dell'aeroporto
regionale e della società che si è costituita e, andando a vedere
la sommatoria dei costi del triennale, che in prospettiva sono
destinati a crescere ulteriormente, penso che la considerazione
possa essere anche fatta nell'ambito di quella società partecipata
dall'Amministrazione regionale che gestisce l'aeroporto. Arrivare
ad ipotizzare che, essendo poi a fini di Protezione civile, come
effettivamente ci sono, tutta una serie di mezzi... che poi sia la
Regione o questa società partecipata dalla Regione, ma che si
riconduce a una gestione semipubblica... penso sia un'altra opzione
sulla quale forse il Presidente può fare ulteriori valutazioni.
Président - La parole au Président de la Région, Caveri.
Caveri (UV) - Questa è un'ipotesi sulla quale si sta lavorando;
non sappiamo ancora chi debba essere il soggetto che debba
acquistare tali velivoli in questa logica che dicevo di alleggerire
le spese correnti a vantaggio di spese di investimento. Già l'ing.
Meroi ci aveva prospettato questa ipotesi. Fra l'altro devo dire
che stiamo riflettendo sull'acquisto di un aereo, perché oggi in
particolare il trasporto a media e lunga distanza delle persone che
devono raggiungere degli ospedali era prima nell'ambito degli
accordi con "Air Vallée", ma in realtà oggi le tariffe che ci
vengono applicate nell'ambito di questo accordo con "Air Vallée"
sono molto elevate. Abbiamo di recente visto un aereo che è quello
che viene adoperato normalmente dalla Protezione civile, in assetto
medicalizzato, è molto interessante e potrebbe avere ruoli di vario
genere all'interno dell'Amministrazione.
È chiaro che le formule ormai non possono che essere formule di
"leasing", ma da questo punto di vista devo dire che questo è un
salto culturale che le finanze hanno da tempo sollecitato alle
strutture. Bisogna poi curare molto bene gli aspetti
successivamente gestionali delle macchine, per cui l'appalto va
fatto ugualmente, ma andrà fatto poi per la gestione degli
equipaggi e della manutenzione. È vero che l'idea che una parte
della manutenzione venga fatta dal personale "ADVA", che ha
acquisito nel tempo una sua professionalità, potrebbe essere
un'ipotesi suggestiva.
Ci tengo anche ad aggiungere che stiamo lavorando, perché questo
è un dossier molto stimolante, con l'Agusta per fare dell'aeroporto
di Aosta una sede, essendo fra l'altro la sede di Vergiate
dell'Agusta molto vicina alla Valle d'Aosta, di formazione e di
"training" di piloti, di specialisti, di medici. La prima cosa che
dovrebbe partire sono i medici di tutta Italia, che faranno
"training" all'aeroporto e in alta montagna, quindi è vero che il
problema dell'aeroporto è che noi, se pensassimo alla nascita
dell'aeroporto per il traffico commerciale... le spese che avremmo
non verrebbero corrisposte. Naturalmente questi elicotteri che
arrivano hanno anche l'attrezzatura per il notturno, perché uno dei
problemi è che dopo le effemeridi gli elicotteri non possono più
funzionare, mentre adesso con l'illuminazione della pista queste
nuove macchine potranno arrivare anche di notte. È vero che siamo
in una fase di riflessione, soprattutto con "ADVA", e devo dire che
abbiamo anche trovato un amministratore dell'"ADVA", l'ing. Brunod,
che è un ingegnere aeronautico e ha una visione particolarmente
prospettica e positiva, quindi questa sua suggestione verrà da noi
colta.
Presidente - Sulla pagina 163 la parola al Consigliere
Frassy.
Frassy (CdL) - Il capitolo 40815 è un capitolo strano da capire
su una serie di presupposti, che sono presupposti di principi
contabili che dovrebbero sovrintendere al bilancio, Assessore
Marguerettaz: veridicità, prudenza, attendibilità.
Sulla base di un servizio che penso sia consolidato nel tempo,
nei costi e nello spazio, il servizio soccorso piste da discesa,
sappiamo quali sono le piste, conosciamo il chilometraggio e gli
addetti che ci servono e sappiamo quali sono i costi. Il bilancio
di previsione dello scorso anno vedeva 4,2 milioni di euro, nel
bilancio di previsione di quest'anno la cifra è dimezzata - 2,4
milioni di euro -, ma nel triennale scopriamo che il 2007 e il 2008
ritrovano i 4,2 milioni di euro dello scorso bilancio di
previsione. Allora a noi sembra che questa previsione non sia
attendibile e vorremmo sapere dai suoi colleghi, che dovranno
gestire nel concreto queste risorse, cosa pensano di poter fare,
perché se dipendono dal turismo e dunque dall'Assessore Pastoret,
vorrei sapere come pensa di poter gestire con risorse dimezzate per
quest'anno quello che lo scorso anno costava il doppio e che, nel
triennale, costerà nuovamente il doppio! Anche qui: o avete fatto
"il miracolo dei pani e dei pesci"... altrimenti c'è qualcosa che
non quadra a livello di logica e di previsione finanziaria!
Presidente - La parola all'Assessore al bilancio, finanze,
programmazione e partecipazioni regionali, Marguerettaz.
Marguerettaz (UV) - Rispetto a questa analisi matematica
ragionieristica, visto che non piace, abbiamo una previsione che
permette, per il completamento di questa stagione, risorse più che
sufficienti per far fronte a qualsiasi tipo di necessità. Questo
tipo di discorso potrà essere, in fase di assestamento, rimeditato,
nel senso che per la gestione 2006-2007, perché qui stiamo parlando
di stagioni che dal punto di vista dell'esercizio
finanziario...
(interruzione del Consigliere Frassy, fuori
microfono)
... il bilancio di previsione si compone di un'attività, come
questa, di previsione con determinate risorse disponibili e una
fase di assestamento, dove ci saranno altre importanti risorse. Noi
abbiamo assicurato tutte le possibilità di fare un servizio con il
vecchio meccanismo e ci riproponiamo di tornare su questo argomento
in una fase successiva.
Presidente - La parola all'Assessore al turismo, sport,
commercio e trasporti, Pastoret.
Pastoret (UV) - Non posso negare il mio commento al collega
Frassy, che così gentilmente me lo ha richiesto.
Qui dobbiamo fare un ragionamento che è anche non di carattere
contabile, nel senso che andiamo "a cavallo" per la distribuzione
di questi contributi per il servizio di soccorso sulle piste di
sci. Noi teniamo conto di un paio di cose: abbiamo una somma che è
totalmente libera su questo esercizio, che abbiamo già impegnato
sull'esercizio precedente, a valere anche in parte per il servizio
che viene svolto durante la stagione 2006. Personalmente ritengo
che questo quadro di spesa possa e debba essere rivisto; considero
che probabilmente questa somma che abbiamo iscritto sulla base di
un'idea di rivisitazione possa non essere esatta. Evidentemente
consideriamo questo fatto un elemento sperimentale, che vorremmo
condurre nel 2006, anche perché prevediamo di intervenire in questo
settore nel corso del 2006 per 35 milioni di euro, siamo
intervenuti nel corso del 2005 per 30 milioni di euro per quanto
riguarda gli investimenti sulle piste di sci; prevediamo di
intervenire con ulteriore formazione - e se lo vede, infatti, nel
capitolo precedente - per quanto riguarda i "pisteurs secouristes"
con una ulteriore formazione per questi addetti al soccorso.
Riteniamo però anche che questi debbano essere presi in carico in
forma maggiore dalle società di gestione degli impianti, alle quali
forniamo dei finanziamenti non indifferenti per quanto riguarda
tutta la parte delle infrastrutture. Se queste previsioni che
facciamo si dimostrassero troppo ottimistiche, dovremmo intervenire
con una manovra ulteriore e successiva.
Concludo dicendo che, dovendo fare delle scelte di carattere
prioritario su questo bilancio, in relazione al fatto che delle
riduzioni significative dovranno essere apportate, ho ritenuto più
opportuno che si facessero in questo campo piuttosto che in un
altro.
Presidente - La parola al Consigliere Frassy.
Frassy (CdL) - Penso che alcune considerazioni debbano essere
fatte. La prima è che questo bilancio, come è già emerso dalle
considerazioni di altri colleghi dei banchi dell'opposizione, non
sappiamo fino a quale livello sia attendibile rispetto alle
esigenze della "macchina amministrativa".
Lei prima parlava di "prudenza", di "attendibilità" e di
"veridicità"; sono definizioni che conosciamo, ma che in alcuni
capitoli non ritroviamo! Apprezzo il tentativo del suo collega di
Giunta di fare un po' di equilibrismo per non smentire l'Assessore
alle finanze, ma se gli esperimenti si fanno e si fanno credendoci,
vengono mantenuti anche nel triennale; invece l'evidenza del
triennale dimostra che non è un esperimento, ma è una contingenza
sulla quale dovete quadrare i conti. E non mi venga a dire,
Assessore Marguerettaz, che c'è il problema della "gestione a
cavallo", forse siete "a piedi" in questo capitolo, ma nel 2004,
2007, 2008 siamo sempre a cavallo, nel senso che il bilancio
riguarda l'annualità solare e la gestione del soccorso va a cavallo
di 2 bilanci, perciò questa motivazione non serve a suffragare la
sua alchimia contabile, ma semmai ad evidenziarne la debolezza!
Sul servizio soccorso piste il discorso nasce da lontano: quando
è stata fatta la scelta nel 2001 di gestire in una certa maniera il
soccorso piste, noi eravamo stati molto critici, perché avevamo
detto che in Valle d'Aosta, fino a quella data, il soccorso piste
era stato gestito in totale autonomia da parte delle società
funiviarie e avevamo detto che ci sembrava quanto meno bizzarro
ipotizzare un irrigidimento con una norma di legge regionale che
avrebbe comportato oneri e costi sul bilancio regionale.
Sapevamo benissimo da dove traeva origine questa esigenza;
questa esigenza traeva origine dall'impossibilità di continuare a
sovvenzionare a piè di lista le società funiviarie in base alla
normativa europea; di conseguenza, Assessore Marguerettaz, non
esiste il discorso della sperimentazione, perché siamo consapevoli
che questa sperimentazione l'andreste a pagare con le
ricapitalizzazioni a fine di ogni esercizio delle società
funiviarie. Perciò o cambia il sistema di gestione... in Piemonte,
ad esempio, i comprensori sono nella proprietà pubblica, nel senso
che accade ciò che accade per altre infrastrutture sportive in
questa Regione - penso alle piscine e alle palestre - che sono in
proprietà pubblica e viene dato l'appalto per la gestione. Potremmo
arrivare ad una ipotesi del genere, ma deve essere frutto di una
volontà politica e di una scelta sui costi finali e sicuramente
obbligherebbe le società di gestione, a quel punto, a far quadrare
la gestione dei comprensori, sul presupposto che avrebbero le
manutenzioni ordinarie e il costo del personale. Costo del
personale che, a quel punto, sarebbe svincolato dalle pressioni di
tipo clientelare che sovrintendono l'assunzione soprattutto di
questo personale precario e stagionale.
Contestiamo perciò il modo in cui avete redatto il capitolo
40815; l'Assessore Marguerettaz dice che potrà essere rivisto, ma
correttamente l'Assessore Pastoret dice che dovrà essere rivisto,
perché è evidente che questo è un capitolo che non è assolutamente
attendibile, di conseguenza vi aspettiamo sulla prima variazione di
bilancio.
Presidente -La parola al Consigliere Frassy, ancora sulla pagina
163.
Frassy (CdL) - Capitolo 40842: non riusciamo a capire come
funzioni questo capitolo, perché notiamo che l'acquisto del
vestiario e dell'equipaggiamento per la componente volontaria del
Corpo dei Vigili del fuoco è una voce che da anni si mantiene
identica a sé stessa. Vorremmo capire qual è il "turnover" che c'è
nell'ambito dell'organico volontario e capire quali sono i motivi
per cui non ci può mai essere una riduzione di questo capitolo.
Immaginiamo che questa cifra non sia necessaria per la completa
vestibilità e, di conseguenza, per il rinnovo completo e totale
dell'equipaggiamento, però ci sembra strano che sia una cifra
immutata e immutabile nel tempo, sul presupposto - immaginiamo -
che il "turnover" sia relativamente contenuto, che i volontari
abbiano stabilizzato la loro misura, e non siano soggetti a
continui cambi del vestiario.
Vorremmo anche capire che previsioni ha di rotazione questo
equipaggiamento: l'equipaggiamento, una volta consegnato al
volontario, deve essere dal volontario tenuto per un periodo che
dovrà essere predefinito o annualmente viene rinnovato
completamente?
Président - La parole au Président de la Région, Caveri.
Caveri (UV) - Le posso fare avere la documentazione, nel senso
che io quest'anno sono stato alla festa dei volontari svoltasi ad
Arvier, dove è stato dato atto di un progressivo cambio delle tute
attualmente a disposizione, perché i caschi, le tute, le scarpe, le
motoseghe sono soggette a delle modificazioni. C'è un piano di
distribuzione che riguarda i 73 distaccamenti che ci sono in Valle
d'Aosta, c'è un unico Comune che non ha il distaccamento, il Comune
di Pontboset, quindi la costanza di questa cifra sta nel fatto che
è in corso di distribuzione il materiale e le posso far avere il
piano di riparto che è stato fatto, ma è una cosa assolutamente
alla luce del sole.
Presidente - Sulla pagina 164 la parola al Consigliere Fey.
Fey (UV) - Pagina 164, capitolo 40895, "Oneri per danni causati
alla fauna selvatica": vorrei un chiarimento e poi sapere anche che
tipo di fauna selvatica è, perché in bassa Valle siamo invasi dai
cinghiali e vorrei sapere se ci sono delle medicine per distruggere
queste bestie selvatiche.
Presidente - La parola all'Assessore all'agricoltura e risorse
naturali, Isabellon.
Isabellon (UV) - Non è una novità, nel senso che gli oneri per
danni causati da fauna selvatica sono inseriti in quegli interventi
che permettono di rimborsare le spese che sono verificate dal Corpo
forestale con una istruttoria di competenza: nel momento in cui
viene stabilito che il danno è causato dall'attraversamento di un
animale selvatico e c'è un danno accertato, questo può essere
rimborsato.
Presidente - Pagina 165. Pagina 166. Pagina 167.
Sulla pagina 168 la parola al Consigliere Tibaldi.
Tibaldi (CdL) - Vorrei fare una domanda di carattere generale
sui contributi che sono previsti per l'ammortamento di mutui
contratti per l'esecuzione di opere di miglioramento fondiario. Se
ne parla, in particolare, nel capitolo 41260 con un impegno in
competenza di 1,724 milione di euro, però poi ci sono altre voci
aggiuntive che si integrano a questa cifra e la portano quasi a 2
milioni di euro. Naturalmente questa politica di intervento
riguarda gli investimenti comprensoriali, realizzati non solo dai
consorzi di miglioramento fondiario sul territorio valdostano, ma
anche investimenti di singole aziende agricole.
Volevo sapere se questa politica di intervento, che comporta una
spesa cospicua, sulla base delle risorse disponibili assegnate al
suo Assessorato, si fonda su criteri oggettivi - come sono stati
peraltro fissati con maggior rigore in passato - oppure si
interviene al mero fine di soddisfare le richieste che pervengono
dai singoli soggetti che effettuano la richiesta. Vorrei
allacciarmi anche ad altri contributi previsti in materia, in
particolare a pagina 171, dove abbiamo un altro milione di euro che
si aggiunge a questo capitolo, come interventi a favore della
ricomposizione fondiaria, e poi ci sono contributi di diverso tipo
per migliorare i fabbricati rurali...
Diciamo che la massa di risorse disponibili è notevole; vogliamo
capire se la politica di intervento ha una sua oggettività in
termini di criteri oppure si interviene al mero fine di soddisfare
delle richieste che sono state presentate. Se non sbaglio,
l'intervento della Regione è del 100%, quindi copre completamente
le spese che sono affrontate dai singoli soggetti, siano essi
consorzi, siano essi privati.
Presidente - La parola all'Assessore all'agricoltura e risorse
naturali, Isabellon.
Isabellon (UV) - Qui la domanda è complessa, nel senso che va a
toccare diversi settori di intervento.
Parto dall'ultima richiesta, perché innanzitutto bisogna
distinguere fra gli interventi che sono rivolti alle aziende
singole o ai consorzi di miglioramento fondiario. Gli interventi al
100% mi pare di capire che si rivolgano ai consorzi di
miglioramento fondiario, perché gli altri sono modulati con dei
livelli di intervento diversi e il 100% riguarda esclusivamente i
consorzi di miglioramento fondiario. L' intervento al 100% solo
recentemente, dopo l'alluvione, è stato possibile avere...
(interruzione del Consigliere Tibaldi, fuori
microfono)
... il 41260 sono "Contributi per concorso nell'ammortamento di
mutui contratti per l'esecuzione di opere di miglioramento
fondiario", ma io facevo il discorso generale perché partivo dalla
conclusione; comunque bisogna distinguere, i livelli di intervento
finanziario hanno delle modalità diverse a seconda di chi è il
beneficiario.
Nel caso degli interventi pluriaziendali e dei consorzi di
miglioramento fondiario abbiamo un contributo totale, mentre nel
caso dei privati e delle singole aziende abbiamo dei contributi che
sono modulati a seconda della tipologia del beneficiario: questo è
regolamentato da apposite deliberazioni applicative che vanno a
considerare nell'istruttoria il soggetto richiedente e quindi a
modulare diversamente sia il livello di contributo, sia la
priorità. Nel caso dei privati, ad esempio, c'è una distinzione fra
chi opera in agricoltura a titolo principale, ci sono poi gli
interventi sugli alpeggi che rispetto alle aziende di piano sono
differenziati, con una differenziazione anche per chi rientra nella
categoria giovani agricoltori e con la possibilità di avere una
priorità di finanziamento, è inoltre prevista una percentuale di
contributo aggiuntiva per i giovani agricoltori.
Partendo dal capitolo 41260, questo capitolo riguarda
"Contributi per concorso nell'ammortamento di mutui contratti per
l'esecuzione di opere di miglioramento fondiario - rate
consolidate". In questo caso sono quegli interventi che vanno a
diminuire l'incidenza della percentuale per quel che riguarda i
mutui...
(nuova interruzione del Consigliere Tibaldi, fuori
microfono)
... ma come ammortamento mutui? Possiamo farlo avere, perché
adesso è tutto disarticolato, perché ci sono diversi settori di
intervento, possiamo far avere questi dati in maniera precisa, nel
senso che il dato complessivo possiamo farlo avere successivamente.
Prima mi era parso di capire che c'era una richiesta di verificare
i singoli capitoli.
Depuis 11 heures 52 c'est le Vice-président M. Lanièce qui
remplit les fonctions de Président de la séance.
Presidente - La parola al Consigliere Tibaldi.
Tibaldi (CdL) - Per una precisazione. Avevo chiesto se la
politica di intervento nel settore del miglioramento fondiario ha
dei criteri più o meno oggettivi, oppure mira a soddisfare le
singole richieste che pervengono dai soggetti - siano essi consorzi
o privati - e lei mi ha detto che sui consorzi si interviene a
contributo totale e sui privati, invece, a contributo modulato a
seconda della tipologia; prendo atto di questo tipo di
risposta.
Poi le ho aggiunto, fuori microfono, se si poteva avere un dato
sul montante complessivo dell'intervento regionale in questo
settore, sia per l'ammortamento di mutui, sia come intervento
diretto. Lei mi ha detto che la frammentarietà dei capitoli non
permette una lettura immediatamente comprensibile, per cui le
saremmo grati se riesce a farci un prospetto che sia più
comprensibile e ci permetta di avere, a colpo d'occhio,
l'intervento regionale in materia, con la differenziazione che lei
ci ha detto: consorzi, da un lato, e privati, dall'altro.
Presidente - Pagina 169. Pagina 170. Pagina 171. Pagina 172.
Pagina 173. Pagina 174. Pagina 175. Pagina 176.
Sulla pagina 177 la parola al Consigliere Tibaldi.
Tibaldi (CdL) - Anche qui se possiamo fare una ricognizione, a
distanza di un anno, degli interventi sanitari nel settore
zootecnico, capitoli 42820 e 42845, che prevedono le somme più
consistenti: quasi 3 milioni, nel primo, e poco più di 10 milioni,
nel secondo; probabilmente sono differenziati a seconda del tipo di
intervento... forse risponderà anche l'Assessore Fosson. L'anno
scorso, con il suo predecessore, abbiamo affrontato alcune parti,
fra queste c'era il piano mastite, che aveva una voce significativa
in merito, di conseguenza buona parte dei soldi era lì indirizzati;
poi si aspettavano i prospetti "ANABORAVA", si voleva capire, anche
qui, lo stato dell'arte. La profilassi era cominciata, ma doveva
essere potenziata e privilegiata rispetto all'abbattimento, questa
era la linea di indirizzo del predecessore suo, Assessore
Isabellon! Poi, da un altro punto di vista, quello meramente
sanitario, si parlava di "Osservatorio epidemiologico" per le
patologie animali, che era stato recentemente istituito. A distanza
di un anno, se possiamo fare il punto della situazione... ovvero
come sta funzionando e qual è l'attività in essere.
Presidente - La parola all'Assessore all'agricoltura e risorse
naturali, Isabellon.
Isabellon (UV) - Per quel che riguarda il complesso del settore
della zootecnica, le attività di intervento quest'anno sono anche
comprensive delle previsioni di intervento per il problema della
rinotracheite, che rientra nelle necessità di gestione, per quel
che riguarda gli aspetti...
(interruzione del Consigliere Tibaldi, fuori
microfono)
... il 42820 riguarda gli interventi per la salvaguardia delle
produzioni nel settore zootecnico, risanamento degli allevamenti
dalle malattie epizoiche e altre malattie. Si prevede la
prosecuzione del programma "IBR", quello che stavo cominciando ad
illustrare, con l'azione di monitoraggio, controllo e vaccinazione
e incentivi agli allevatori; poi ci sono i controlli sanitari e di
qualità sui prodotti della filiera zootecnica, le spese sono
relative al programma di valorizzazione della carne della razza
bovina valdostana che prevede incentivi agli allevatori,
l'assistenza tecnica alla produzione; principalmente l'aspetto è
relativo alla prosecuzione del programma "IBR"...
(nuova interruzione del Consigliere Tibaldi, fuori
microfono)
... ma era già iniziato il programma "IBR" anche... no, è la
rinotracheite.
Presidente - La parola al Consigliere Tibaldi.
Tibaldi (CdL) - In questo stesso capitolo lo scorso anno abbiamo
fatto un approfondimento sul piano mastite, dove sono emersi dei
risultati non brillanti - discreti, potremmo dire - e buona parte
delle risorse impegnate erano orientate in questa direzione.
Oggi lei, Assessore, mi parla di "IBR", quindi vuol dire che il
piano mastite è andato a completamento o una parte di questi fondi
sono utilizzati ancora per debellare questo problema? Quest'anno o
è cambiato il settore di intervento... non mi risulta che la
mastite sia completamente debellata o sia scesa sotto quella soglia
di attenzione che si prefiggeva l'Assessorato, anche perché
ricordiamo che era una patologia che stava investendo buona parte
degli allevamenti valdostani: queste, perlomeno, sono le
testimonianze che si possono rilevare dagli interventi in aula dei
colleghi, o del suo predecessore, o da colleghi che sono molto più
competenti di me in materia, però mi pare strano che lei oggi non
faccia cenno a questa patologia e al completamento di questo piano
che aveva una sua rilevanza non indifferente, in passato!
Presidente - La parola all'Assessore all'agricoltura e risorse
naturali, Isabellon.
Isabellon (UV) - In questo momento non ho i dati disaggregati
delle singole voci; mi riservo di farle avere tutta la
documentazione necessaria per quel che riguarda l'incidenza delle
varie voci.
Presidente - La parola all'Assessore alla sanità, salute e
politiche sociali, Fosson.
Fosson (UV) - L'osservatorio è partito: abbiamo già cominciato,
in accordo con lo zooprofilattico e con l'agricoltura, a
raccogliere tutti i dati, il primo periodo di raccolta di dati
anagrafici, è uno dei progetti obiettivo della dirigenza, per
l'anno prossimo deve entrare in funzione.
Presidente - Pagina 178. Pagina 179. Pagina 180. Pagina 181.
Pagina 182. Pagina 183. Pagina 184. Pagina 185. Pagina 186. Pagina
187. Pagina 188. Pagina 189.
Sulla pagina 190 la parola al Consigliere Tibaldi.
Tibaldi (CdL) - Torniamo a un capitolo importante, quello della
ricerca e dello sviluppo nel settore industriale. Sovente si sente
parlare, su scala nazionale, che la ricerca costituisce uno dei
noccioli più interessanti e più importanti dello sviluppo di un
paese, in qualunque settore essa si diriga. Qui parliamo del
settore industriale, dove sono stati stanziati 6,5 milioni di euro,
una cifra senza lode e senza infamia, ma che - se paragonata con
altri settori di intervento - diventa risibile. Scorrevamo poco fa
le pagine sul miglioramento fondiario e sui fabbricati rurali dove
ci sono 30-35 milioni di euro disponibili: qui vi sono solo 6,5
milioni di euro, forse perché quest'anno l'Assessorato
all'industria è stato un po' compresso in termini di risorse o
forse perché non ci sono quegli stimoli che provengono anche dai
privati, che possono essere adeguatamente incentivati in termini di
ricerca e di sviluppo nel settore. Vorremmo avere una panoramica di
questi 6,5 milioni di euro, se si sa già come potranno essere
impegnati, o se sono stati solo collocati come cifra per riempire
un capitolo in termini di competenza.
Presidente - La parola all'Assessore alle attività produttive e
politiche del lavoro, Ferraris.
Ferraris (GV-DS-PSE) - La relazione sugli investimenti delle
attività economiche e produttive del Ministero delle attività
produttive, edita a luglio di quest'anno, dice che la Regione Valle
d'Aosta e le Province autonome di Trento e Bolzano sono quelle che
hanno le migliori "performances" nella trasformazione degli aiuti
regionali rispetto alla formazione del valore aggiunto delle
imprese.
In valore assoluto gli interventi regionali devono tener conto
anche del fatto che dobbiamo fare i conti con le norme stabilite
dall'UE; in ogni caso, per quanto riguarda gli interventi previsti
in bilancio, il paragone va fatto con il bilancio di previsione del
2005; per quanto riguarda la ricerca c'è un incremento di 500mila
euro nel capitolo 46850 e altri 500mila euro nei fondi globali,
questo con l'obiettivo di andare ad innovare la legislazione in
materia. Attendiamo le direttive da parte della CE; scadono
quest'anno le direttive per quanto riguarda la ricerca, quindi
intenderemmo adeguare la nostra normativa in questa direzione e
renderla anche più accessibile alle aziende. Per quanto riguarda
gli interventi che vengono finanziati con questi 6,5 milioni di
euro, riguardano interventi che sono relativi all'insediamento
della "STMicroelectronics" nella "Pépinière" di Aosta, relativi
alla siderurgia - in particolare la "Cogne" -, alla "Meridian", e
per l'anno prossimo alla "Eltek". Posso fornire un dettaglio al
collega Tibaldi degli interventi per ogni singola azienda,
ovviamente anche interventi per "Olivetti Ink Jet".
Presidente - Sulla pagina 191 la parola al Consigliere
Frassy.
Frassy (CdL) - Vorrei avere alcuni aggiornamenti sul capitolo
46970 che fa riferimento all'area industriale "Cogne": questo è un
capitolo che si occupa sia di bonifica, che di
reinfrastrutturazione, che di realizzazione di nuovi insediamento.
Nel precedente bilancio di previsione c'erano 1,5 milioni di euro,
l'assestato ha fruito di variazioni di bilancio che ci sono state
nel corso del 2005, perché chiude con una previsione doppia; la
competenza di questo bilancio di previsione, ma anche per quello
del triennio, è stata ridotta dei 2/3 rispetto alla previsione
dello scorso bilancio.
La situazione di quell'area non è delle più entusiasmanti perché
vi sono ancora molte cose da fare e non si capisce, alla fine, chi
è che andrà ad utilizzare ciò che si sta realizzando. Quello che
vorremmo capire sono i motivi che stanno dietro a questi numeri,
cioè nel triennio voi impegnate le stesse somme che avete impegnato
nel bilancio di previsione dello scorso anno, considerando che poi
dal vostro assestato le somme utilizzate sono state maggiori di
quelle che avevate previsto. Perciò ci chiediamo se la riduzione di
questa disponibilità finanziaria è frutto di un rallentamento degli
interventi o di altri capitoli nei quali sono confluite le risorse
che qui non ci sono, e vorremmo capire se questo accordo di
programma, che sullo sviluppo di quest'area incide per parte
significativa, è oggetto di passi avanti o meno, perché lei, ogni
volta che ne parliamo, dice che state valutando l'ipotesi di
trovare delle definizioni diverse rispetto all'accordo ormai datato
e superato, sottoscritto circa 10 anni fa con il Comune di Aosta
(perlomeno pensato circa 10 anni fa)! Vogliamo capire dietro a
questi numeri che tipo di priorità politiche e di ragionamenti ci
sono.
Presidente - La parola alla Consigliera Squarzino Secondina.
Squarzino (Arc-VA) - Sulla pagina 192, quindi intervengo
dopo.
Presidente - La parola all'Assessore alle attività produttive e
politiche del lavoro, Ferraris.
Ferraris (GV-DS-PSE) - Questo capitolo riguarda i finanziamenti
dei fondi "obiettivo 2" del "DOCUP", che sono in fase conclusiva,
tanto che gli interventi riguardavano prevalentemente l'edificio
chiamato "PAC" e gli edifici "D" ed "E", che sono in fase
conclusiva.
Per quanto riguarda l'insediamento, il fatto che gli edifici
siano pronti vede un interesse rinnovato rispetto a quanto
succedeva in passato, ne abbiamo parlato diverse volte, è inutile
negare che vi siano state difficoltà a trovare imprese che
volessero venire in quest'area. Oggi abbiamo delle domande che sono
in istruttoria presso la "Finaosta", in particolare per l'utilizzo
dell'edifico "E", che è in fase di ultimazione... l'edificio
"PAC"... c'è una richiesta anche per questo edificio. La
programmazione dei fondi, che si riduce a 534mila euro per gli anni
2006-2007-2008 è legata al fatto che questi interventi si sono
conclusi e rimangono alcune questioni di minore importanza da
definire.
Per quanto riguarda l'accordo di programma con il Comune di
Aosta, abbiamo fatto come Giunta un approfondimento su quali
potrebbero essere gli intendimenti della Giunta da confrontare con
quella del Comune di Aosta, con la quale avevamo già avuto un
incontro precedente, e prevede la possibilità di alcuni interventi
che vanno nella direzione di una ridiscussione dell'area; allora,
la costituzione di una struttura per eventi, spettacoli... vicino a
dove attualmente c'è la torre piezometrica e la possibilità di
delocalizzare...
(interruzione del Consigliere Frassy, fuori
microfono)
... una struttura prefabbricata sul modello del "Palais" di
Saint-Vincent e un intervento relativo alla possibilità di
delocalizzazione della "SAVDA" nella zona della cascina "Favre",
più con la possibilità di collocamento di un distributore del gas
metano per auto, autobus.... in più, la collocazione di un'attività
per lo smaltimento dei rifiuti conseguenti allo smaltimento delle
auto che era stato oggetto di una richiesta nell'interrogazione dei
giorni passati. I tempi sono quelli di un confronto immediato con
il Comune di Aosta e dipenderanno dall'elaborazione dell'accordo di
programma; definire i tempi diventa difficile, perché le parti sono
due.
Presidente - Sulla pagina 192 la parola alla Consigliera
Squarzino Secondina.
Squarzino (Arc-VA) - Vorrei fare una domanda più generale,
relativamente al totale confrontato con l'assestato 2005: vediamo
che c'è una diminuzione di circa 5 milioni di euro. Ieri è stato da
più parti sottolineato come non ci sia un'attenzione allo sviluppo
economico di questa Regione; allora io avrei desiderato che ieri,
in chiusura della discussione generale, ci fosse da parte di alcuni
Assessori, quelli chiamati in causa a più riprese dai Consiglieri,
la presentazione della situazione del proprio Assessorato, dei
problemi, la visione politica con cui si affrontano i problemi e le
scelte che si intendono fare. La mia domanda è: ci può dire,
Assessore, quali sono le scelte di politica industriale che questa
Giunta e il suo Assessorato intendete fare per questa Regione?
Presidente - La parola all'Assessore alle attività produttive e
politiche del lavoro, Ferraris.
Ferraris (GV-DS-PSE) - Per quanto riguarda la domanda dal punto
di vista finanziario, la differenza fra assestato e competenza,
questi 5 milioni sono legati a due fattori: uno, per quanto
riguarda gli interventi per l'area "Cogne" c'è una riduzione di
4,224 milioni di euro, legata al fatto che non vengono più
rifinanziati l'"obiettivo 2" e l'accordo programma-quadro con lo
Stato, perché sono a conclusione, e c'è una riduzione di 1 milione
di euro circa per quanto riguarda gli interventi nelle altre aree
industriali, perché siamo nella fase conclusiva per il conferimento
alla società che gestirà il patrimonio industriale, quindi gli
interventi che sono stati previsti per il 2006 sono minimali.
Per essere sintetici, gli interventi in favore di aiuti alle
imprese - investimenti, innovazione tecnologica, partecipazione a
fiere e mercati, "marketing"... - sono invariati, ad esempio per
l'industria e l'artigianato gli interventi della legge n. 6
crescono di 1 milione di euro rispetto a quanto era stato
programmato l'anno passato, quindi sostanzialmente viene
riconfermato un impegno in questa direzione, che non può essere
solo di carattere finanziario, nel senso che è noto a tutti come
questa Amministrazione, rispetto alle richieste che sono state
fatte dal mondo dell'impresa e dal mondo artigianale, non ha fatto
mai mancare una risposta. Credo che l'anno prossimo saremo nelle
condizioni di operare in questa direzione.
Rispetto alle iniziative, alcune cose la collega le ha viste
nell'ambito della legge "Omnibus" per quanto riguarda l'incremento
dei fondi per la ricerca, altri interventi sono previsti nella
legge finanziaria, dove si dice che si prorogano fino al 2006-2007
gli interventi per la ricerca. Gli altri interventi che devono
essere fatti sono di tipo diverso. Da un lato, interventi che vanno
ad adeguare la nostra normativa rispetto ad una maggiore
selettività degli interventi, quindi interventi che favoriscono lo
"start up" di imprese e il consolidamento delle imprese già
presenti in Valle, cioè imprese che sono state in grado di far
fronte ad una situazione particolarmente difficile dal punto di
vista congiunturale, quando intendono fare investimenti, gli
interventi che verranno fatti sono da un lato raddoppiare i
massimali, quindi è possibile passare a finanziamenti da 5 milioni
a 10 milioni di euro per le grandi imprese, da 2,5 a 5 per le
piccole e medie imprese. Non solo, ci sarà un adeguamento della
deliberazione che governa il tutto, con degli interventi specifici
che consentano di incrementare gli equivalenti di sovvenzione netta
o lorda, a seconda della tipologia di imprese. In particolare,
dicevo, lo "start up" di imprese in settori innovativi e un'impresa
presente in Valle che si intende consolidare.
C'è poi, nei fondi globali, lo stanziamento di fondi per una
innovazione della legislazione nel campo della ricerca e del
trasferimento tecnologico. È chiaro che gli orientamenti europei
dovranno essere rinnovati per la programmazione 2007-2013 e quella
dovrà essere un'occasione di forte innovazione dei nostri
interventi, sia sul piano della ricerca - dove abbiamo già delle
normative -, sia sul piano del trasferimento tecnologico, dove non
ci sono ancora interventi definiti da parte dell'UE, sia per quanto
riguarda interventi relativi al credito e soprattutto a fornire
garanzie alle imprese; quindi c'è la intenzione
dell'Amministrazione regionale, da un lato, di razionalizzare gli
interventi fatti; dall'altra, di innovare la strumentazione anche
legislativa sulla base della nuova pianificazione strategica
2007-2013 dell'UE. Questi sono gli interventi principali, poi
potremo entrare nei dettagli; sono a disposizione, ma in ogni caso
questo è il quadro di tipo generale più sintetico.
All'interno degli interventi sono previsti anche interventi per
quanto riguarda i sostegni a particolari categorie di lavoratori;
come avete visto, c'è un emendamento in finanziaria per quanto
riguarda le situazioni dei lavoratori delle aziende in crisi che
devono pagare i mutui prima casa, ma sono previsti nei fondi
globali degli interventi per il consolidamento del reddito dei
lavoratori atipici, che fanno parte di un'impostazione, quella del
"PREFIN", che usa un termine usato adesso da qualcuno,
"flexecurity",
nel senso di coniugare flessibilità e
sicurezza sull'onda di Giddens, che anche oggi scrive qualcosa su
"La Repubblica", nel senso di andare nella direzione di avere un
sistema flessibile, ma che sia in grado di offrire delle garanzie.
Non siamo ancora al modello danese, ma ci stiamo attrezzando.
Presidente - Pagina 193. Pagina 194. Pagina 195. Pagina 196.
Pagina 197. Pagina 198. Pagina 199. Pagina 200.
Sulla pagina 201 la parola al Consigliere Tibaldi.
Tibaldi (CdL) - Ci sono due capitoli che sono importanti. Il
primo riguarda la pubblicità e le azioni promozionali turistiche,
con una competenza attorno ai 5 milioni di euro. Avevamo già
chiesto al suo predecessore, Assessore Pastoret, di sapere qual era
la capacità di impatto delle scelte promozionali effettuate dalle
agenzie; poi, subissato dagli impegni, il suo predecessore non ha
ottemperato a quanto aveva annunciato. Magari lei ha avuto
occasione, in questi mesi, di dare un'occhiata se alle risorse
impegnate e alle modalità di promozione effettuate ci siano
riscontri tangibili in termini numerici, ovvero se conosciamo
questo indice di capacità di attrarre nuova clientela o fidelizzare
la clientela esistente nei confronti della nostra Regione. Le
chiedo se ha una risposta in merito, se a fronte di questi soldi ci
sono dei ritorni che possono essere significativi.
Per quanto riguarda la gestione, abbiamo sollevato con
interpellanze delle nostre perplessità, gliene ribadisco una:
quella di vedere la Valle d'Aosta l'unica che faceva la pubblicità,
alla vigilia di ferragosto, per la stagione invernale, questo su
alcuni "network" nazionali importanti... srà piaciuta, avrà
divertito gli uni... ma ha creato qualche imbarazzo negli altri!
Per sapere se la scelta, oltre ad essere stata individuata
dall'agenzia di fiducia, è stata anche condivisa in questo caso
dall'Assessorato.
La seconda domanda verte sul "SIRECT", un capitolo ormai
tradizionale che esiste in questo bilancio. È un capitolo che ci
costa 32.000,00 euro l'anno, ed è un capitolo dolente, perché ogni
volta che chiediamo dei risultati tangibili sui dati di presenze e
affluenze turistiche nella Regione, si registrano 2 cose: la prima,
sono i ritardi, che non fanno onore a tutti gli investimenti nel
settore informatico che fa il suo collega Marguerettaz e di cui
ogni volta dà ampio risalto; la seconda cosa, è che recentemente
c'è stata una sorta di collisione in termini interpretativi con il
suo collega di "ADAVA", dove i dati di presenze alberghiere
venivano letti in un certo senso da lei e, in un altro, dal
Presidente di "ADAVA"... allora, forse "SIRECT", opportunamente
potenziato e rafforzato, non come dichiarazione annua in occasione
dell'esame del bilancio, ma come fatto concreto, potrebbe risolvere
questo problema!
Su queste due questioni importanti magari lei ci può dare
qualche aspettativa migliore per il 2006 che sta per iniziare.
Presidente - La parola all'Assessore al turismo, sport,
commercio e trasporti, Pastoret.
Pastoret (UV) - Siamo alla vigilia di Natale, ma io non sono
"Babbo Natale", quindi non regalo aspettative! Rispondo volentieri,
ma mi devo ripetere, perché sono domande che lei mi ha già posto
con una interpellanza e alle quali ho già dato risposta. Per quanto
riguarda la questione dei dati riguardanti me e il collega
Maquignaz, il Consiglio ha avuto tutti gli elementi per dare
un'interpretazione autentica, perché sono venuto qui, li ho
forniti.
Rilevazione delle presenze turistiche e la rapidità di
diffusione: su questo ho avuto modo di illustrare qual è la
situazione; è vero che è macchinosa, ma questo è lo stato della
questione ad oggi. Evidentemente tutti auspichiamo che sia
possibile averli in termini più rapidi. Sotto questo punto di vista
bisogna avere una certa pazienza, perché lei che guarda
attentamente il bilancio avrà visto che abbiamo in dotazione dei
fondi distribuiti dallo Stato per questa questione del portale
turistico interregionale ed è proprio sulla base di questo, sul
progetto che con l'Assessore Marguerettaz stiamo mettendo in piedi
con il "DSI", sulla base del quale si vorrebbero fornire tutti gli
alberghi di una postazione che sia utile a fornire tutta una serie
di informazioni, che dovremmo avere la possibilità di raccogliere
tutti questi dati in tempi ragionevoli, ma questo è un problema
strutturale, che non ha solo la Regione Valle d'Aosta. Noi operiamo
su dei modelli, che sono quelli omologati dallo Stato e quelli
ISTAT; finquando non si modifica questo tipo di percorso, potremmo
fare delle rilevazioni, che però non avrebbero il carattere
dell'ufficialità. Mi spiego: potremmo percorrere una strada dei 2
canali, da un lato con un sistema informatico gli alberghi ci
trasmettono subito tutti i dati, ma questi dati non avrebbero alcun
valore dal punto di vista della loro validità ai fini ISTAT, non
sarebbero riconosciuti dallo Stato, questo è un problema
generale.
Stiamo prevedendo di attrezzarci sulla base di questa campagna
che lo Stato ha lanciato a base di finanziamenti importanti. Devo
dire che qui mi sento di "spezzare una lancia" a favore dello Stato
che finalmente si è reso conto che c'è un problema di crisi
sistematica del turismo, che finora è stato considerato in modo
artigianale, quando bisogna competere con un sistema turistico di
carattere industriale rispetto agli altri Paesi, quindi questo
portale telematico interregionale va a seguito di questo portale
telematico nazionale, che lo Stato vuole fare con una diffusione
molto forte della presenza della promozione turistica. Questo mi
permette di riagganciarmi alla prima parte della questione che lei
pone, per quanto riguarda le azioni promozionali turistiche. Ho
trovato strano che lei non mi facesse rilevare che c'è un calo di
200mila euro rispetto all'assestato 2005 con la competenza del
2006. Proprio grazie a questa attenzione nuova che c'è in campo
turistico, abbiamo condotto diverse operazioni di carattere
promozionale all'estero e queste sono ricadute quasi interamente
nella sfera dei finanziamenti dell'Istituto per il commercio estero
e dell'Ente nazionale italiano per il turismo: questo è valso sia a
S. Pietroburgo, sia a Mosca, sia a Barcellona, sia a Parigi sia
Bruxelles, per dire che c'è questo rinnovato segno di
attenzione.
Lei mi chiede quale modo abbiamo di misurare il ritorno
dell'efficacia delle azioni promozionali e delle campagne
pubblicitarie che vengono fatte. Abbiamo un sistema non
scientifico, ma che ci consente di avere una tara rispetto a queste
cose. Se lei me lo consente, però, questa spiegazione la farei in
un altro momento, perché qui la tiriamo avanti per le lunghe.
Vorrei tornare sulla questione della pubblicità di ferragosto,
per dire che già le avevo risposto, e anche se la mia risposta non
l'aveva soddisfatta, essa non era di carattere empirico, ma
derivava dalle osservazioni che vengono fatte da tutti gli analisti
che lavorano nel campo della valutazione degli impatti promozionali
in certe epoche dei "media", e sotto questo punto di vista la
valutazione era positiva; per cui non torno su una cosa che ho già
avuto modo di spiegarle, con altri dettagli, in altre
occasioni.
Presidente - La parola al Consigliere Tibaldi.
Tibaldi (CdL) - Per una breve battuta. La ringrazio per quelle
risposte che ha voluto darmi in questa occasione, giustamente
stiamo facendo degli approfondimenti volanti, non è che bisogna
discutere delle vere e proprie interrogazioni con risposta. Accolgo
il fatto che si riserverà di approfondire il livello di
penetrazione di questa promozione così impostata.
Non le ho fatto l'osservazione sui 200mila euro in meno perché
ritengo che la promozione sia sufficientemente dotata di risorse,
anche in rapporto alla cifra stanziata da una provincia come quella
di Trento, che ha caratteristiche geografiche analoghe alle nostre,
dove però c'è una popolazione e un insieme di operatori economici
decisamente superiori. La Provincia di Trento stanzia 9-10 milioni
di euro annui per la promozione turistica, quindi ritengo che la
Valle d'Aosta, con questi 5 milioni, sia capiente da un punto di
vista di risorse per poter intervenire a livello pubblicitario.
Presidente - La parola al Consigliere Frassy.
Frassy (CdL) - Un aggiornamento sul capitolo 64300,
finanziamento previsto da una legge regionale sulle "AIAT": questa
legge fu introdotta dall'allora Assessore Lavoyer e decantata come
la panacea che avrebbe risolto tutte le debolezze del nostro
settore dell'accoglienza dal punto di vista turistico.
Il Presidente Caveri, successivamente Assessore, andò a smontare
l'impalcatura della legge di riforma, ipotizzando una
controriforma, sulla quale sono stati investiti dei soldi in studi
e incarichi e in occasioni successive, con interrogazioni e
interpellanze nostre, è stata espressa la volontà di addivenire a
una ridefinizione dell'impianto e del funzionamento delle "AIAT".
Vediamo che viene mantenuto il finanziamento per la competenza del
bilancio di previsione e per certi versi lo diamo per scontato, sul
presupposto che non essendoci la legge va applicata la legge che
c'è; vediamo però che anche nel triennale non c'è quel segno di
innovazione che qualcuno, in altri capitoli, aveva richiamato.
Allora la domanda sorge spontanea: che ne è degli incarichi dati
dal suo predecessore, Assessore Pastoret, ora Presidente della
Regione? Qual è la volontà politica su questa legge regionale,
quali sono i tempi? Ci faccia, in sintesi, la previsione nel breve
periodo, nel 2006... non ci interessa sapere quello che farete dopo
il 2008!
Presidente - La parola all'Assessore al turismo, sport,
commercio e trasporti, Pastoret.
Pastoret (UV) - Pensavo che lei mi chiedesse se preferivo la
legge che aveva fatto l'allora Assessore Lavoyer o quella che
immaginerà il Presidente Caveri! Non sarei stato in grado di
rispondere...
(interruzione del Consigliere Frassy, fuori
microfono)
... quella che immagino io... bene, qui sono in grado di
rispondere.
L'osservazione che ha fatto è giusta, oggi c'è questa legge e
finanziamo con questa. È stato mantenuto sul triennale, cosa che
non abbiamo fatto su un'altra cosa sulla quale lei interverrà, per
quanto riguarda i campi da golf, dove abbiamo solo il biennale
finanziato e non il triennale e ugualmente per i fondi globali,
perché lì prevediamo di fare una legge sulle strutture sportive, ma
abbiamo già un articolato pronto, mentre qui stiamo lavorando con
le persone che erano state incaricate di esaminare questi aspetti
legati alla legge n. 6 per andare a portare delle modifiche.
Le modifiche porteranno di conseguenza anche una modificazione
del bilancio e andranno declinate sotto altra forma, se lo
modificheremo, per quanto concerne le "AIAT", il loro finanziamento
e funzionamento. Dico questo però aggiungendo che non ho certezze
assolute; tranne quello che esprimo dicendo che nessuna legge è
intoccabile, mai, perché il fatto di vederle funzionare ci rende in
grado di capire se riescono a coprire tutte le finalità che si
erano date. In effetti, qui, alcuni problemi li abbiamo, al di là
della volontà del legislatore. Colgo l'occasione per arrivare a
quanto diceva prima il collega Tibaldi, quando ha fatto riferimento
al Trentino. Lì, partiti da una legge analoga alla nostra, l'hanno
riformata ed è proprio per quella ragione che la Provincia di
Trento ha in promozione solo certe somme e non altre, ne spendono
molte, ma molte di più, ma le spende un soggetto che sta al di
fuori dell'istituzione e che è stato creato appositamente per
questo.
Quale indirizzo prenderemo? Se avessi la presunzione di dire che
so quale indirizzo prendere per conto mio, verrei qui e vi direi
cose non credibili. Abbiamo sul tavolo alcune opzioni sulle quali
stiamo riflettendo, però non mi aspetto - né vi proporrò - un
disegno di legge fra un mese o due, la riflessione io credo debba
essere fatta sugli elementi di funzionamento e di malfunzionamento
che la legge n. 6 ha avuto, quindi bisognerà decidere se si vuole
fare un cambiamento parziale o se si vuole fare una modifica
strutturale della stessa. Stiamo raccogliendo adesso, con dei
"focus group" e con iniziative di questo genere, tutta una serie di
pareri da parte degli operatori; dopodiché avremo elementi
ulteriori per definire quale sarà la portata dell'intervento.
Presidente - Pagina 202. Pagina 203.
Sulla pagina 204 la parola al Consigliere Frassy.
Frassy (CdL) - Il capitolo 64650 è un capitolo che non è
finanziato su questo bilancio di previsione ed è un capitolo che
recepisce fondi di una legge dello Stato del '98, il titolo del
capitolo è: "Valorizzazione e sviluppo della mobilità ciclistica".
C'era un finanziamento nello scorso bilancio di previsione, c'è un
assestato di 503mila euro e dei residui di 500mila euro. Vorremmo
capire cosa è stato speso e cosa è stato fatto con i finanziamenti
dello scorso bilancio di previsione.
Presidente - La parola all'Assessore al turismo, sport,
commercio e trasporti, Pastoret.
Pastoret (UV) - Questo è un finanziamento dello Stato al quale
si era attinto in presenza di questo strumento legislativo e di
progetti, questi fondi sono destinati a finanziare due cose, per le
quali poi la Regione è intervenuta ad integrare; in passato è stata
finanziata la pista ciclabile fra i Comuni di Sarre e Fénis - se ne
è parlato qui - per la parte che concerne il tratto fino a
Pont-Suaz in questo momento e poi c'è una parte disponibile per una
pista ciclabile per la Valdigne, per la quale so che la Comunità
montana e i Comuni stanno rivedendo il progetto, che ci dovrebbe
arrivare a breve, per procedere al finanziamento che in parte viene
fatto con fondi regionali.
Presidente - Sulla pagina 205 la parola al Consigliere
Frassy.
Frassy (CdL) - Il capitolo 64811 è il capitolo a cui faceva
riferimento l'Assessore Pastoret parlando delle risorse in aumento
dedicate al settore degli impianti a fune, 30 milioni diventano 35
milioni nel bilancio di previsione che stiamo esaminando, ma poi
tornano a scendere nel 2007 a 20 milioni e nel 2008 a 12 milioni.
Vorremmo capire se questo "trend" è legato ai vincoli posti dalle
norme europee che obbligano un decremento degli aiuti nei confronti
delle stazioni che abbiano un impatto e una dimensione tali da
attrarre il cosiddetto "turismo extraregionale", dunque anche
internazionale, o se sono legate ad altre valutazioni.
Ricorderà l'Assessore Pastoret come avevamo avuto modo di
ragionare sulla norma che era stata notificata alla Commissione
europea, che dava una graduazione dei limiti ai finanziamenti
pubblici in questo settore, a seconda della classificazione delle
varie località turistico sciistiche; perciò vorremmo capire se in
questo capitolo è finanziato l'insieme degli interventi e se, di
conseguenza, la riduzione della competenza nel triennale è legata a
quella "forbice" che era contenuta nella legge notificata alla
Commissione europea o se sono valutazioni meramente di cassa.
Presidente - La parola all'Assessore al turismo, sport,
commercio e trasporti, Pastoret.
Pastoret (UV) - Quelle località sono state individuate e va da
sé che su quelle la nostra possibilità di intervento è in regime
"de minimis", quindi non può essere modificata.
Avremo probabilmente La Thuile, che arriverà ad essere
classificata come Courmayeur, e Cervinia, per il fatto che sono
previste, ancorché non so quando saranno realizzate, diverse
strutture alberghiere che dovrebbero portare la dotazione dei posti
letto ad un certo livello, ma non è questa la ragione di tali cifre
iscritte a bilancio. Come sapete, siamo stati fermi in attesa della
risposta alla notifica fatta a Bruxelles per un certo periodo,
quindi di fatto gli investimenti sugli impianti sono stati
bloccati; abbiamo adesso avuto, fra l'anno scorso e quest'anno, una
massa di necessità molto elevata. Riteniamo con una ragionevole
speranza che ci sia un fenomeno di attenuazione negli anni a
venire, per cui sulla base di questa ipotesi che facciamo abbiamo
ritenuto che fosse ragionevole non andare ad immobilizzare delle
somme forti quali, ad esempio, quelle di quest'anno per gli anni a
venire, sulla base del fatto che dovremo entrare a regime per la
realizzazione o per la sostituzione o manutenzione di tutta una
serie di impianti.
Presidente - La parola al Consigliere Comé.
Comé (SA) - Sul capitolo 64820 c'è un impegno di 4,2 milioni per
le infrastrutture ricreativo-sportive e vi è nel capitolo
successivo il finanziamento attraverso il credito sportivo. Volevo
sapere quali erano le infrastrutture ricreative che saranno
realizzate quest'anno, e ho visto invece nel triennio un calo
considerevole, sia per quanto riguarda il capitolo dove finanziamo
noi direttamente, sia per quanto riguarda la possibilità di
ricorrere a mutuo.
Presidente - La parola all'Assessore al turismo, sport,
commercio e trasporti, Pastoret.
Pastoret (UV) - Ringrazio il collega Comé per questa domanda,
perché in effetti da questa lettura è chiaro che uno si pone
l'interrogativo.
Abbiamo una somma elevata in competenza sul 2006, perché questa
è quella necessaria all'appalto della pista "Leonardo David".
Abbiamo approvato l'altro giorno, in Giunta, la deliberazione che
impegnava la somma necessaria per la realizzazione di quest'opera
per un importo di 6,4 milioni di euro, che sono per la maggior
parte a valere sulla competenza 2006. È vero che si estende sul
triennale, questa parte di quest'anno per il primo impegno per
l'appalto 2006 e nel 2007 dovrebbe essere realizzata.
Abbiamo poi altri interventi che sono in programma, fra i quali
i lavori di completamento ed adeguamento al Palazzetto dello sport
di Châtillon, la realizzazione e il completamento del poligono di
tiro sulla pista di biathlon di Bionaz, e alcuni altri interventi
relativi alla pista ciclabile da Nus a Pont-Suaz: questo per quanto
riguarda il potenziamento delle infrastrutture ricreativo-sportive.
Poi abbiamo un fatto - lo anticipavo prima al collega Frassy -,
cioè abbiamo iscritto a fondo globale 1 milione di euro
sull'esercizio 2006 e sull'esercizio 2007, così come si troveranno
solo sull'esercizio 2006-2007 le somme necessarie per gli
interventi sui campi da golf, perché abbiamo un disegno di legge
che è in fase avanzata e che intendiamo approvare, portante
"Disciplina e interventi per le strutture di interesse
regionale".
Per quanto riguarda invece la questione del credito sportivo, ne
abbiamo parlato ieri quando si facevano i ragionamenti sulla parte
"entrate"; si tratta di una partita di giro, il credito sportivo
eroga su nostra richiesta dei fondi ai soggetti interessati che
possono essere enti pubblici o società sportive che intendono
realizzare degli impianti. In questo caso abbiamo 1,5 milione di
euro, somma che abbiamo messo a titolo prudenziale e che non
"ingessa" e non impegna alcuna somma di bilancio, perché ci è stata
presentata la possibilità, con un progetto preliminare, di
realizzare da parte di 2 società sportive con un "projet financing"
una piscina in quel di Saint-Christophe. Per poter finanziare
questa operazione, dovrebbero fare ricorso ad un mutuo con il
credito sportivo: ecco perché abbiamo aggiunto questo milione di
euro in più che si aggiunge ai 500mila che teniamo disponibili per
ogni evenienza, nel caso che comunità o enti pubblici o soggetti
abilitati intendessero attivare questa forma di finanziamento per
operazioni che intendono realizzare.
Presidente - Pagina 206.
Sulla pagina 207 la parola al Consigliere Tibaldi.
Tibaldi (CdL) - Parliamo di golf: l'Assessore ha fatto cenno
poco fa anche alle strutture golfistiche, ci sono 800mila euro in
competenza per il 2006 per investimenti relativi a questo tipo di
strutture; l'anno scorso erano 500mila, quest'anno sono 800mila,
vediamo che c'è un assestato che viene confermato in 500mila, ma ci
sono anche dei residui di 1 milione.
Vorremmo capire in quale direzione stanno andando questi
investimenti di 500 lo scorso anno e di 800 per il 2006, ma
soprattutto ci interesserebbe sapere quali determinazioni avete
assunto a posteriori di quello studio per la localizzazione e
realizzazione di un campo a 18 buche nel fondovalle, cioè: fatto lo
studio, cosa pensa di fare la Giunta con le comunità locali
interessate; se a fronte di queste ipotesi che sono state tracciate
dagli esperti che hanno analizzato e approfondito le singole
località che hanno avanzato delle proposte, quali conclusioni avete
tratto voi amministratori, se a distanza di un anno e mezzo dal
momento in cui siete entrati in possesso di questo studio, avete
delle determinazioni in merito.
Presidente - La parola all'Assessore al turismo, sport,
commercio e trasporti, Pastoret.
Pastoret (UV) - Gli investimenti che il collega Tibaldi trova
qui sono relativi al finanziamento per l'ampliamento a 18 buche del
campo di golf di Breuil-Cervinia; non sono in grado in questo
momento di dare la scansione, ma posso fargli avere il
cronoprogramma economico. Per quanto riguarda l'iscrizione sul
triennale, che si ferma al 2008, ho già spiegato prima e credo di
non doverci tornare.
Per quanto riguarda lo studio, questo studio l'ho letto e l'ho
trovato molto interessante. Ne fuoriesce un'analisi che mi sento
molto di condividere, nel senso che si fanno delle valutazioni
sulle strutture che ci sono e si fanno delle valutazioni di
carattere positivo. Ritengo che elemento di saggezza dovrebbe farci
ritenere che queste strutture non debbano essere depauperate e
debbano essere messe nelle condizioni di funzionare. Questo non
significa che escluda di fatto la realizzazione di un campo di golf
a 18 buche in qualche luogo del centro Valle, ma non ne faccio una
ragione fondamentale e principale di vita, nel senso che in primo
luogo adesso ci dovremmo dotare di questa legge sulle
infrastrutture di carattere regionale, e poi dovremmo fare un
piccolo ragionamento che è il seguente: fare in modo che non si
ripeta quanto è accaduto con le grandi strutture di vendita, perché
là, dove c'è qualcosa che osmosizza tutto, il resto si
depaupera.
Per la piccola esperienza che ho, ho visto che è più vincente
un'offerta plurima che non un'offerta di carattere monoculturale;
pertanto credo che in questo momento, in una fase transitoria di
alcuni anni, sia necessario rafforzare queste strutture sulla base
degli elementi che esulano da quello studio, dopodiché sarà
interessante vedere come queste possono essere legate alla
realizzazione di un impianto importante sito nel centro Valle, nel
quale peraltro poi bisogna anche stabilire le caratteristiche,
perché alcune zone ci hanno fatto delle proposte lodevoli, ma non
contengono tutte le caratteristiche che un impianto di quel genere
dovrebbe avere. Sono caratteristiche legate all'ampiezza e alla
qualità del campo e soprattutto al livello del par che dovrebbe
raggiungere per soddisfare ipotetici giocatori, portatori di un
livello di esigenza così elevato.
Presidente - Sulla pagina 208 la parola al Consigliere
Tibaldi.
Tibaldi (CdL) - La constatazione che penso avrà fatto anche
l'Assessore Marguerettaz: ci sono 2 capitoli che riguardano
l'attuazione del disciplinare nei rapporti fra casinò e
Regione.
Ieri sera abbiamo visto che, sulla base di quello che si sta
consolidando come bilancio, siamo sui 65 milioni di euro di
previsione di gettito dal casinò a favore della Regione, quindi 9
milioni in meno, e qui aumentano invece gli impegni per
l'attuazione del disciplinare, sono 18 milioni fra le
manifestazioni e altre spese correnti ai sensi dell'articolo 11
dello stesso documento e un accantonamento per il piano di sviluppo
che "cuba" per quasi 5 milioni di euro. Da un lato, caliamo in
termini di introiti, siamo solo a 65 nel 2006 sulla base della
previsione; dall'altra parte, siamo a 18 milioni di euro che
accantoniamo per la casa da gioco; se uno facesse la differenza,
vedrebbe che questa povera casa da gioco veramente è caduta in
basso!
Presidente - La parola all'Assessore al bilancio, finanze,
programmazione e partecipazioni regionali, Marguerettaz.
Marguerettaz (UV) - Non ho capito la domanda... ferma, perché
sennò perdiamo solo tempo, ma se la domanda fosse: come mai abbiamo
una costanza di stanziamenti fra 2005 e la competenza 2006 lato
"spesa", mentre dal lato "entrata" abbiamo una flessione e non c'è
corrispondenza fra le previsioni... è questo? Ah ecco, rispetto a
questo dubbio...
(interruzione del Consigliere Tibaldi, fuori
microfono)
... ma no, è perché abbiamo anche attività divulgativa. Rispetto
a questo lei deve sapere che nel disciplinare c'è un meccanismo
proporzionale di determinazione degli impegni della Regione, però è
un meccanismo proporzionale falsato, perché va sull'ultimo bilancio
approvato; quindi, dal lato della competenza, dal punto di vista
del provento, abbiamo i versamenti decadali che corrispondono
all'anno in corso, mentre gli impegni vengono fatti in riferimento
all'ultimo bilancio approvato, che è quello del 2004. Ecco perché
nell'esercizio 2004 non abbiamo avuto una flessione, anzi, abbiamo
avuto una sostanziale stabilità dei proventi, quindi si trova
questa doppia velocità.
Presidente - Pagina 209. Pagina 210. Pagina 211. Pagina 212.
Pagina 213.
Sulla pagina 214 la parola al Consigliere Frassy.
Frassy (CdL) - Sono 2 capitoli, ma come abbiamo detto in corso
di mattinata, faremo interventi distinti. Capitolo 67990, funivie
Buisson-Chamois: penso che su questo capitolo, intendendo non solo
il capitolo di bilancio, ma intendendo propriamente l'argomento,
vada fatto, una volta per tutte, il punto della situazione e
soprattutto chiarezza, perché non so se le funivie di Buisson siano
gestite esclusivamente dal responsabile trasporti, che sia di
conseguenza l'Assessorato al turismo, o ci sia una serie di
compartecipazioni su questo tipo di opere, però è un'opera
infinita.
Queste funivie sono state completamente rifatte qualche anno fa;
a seguito del rifacimento di questa funivia si ipotizzava di
contenere i costi di gestione e di manutenzione e ciò non è
accaduto. Ancora qualche tempo fa è stata completamente sostituita
una parte dell'ammorsamento delle funi sul presupposto che c'erano
stati una serie di errori progettuali, sostenevano le relazioni e
da altre parti si sosteneva, invece, che gli errori non erano
progettuali, ma semplicemente che c'era stata una valutazione
errata...
(interruzione del Presidente della Regione, fuori
microfono)
... è il Presidente l'esperto delle funivie... perciò sulla
"Buisson-Chamois" è stato rifatto a più riprese l'intero impianto:
prima le funi, poi le cabine, poi le stazioni di arrivo, poi le
stazioni di partenza... adesso è stata impegnata, con una
deliberazione di Giunta, una spesa per una vettura di soccorso -
perché si è scoperto che lì è necessario avere anche un di più
rispetto a quello che normalmente accade negli impianti ordinari -,
poi andiamo a vedere le previsioni e vediamo che la competenza del
bilancio di previsione 2006 è in aumento rispetto alla previsione
del 2005 di circa 300mila euro, ma la previsione del triennio
2007-2008 aumenta ulteriormente rispetto a questa previsione di
altri 4-500mila euro per ogni anno; nel 2007 e nel 2008 sono
rispettivamente stimati 1.169.000,00 euro.
La domanda che viene spontanea è cos'è che non funziona, perché
qui forse il servizio che si occupa di questo impianto è
inadeguato, alla luce di quello che sta accadendo e dei costi che
stiamo sostenendo, alla luce dei disservizi che la comunità subisce
e alla luce degli incidenti minori che hanno caratterizzato la
gestione di questo impianto importante. Un impianto che è
importante non solo perché dà accesso ad una località sciistica, ma
è importante perché dà accesso a un Comune, che non è servito da
una strada se non per situazioni particolari di emergenza e,
comunque, una strada che non è utilizzabile durante tutto il
periodo dell'anno. Vorremmo capire cosa è successo finora, cosa
succederà nel prossimo anno, ma anche nel triennio, visto che avete
preventivato delle cifre importanti e in crescita costante, e poi
vorremmo capire se il problema sta all'esterno o all'interno
dell'Amministrazione.
Presidente - La parola al Presidente della Regione, Caveri.
Caveri (UV) - Questo è un classico argomento di tipo tecnico,
collega Frassy, nel senso che nel momento in cui il direttore di
esercizio - che è uno stimato professionista - ritiene che oltre ai
lavori già svolti ce ne sono altri da fare, mi domando cosa
potrebbe dire il potere politico rispetto ad alcuni investimenti,
tenendo conto che quella funivia è una funivia a trasporto pubblico
locale, quindi ha una caratterizzazione ulteriore rispetto alle
concessioni normali, ovvero in assenza di una strada quello è
l'unico sistema di collegamento. Diverso è immaginare una gestione
più economica, discorso che stiamo invece affrontando, nel senso
che è intenzione della Giunta trasferire al Comune di Chamois
l'impianto, mantenendo da parte nostra tutti gli investimenti che
risulteranno necessari. Questo è un trasferimento che è in corso di
valutazione attraverso una deliberazione di Giunta, quindi mi
auguro che questa gestione privatistica possa avere degli aspetti
gestionali di maggiore efficacia.
Presidente - La parola al Consigliere Frassy.
Frassy (CdL) - Presidente, che sia una questione tecnica...
penso che tutte le questioni che vengono affrontate dalla politica
diventino tecniche, una volta che è stata fatta la scelta politica,
nel senso che una volta che si prendono certe decisioni, poi tutto
il resto è di competenza dei tecnici!
La invito ad andare ad aprire il dossier di questa funivia, per
rendersi conto che c'è qualcosa che non funziona; non so se sia il
direttore di esercizio, non so se sia il personale delle
manutenzioni o il personale della gestione, non so se siano le
aziende alle quali avete appaltato i vari interventi di revisione e
di manutenzione, non so se siano i progettisti che hanno ipotizzato
quegli interventi, ma nella gestione complessiva di questo impianto
qualcosa non funziona!
Torneremo su questo argomento con una interpellanza, al di fuori
dell'approfondimento relativo che consente la discussione del
bilancio, perché non è una gestione che rientri nei normali canoni
degli imprevisti. Un impianto analogo, per certi versi più
complesso e altrettanto utilizzato, è la telecabina Aosta-Pila; ne
parleremo nell'intervento successivo, ma non ha avuto tutta quella
serie di costi a getto continuo e di rifacimenti, stiamo parlando
adesso, dopo praticamente 20 anni, di rifacimento dell'impianto:
qui l'impianto è stato rifatto in più riprese e continua ad essere
rifatto... allora qualcosa non funziona!
Presidente - Vista l'ora, dichiaro conclusi per questa mattinata
i lavori dell'odierna adunanza del Consiglio. I lavori
riprenderanno alle 15,30 con la continuazione dell'analisi dei
capitoli di bilancio, partendo dalla pagina 214.
La seduta è tolta.
---
La séance se termine à 13 heures 5.
