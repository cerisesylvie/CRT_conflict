Classificazione
FINANZA REGIONALE E LOCALE
Finaosta



Oggetto del Consiglio n. 2309 del 23 novembre 2006 - Resoconto
OGGETTO N. 2309/XII - Approvazione del nuovo Statuto della
Finaosta S.p.a. come previsto dall'articolo 2, comma 4 della legge
regionale n. 7/2006.
Il Consiglio
Richiamata la legge regionale 16 marzo 2006, n. 7 recante:
"Nuove disposizioni concernenti la società finanziaria regionale
FINAOSTA S.p.a.. Abrogazione della legge regionale 28 giugno 1982,
n. 16.", in particolare l'articolo 2, comma 4, il quale dispone che
le modifiche dello statuto della società "FINAOSTA S.p.a." siano
approvate con deliberazione del Consiglio regionale;
Rilevato che le modifiche allo statuto della società
"FINAOSTA S.p.a." si sono rese necessarie alla luce dell'entrata in
vigore della legge regionale n. 7/2006 e delle innovazioni
introdotte dalla riforma del diritto societario affinché
quest'ultima possa convocare l'assemblea straordinaria dei soci per
l'approvazione definitiva dello stesso;
Richiamata la legge regionale 16 marzo 2006, n. 7, articolo
2;
Richiamata la deliberazione della Giunta regionale n. 1766 in
data 15 giugno 2006 concernente l'approvazione del bilancio di
gestione per il triennio 2006/2008, con decorrenza 16 giugno 2006,
e di disposizioni applicative;
Visto il parere favorevole rilasciato dal Coordinatore del
Dipartimento Bilancio, Finanze, Programmazione e Partecipazioni
regionali in assenza del Direttore della Direzione Finanze e
Partecipazioni dell'Assessorato del Bilancio, Finanze,
Programmazione e Partecipazioni regionali, ai sensi del combinato
disposto degli articoli 13, comma 1, lettera e) e 59, comma 2,
della legge regionale 23 ottobre 1995, n. 45, sulla legittimità
della presente deliberazione;
Visto il parere della II Commissione consiliare
permanente;
Delibera
l'approvazione del nuovo testo dello statuto della società
"FINAOSTA S.p.A." come da allegato.
NUOVO TESTO STATUTO FINAOSTA S.P.A.
Titolo I: Denominazione - Sede - Durata - Domicilio.
Articolo 1
(Denominazione)
1) È costituita una Società per Azioni denominata
"Finanziaria Regionale Valle d'Aosta - Società per Azioni" -
siglabile "FINAOSTA S.p.A.".
2) Possono essere soci di FINAOSTA S.p.A., oltre alla
Regione, gli enti pubblici territoriali e non territoriali, le
banche e gli intermediari finanziari, le società finanziarie e
creditizie controllate da banche e da intermediari finanziari, le
società di assicurazione, i consorzi di imprese legalmente
costituiti e le società di servizi controllate da associazioni di
categorie produttive.
Articolo 2
(Sede)
1) La Società ha sede legale in Aosta; essa potrà istituire,
modificare o sopprimere sedi secondarie, filiali, succursali,
rappresentanze, agenzie e dipendenze di ogni genere.
Articolo 3
(Durata)
1) La durata della Società è stabilita fino al 31 dicembre
2050 e potrà essere prorogata per deliberazione dell'Assemblea dei
Soci.
Articolo 4
(Domicilio)
1) Il domicilio dei soci, degli amministratori, dei
componenti dell'organo di controllo e degli obbligazionisti per i
loro rapporti con la società, è quello ufficialmente depositato
presso la sede della società e risultante dai libri
sociali.
Titolo II: Oggetto - Modalità e limiti di intervento.
Articolo 5
(Oggetto sociale)
1) La Società ha lo scopo di concorrere, nel quadro di una
politica di programmazione regionale, a promuovere e a compiere
tutte quelle attività o a porre in essere tutti quegli interventi
che, direttamente o indirettamente, favoriscano lo sviluppo
socio-economico del territorio regionale, in armonia con le
direttive della Regione.
2) Tali finalità vengono perseguite, principalmente, con
forme di intervento tendenti a favorire la nascita, lo sviluppo,
l'ammodernamento, il consolidamento economico e la mutua
collaborazione di imprese pubbliche e private e di enti pubblici
con organizzazione operativa e prevalente attività nel territorio
regionale. Eventuali interventi, sotto qualsiasi forma, nel settore
delle assicurazioni non devono alterare le condizioni del libero
mercato nell'offerta dei prodotti assicurativi.
3) L'attività di impresa si considera prevalentemente svolta
nel territorio regionale quando qui siano localizzati per intero o
in parte predominante gli investimenti fissi e l'occupazione e, ove
richiesto, la direzione tecnica e quella amministrativa.
4) La società può intervenire anche a favore di imprese con
organizzazione operativa e prevalente attività al di fuori del
territorio regionale, purché tali interventi siano funzionali allo
sviluppo di iniziative economiche nell'ambito del territorio
regionale o al conseguimento di obiettivi di interesse per il
contesto economico regionale.
5) La società può intervenire, inoltre, a favore di imprese
con organizzazione operativa e prevalente attività nel territorio
regionale, che attuino iniziative al di fuori dello stesso, purché
funzionali allo sviluppo di iniziative economiche nell'ambito del
territorio regionale o al conseguimento di obiettivi che presentino
interesse per il contesto economico regionale.
6) Per il conseguimento dello scopo sociale la società può
porre in essere i seguenti tipi di intervento:
a) assumere partecipazioni, tendenzialmente temporanee, in
società di capitali, anche straniere, già costituite o da
costituire, finalizzate alla realizzazione di programmi o al
conseguimento di obiettivi di interesse per il contesto economico
regionale;
b) concedere finanziamenti sotto qualsiasi forma;
c) fornire consulenza alle imprese in materia di struttura
finanziaria e societaria e di strategia industriale;
d) assumere incarichi di studio, di consulenza, di assistenza
e di gestione affidati dalla Regione;
e) compiere, per l'attuazione degli interventi di cui alle
precedenti lettere, qualsiasi operazione finanziaria, mobiliare ed
immobiliare, ritenuta necessaria o semplicemente utile per il
conseguimento dell'oggetto sociale, compresa l'assunzione di mutui
fondiari ed ipotecari e la concessione di avalli, fidejussioni,
ipoteche ed in genere garanzie reali su beni sociali, anche a
favore e nell'interesse di terzi ivi compresi Istituti Bancari e
Finanziari, nonché, con l'osservanza delle disposizioni vigenti,
ogni altra operazione strumentale comunque connessa al
raggiungimento dello scopo sociale, con la sola esclusione
dell'attività bancaria e della raccolta del risparmio ai sensi del
Decreto legislativo 1° settembre 1993, n. 385;
f) gestire fondi di rotazione, alimentati da provvista
fornita dalla Regione e/o dalla società stessa e/o da altri enti
pubblici, finalizzati alla concessione di finanziamenti a favore
dei soggetti indicati nelle Leggi regionali di istituzione dei
fondi stessi e regolamentati da apposite convenzioni;
g) attuare interventi utilizzando i Fondi Speciali di cui
all'articolo 6 della legge regionale 16 marzo 2006, n. 7 su
direttiva della Giunta regionale e di altri enti nonché svolgere
attività di mandataria per conto della Regione Autonoma Valle
d'Aosta;
h) provvedere, utilizzando i Fondi Speciali di cui
all'articolo 6 della legge regionale 16 marzo 2006, n. 7, alla
progettazione, costruzione, acquisto e locazione di immobili da
utilizzare ai fini industriali (per produzione di beni e servizi),
commerciali o turistici, da gestire o da alienare; per il
raggiungimento di tali obiettivi, la società potrà acquistare e
lottizzare terreni e fabbricati.
Articolo 6
(Modalità e Limiti)
1) Le partecipazioni e gli interventi previsti nell'articolo
precedente sono indirizzate preferibilmente verso quelle attività
che, direttamente o indirettamente, determinino maggiore
occupazione.
2) Ciascuna partecipazione non potrà superare, nella Gestione
Ordinaria prevista nel successivo articolo 8, la misura del 35%
(trentacinque per cento) del capitale, ovvero del patrimonio netto
qualora inferiore, della Società di cui la FINAOSTA venga a far
parte, tenuto conto anche delle quote o azioni indirettamente
detenute da FINAOSTA attraverso altre società dalla stessa già
partecipate.
3) Il limite indicato nel secondo comma potrà essere superato
nel caso di partecipazioni a valere sulla gestione speciale, nonché
per la gestione ordinaria nel caso di partecipazioni in società
finanziarie e creditizie, in società svolgenti attività di
factoring, locazione finanziaria, gestione di fondi d'investimento,
servizi alle imprese, gestione di impianti a fune nonché in società
aventi come scopo la realizzazione di strutture destinate a
favorire la nascita di nuove iniziative imprenditoriali.
4) La società non potrà impegnare una somma superiore al 15%
(quindici per cento) del suo patrimonio di vigilanza nelle
partecipazioni e negli interventi previsti alle lettere a) e b)
dell'articolo precedente, in una sola impresa o gruppo di
imprese.
5) Ai fini dell'applicazione dei divieti di cui al secondo e
quarto comma non si terrà conto delle somme impegnate a carico del
fondo speciale di cui all'articolo 6 della legge regionale 16 marzo
2006, n. 7.
6) Lo smobilizzo delle partecipazioni assunte nell'ambito
della Gestione ordinaria, con l'esclusione di quelle di cui al
terzo comma del presente articolo e di quelle finalizzate al
conseguimento di obiettivi di interesse per il contesto economico
regionale, deve avere luogo tenendo conto dei programmi e dei
progetti oggetto di intervento e del grado di sviluppo delle
società alle quali esse si riferiscono.
7) Non si potrà dar corso ad alcuna partecipazione se non sia
assicurata alla società una rappresentanza proporzionale alla
misura della partecipazione medesima nel Consiglio di
amministrazione e nel Collegio sindacale della Società cui questa
si riferisce.
8) Per tutte le forme di intervento a valere sulla Gestione
Ordinaria e sulla Gestione Speciale, la società deve
preventivamente assicurarsi la facoltà di eseguire, a propria
discrezione, controlli gestionali e revisioni amministrative presso
le imprese finanziariamente assistite.
Titolo III: Capitale Sociale e Fondi Speciali - Azioni -
Finanziamenti dei soci alla società e obbligazioni - Recesso del
socio.
Articolo 7
(Capitale Sociale)
1) Il capitale sociale è di Euro 112.000.000,00 suddiviso in
112.000.000 azioni del valore nominale di Euro 1,00 (uno)
ciascuna.
2) Ogni aumento di capitale dovrà essere disposto o attuato
in modo che la partecipazione di soggetti diversi dalla Regione
Valle d'Aosta sia contenuta complessivamente entro la misura
massima del 25% (venticinque per cento) del capitale
sociale.
Articolo 8
(Gestioni Finanziarie)
1) La società opera con mezzi propri ovvero per conto della
Regione o di altri enti pubblici, con fondi specifici forniti dalla
Regione stessa o dagli altri enti. La società ha l'obbligo di
trasmettere rendiconti periodici, secondo modalità stabilite dalla
Giunta regionale, degli interventi eseguiti per conto della
Regione. Tali rendiconti sono trasmessi anche al Presidente del
Consiglio.
2) Si definisce ordinaria la gestione relativa ad interventi
che la Società pone in essere con mezzi finanziari propri; la
gestione relativa ad interventi effettuati per conto della Regione,
ai sensi dell'articolo 6 della Legge regionale 16 marzo 2006, n. 7,
o di altri enti si definisce speciale.
3) La società può gestire, infine, fondi di rotazione
alimentati da provvista fornita dalla Regione e/o dalla società
stessa e/o da altri enti pubblici.
Articolo 9
(Azioni)
1) Le azioni sono nominative e sono rappresentate da titoli
azionari. Esse sono indivisibili e conferiscono ai loro possessori
uguali diritti.
2) In sede di aumento di capitale, l'Assemblea può
deliberare, ai sensi dell'articolo 2348 del Codice Civile,
l'emissione di azioni aventi diritti diversi da quelli delle azioni
già emesse.
3) Ogni azione dà diritto ad un voto.
Articolo 10
(Liberazione delle azioni)
1) In caso di aumento del capitale sociale con versamenti
parziali, i sottoscrittori di azioni di nuova emissione dovranno
versare la percentuale residua delle azioni sottoscritte nei modi e
nei termini stabiliti dall'organo di amministrazione.
2) Salvo quanto disposto dall'articolo 2344 del Codice
Civile, il socio in mora sarà tenuto a corrispondere un interesse
calcolato ad un saggio pari al tasso minimo di offerta sulle
operazioni di rifinanziamento fissato da Banca Centrale Europea
aumentato del 3% (tre per cento).
Articolo 11
(Finanziamenti dei soci alla società e obbligazioni)
1) I finanziamenti con diritto a restituzione della somma
versata possono essere effettuati dai soci, anche non in
proporzione alle rispettive quote di partecipazione al capitale
sociale, con le modalità e i limiti di cui alla normativa tempo per
tempo vigente in materia.
2) La società può inoltre emettere, per deliberazione
dell'assemblea ordinaria, obbligazioni secondo le norme ed entro i
limiti prescritti dalle leggi vigenti.
Articolo 12
(Recesso del socio)
1) Hanno diritto di recedere, per tutte o parte delle azioni,
i soci che non hanno concorso alle deliberazioni
riguardanti:
a) la modifica della clausola dell'oggetto sociale, quando
consente un cambiamento significativo dell'attività della
società;
b) la trasformazione della società;
c) il trasferimento della sede sociale all'estero;
d) la revoca dello stato di liquidazione;
e) l'eliminazione di una o più cause di recesso previste dal
presente Statuto;
f) la modifica dei criteri di determinazione del valore
dell'azione in caso di recesso;
g) le modificazioni dello statuto concernenti i diritti di
voto o di partecipazione;
h) l'aumento del capitale sociale in relazione al disposto
dell'articolo 7 secondo comma del presente statuto;
i) le modifiche dello Statuto introduttive o soppressive di
clausole compromissorie.
2. È escluso il diritto di recesso in caso di deliberazioni
aventi ad oggetto la proroga del termine, salvo il caso di durata
stabilita per un tempo indeterminato, o l'introduzione o la
rimozione di limiti alla circolazione di azioni.
3) Qualora la società sia soggetta ad attività di direzione e
coordinamento ai sensi degli articoli 2497 e seguenti del Codice
Civile, spetterà altresì ai soci il diritto di recesso nelle
ipotesi previste dall'articolo 2497-quater del Codice
Civile.
4) In caso di recesso, da esercitarsi sulla base delle
condizioni disposte dall'articolo 2437-bis del Codice Civile, il
valore delle azioni oggetto di liquidazione sarà determinato dagli
amministratori, sentito il parere dell'organo di controllo e del
soggetto incaricato della revisione contabile, proporzionalmente
alla partecipazione al capitale sociale di cui trattasi, sulla base
del patrimonio netto della società quale risultante dall'ultimo
bilancio di esercizio approvato alla data dell'esercizio del
diritto di recesso, al netto di eventuali riserve diverse da quelle
costituite con utili di esercizio o con apporti dei soci, nonché
dell'importo di eventuali distribuzioni di patrimonio netto
eventualmente intervenute tra la data dell'ultimo bilancio di
esercizio approvato e la data della liquidazione.
5) Il procedimento di liquidazione delle azioni del socio
recedente è regolato sulla base del disposto dell'articolo
2437-quater del Codice Civile.
Titolo IV: Organi Sociali.
Articolo 13
(Assemblea)
1) Le Assemblee regolarmente costituite, rappresentano
l'universalità dei soci e le loro deliberazioni, prese in
conformità della legge e del presente Statuto, obbligano tutti i
soci, ancorché non intervenuti, astenuti o dissenzienti.
Articolo 14
(Intervento all'Assemblea)
1) Hanno diritto di intervenire all'Assemblea gli azionisti
che abbiano depositato, almeno tre giorni liberi prima del giorno
fissato per l'Assemblea, le loro azioni presso la sede sociale o
banche indicate nell'avviso di convocazione. L'obbligo di deposito
non si applica nel caso di assemblea totalitaria di cui
all'articolo 2366 quarto comma del Codice Civile.
2) Ogni azionista può farsi rappresentare nell'Assemblea
mediante delega scritta. Non sono ammesse deleghe in capo a enti o
persone giuridiche.
3) L'assemblea dei soci può svolgersi anche in più luoghi,
audio e/o video collegati, e ciò alle seguenti condizioni, delle
quali deve essere dato atto nei relativi verbali:
a) che siano presenti nello stesso luogo il presidente e il
segretario della riunione, se nominato, che provvederanno alla
formazione e sottoscrizione del verbale;
b) che sia consentito al presidente dell'assemblea di
accertare l'identità e la legittimazione degli intervenuti,
regolare lo svolgimento dell'adunanza, constatare e proclamare i
risultati della votazione;
c) che sia consentito al soggetto verbalizzante di percepire
adeguatamente gli eventi assembleari oggetto di
verbalizzazione;
d) che sia consentito agli intervenuti di partecipare alla
discussione e alla votazione simultanea sugli argomenti all'ordine
del giorno nonché di visionare, ricevere, trasmettere
documenti;
e) che siano indicati nell'avviso di convocazione (salvo che
si tratti di assemblea totalitaria) i luoghi audio e/o video
collegati a cura della società, dovendosi ritenere svolta la
riunione nel luogo ove sarà presente il presidente o saranno
presenti il presidente ed il segretario.
4) In tutti i luoghi audio e/o video collegati in cui si
tiene la riunione dovrà essere predisposto il foglio
presenze.
Articolo 15
(Convocazione dell'Assemblea)
1) L'Assemblea è convocata dall'organo di amministrazione nel
Comune ove ha sede la società od altrove purché in Italia, almeno
una volta all'anno, entro centoventi giorni dalla chiusura
dell'esercizio sociale oppure entro centoottanta giorni, nel caso
in cui la società sia tenuta alla redazione del bilancio
consolidato ovvero quando lo richiedano particolari esigenze
relative alla struttura e all'oggetto della società.
2) L'Assemblea inoltre è convocata sia in via ordinaria che
in via straordinaria, ogni qualvolta l'organo di amministrazione lo
ritenga opportuno e nei casi previsti dalla legge.
3) L'Assemblea è convocata mediante avviso comunicato ai soci
con lettera raccomandata A.R. o con altri mezzi che garantiscano la
prova dell'avvenuto ricevimento, almeno quindici giorni liberi
prima del giorno fissato per l'adunanza.
4) L'avviso deve contenere l'indicazione del giorno, dell'ora
e del luogo dell'adunanza e l'elenco delle materie da trattare. In
mancanza delle formalità suddette, l'assemblea si reputa
regolarmente costituita, quando è rappresentato l'intero capitale
sociale e partecipa all'assemblea la maggioranza dei componenti
degli organi amministrativi e di controllo.
Articolo 16
(Costituzione e deliberazioni dell'Assemblea)
1) Per la costituzione dell'Assemblea in sede ordinaria e
straordinaria e per la validità delle deliberazioni si fa
riferimento al disposto degli articoli 2368 e 2369 del Codice
Civile.
Articolo 17
(Presidenza dell'Assemblea)
1) L'Assemblea è presieduta dal Presidente dell'organo di
amministrazione o, in sua assenza, da persona eletta dalla
maggioranza degli intervenuti. Il Presidente dell'Assemblea sarà
assistito da un Segretario designato ai sensi dell'articolo 2371
del Codice Civile anche fra i non azionisti.
2) Nei casi di legge e quando ciò è ritenuto opportuno dal
Presidente dell'Assemblea, il verbale è redatto da un Notaio
designato dallo stesso Presidente, nel qual caso non è necessaria
la nomina del Segretario.
3) Le deliberazioni dell'Assemblea devono constare da
verbale, redatto secondo le modalità previste dall'articolo 2375
del Codice Civile.
Articolo 18
(Consiglio di amministrazione)
1) La FINAOSTA è amministrata da un Consiglio di
amministrazione composto da 9 a 11 membri aventi i requisiti
previsti dalla normativa in materia bancaria e creditizia.
2) Ai sensi dell'articolo 2449 del Codice Civile, alla
Regione Valle d'Aosta spetta la nomina, da parte della Giunta
regionale, del Presidente del Consiglio di amministrazione e di due
terzi dei Consiglieri, con arrotondamento per eccesso, di cui uno
da scegliersi tra i Dirigenti dell'Amministrazione regionale con
funzioni di coordinamento tra la Regione e la società, uno da
scegliersi, d'intesa tra la Giunta regionale e la giunta della
Camera valdostana delle imprese e delle professioni - Chambre
valdôtaine des entreprises et des activités libérales, tra i
componenti del Consiglio della stessa e uno da scegliersi
all'interno di una terna di nomi indicati da Confindustria Valle
d'Aosta e scelti tra i legali rappresentanti dei soci effettivi ad
essa aderenti.
3) La nomina degli altri membri del Consiglio verrà
effettuata dall'Assemblea. I componenti del Consiglio di
amministrazione durano in carica tre esercizi e scadono alla data
dell'assemblea convocata per l'approvazione del bilancio relativo
all'ultimo esercizio della loro carica e sono rieleggibili.
4) I membri del Consiglio di amministrazione sono scelti
secondo criteri di professionalità e competenza fra persone che
abbiano maturato un'esperienza complessiva di almeno un triennio
attraverso l'esercizio di:
a) attività di amministrazione o di controllo ovvero compiti
direttivi presso imprese;
b) attività professionali in materia attinente al settore
creditizio, finanziario, mobiliare, assicurativo o, comunque,
funzionali all'attività dell'intermediario finanziario;
c) attività di insegnamento universitario in materie
giuridiche o economiche;
d) funzioni amministrative o dirigenziali presso enti
pubblici o pubbliche amministrazioni aventi attinenza con il
settore creditizio, finanziario, mobiliare o assicurativo ovvero
presso enti pubblici o pubbliche amministrazioni che non hanno
attinenza con i predetti settori purché le funzioni comportino la
gestione di risorse economico-finanziarie.
5) Il Presidente del Consiglio di amministrazione deve essere
scelto tra persone in possesso di diploma di laurea di durata
almeno quadriennale in scienze economiche, scienze giuridiche,
scienze politiche e delle relazioni internazionali, scienze
dell'amministrazione, scienze statistiche o ingegneria gestionale o
lauree equipollenti e, inoltre, di almeno uno dei requisiti di
professionalità indicati nel comma che precede, ferma restando
un'esperienza complessiva di almeno cinque anni.
6) Se nel corso del triennio vengono a mancare uno o più
amministratori si procederà a sostituirli con le modalità previste
dal presente articolo. Gli amministratori così nominati decadono
insieme a quelli in carica all'atto della loro nomina. L'intero
Consiglio di amministrazione cessa qualora venga a mancare la
maggioranza dei suoi componenti.
7) Gli amministratori non sono tenuti all'osservanza del
divieto di concorrenza sancito dall'articolo 2390 del Codice
Civile.
Articolo 19
(Attribuzioni del Consiglio di amministrazione)
1) Il Consiglio di amministrazione è investito dei più ampi
poteri per la gestione ordinaria e straordinaria della Società;
esso ha pertanto la facoltà di compiere tutti gli atti, anche di
disposizione, che ritiene opportuni per il conseguimento
dell'oggetto sociale, esclusi soltanto quelli che la legge o lo
statuto espressamente riservano all'Assemblea.
Articolo 20
(Convocazione del Consiglio di amministrazione)
1) Il Consiglio di amministrazione è convocato dal
Presidente, nel luogo indicato nell'avviso di convocazione, nella
sede sociale o altrove, ogni qual volta questi ne ravvisi la
necessità o quando ne sia fatta domanda scritta da almeno tre
Consiglieri. L'avviso di convocazione con l'indicazione delle
materie da trattare, dovrà essere comunicato a ciascun Consigliere
ed a ciascun componente effettivo del Collegio sindacale, almeno
tre giorni liberi prima della data fissata per l'adunanza. In caso
di urgenza, l'avviso potrà essere comunicato anche per telefax o
con altri mezzi che garantiscano la prova dell'avvenuto ricevimento
almeno un giorno libero prima di tale data.
2) Le riunioni del Consiglio di amministrazione sono
presiedute dal Presidente o, in sua assenza, da persona designata
dalla maggioranza degli intervenuti.
3) Il Consiglio nomina un Segretario anche al di fuori dei
suoi membri.
Articolo 21
(Validità delle deliberazioni del Consiglio)
1) Per la validità delle deliberazioni del Consiglio di
amministrazione è necessaria la presenza della maggioranza dei
Consiglieri in carica. Le deliberazioni sono prese a maggioranza
assoluta dei presenti e, in caso di parità, prevale il voto di chi
presiede la seduta.
2) I consiglieri astenuti o che si siano dichiarati in
conflitto di interessi non sono computati ai fini del calcolo della
maggioranza deliberativa.
3) Il Consiglio di amministrazione può riunirsi anche in più
luoghi, audio e/o video collegati, e ciò alle seguenti condizioni,
delle quali deve essere dato atto nei relativi verbali:
a) che siano presenti nello stesso luogo il presidente e il
segretario della riunione, che provvederanno alla formazione e
sottoscrizione del verbale;
b) che sia consentito al presidente di accertare l'identità e
la legittimazione degli intervenuti, regolare lo svolgimento
dell'adunanza, constatare e proclamare i risultati della
votazione;
c) che sia consentito al soggetto verbalizzante di percepire
adeguatamente gli eventi consiliari oggetto di
verbalizzazione;
d) che sia consentito agli intervenuti di partecipare alla
discussione e alla votazione simultanea sugli argomenti all'ordine
del giorno nonché di visionare, ricevere, trasmettere
documenti;
e) che siano indicati nell'avviso di convocazione (salvo che
si tratti di riunione totalitaria) i luoghi audio e/o video
collegati a cura della società, dovendosi ritenere svolta la
riunione nel luogo ove sarà presente il presidente o saranno
presenti il presidente ed il segretario.
4) In tutti i luoghi audio e/o video collegati in cui si
tiene la riunione dovrà essere predisposto il foglio
presenze.
Articolo 22
(Compensi agli Amministratori)
1) Ai componenti del Consiglio di amministrazione è dovuto un
emolumento ed un gettone di presenza, oltre al rimborso delle spese
sostenute per l'esercizio delle loro funzioni. L'Assemblea
determina l'ammontare del gettone e dell'emolumento da
corrispondersi al Presidente ed ai Consiglieri.
Articolo 23
(Delega delle attribuzioni consiliari)
1) Le attribuzioni, che sono per legge delegabili, possono
dall'organo di amministrazione essere delegate al Comitato
esecutivo, a singoli consiglieri e/o al Presidente.
2) Gli organi delegati sono tenuti a riferire all'organo di
amministrazione e all'organo di controllo con cadenza almeno
semestrale.
Articolo 24
(Comitato esecutivo)
1) Il Comitato esecutivo è composto dal Presidente
dell'organo di amministrazione che lo presiede e da quattro
Consiglieri eletti dal Consiglio medesimo con deliberazione presa
con il voto favorevole di almeno tre quarti dei suoi componenti.
L'Assemblea stabilisce l'ammontare del gettone di presenza e
dell'emolumento da corrispondere ai membri del Comitato
esecutivo.
Articolo 25
(Convocazione del Comitato esecutivo e deliberazioni del
medesimo)
1) Il Comitato esecutivo è convocato dal Presidente, ogni
qualvolta ne ravvisi la necessità o quando ne sia fatta domanda
scritta da almeno due componenti.
2) L'avviso di convocazione con l'indicazione delle materie
da trattare, dovrà essere comunicato per telefax o con altri mezzi
che garantiscano la prova dell'avvenuto ricevimento a ciascun
membro del Comitato esecutivo e a ciascun componente effettivo
dell'organo di controllo almeno tre giorni liberi prima della data
fissata per l'adunanza e, in caso di urgenza, almeno un giorno
libero prima di tale data.
Articolo 26
(Attribuzioni del Comitato esecutivo)
1) Il Comitato esecutivo esercita le funzioni, le
attribuzioni ed i poteri ad esso delegati dall'organo
amministrativo.
Articolo 27
(Firma e rappresentanza sociale)
1) La firma e la rappresentanza sociale di fronte a terzi ed
in giudizio spettano al Presidente dell'organo di amministrazione
e, nell'ambito delle attribuzioni delegate, ai singoli consiglieri,
i quali tutti in detto ambito potranno rilasciare procure ad
negotia.
2) In caso di assenza od impedimento o di cessazione dalla
carica il Presidente, nella firma e nella rappresentanza legale, è
sostituito dal Consigliere in sede più anziano nella carica e, nel
caso di pari anzianità di carica, dal Consigliere più anziano di
età.
3) Di fronte ai terzi la firma di chi sostituisce il
Presidente costituisce prova dell'assenza, o dell'impedimento o
della cessazione della carica.
Articolo 28
(Collegio sindacale)
1) Il Collegio sindacale è composto da tre membri effettivi e
due supplenti i quali durano in carica tre esercizi e scadono alla
data dell'assemblea convocata per l'approvazione del bilancio
relativo all'ultimo esercizio della loro carica. Alla Regione Valle
d'Aosta spetta la nomina, ai sensi dell'articolo 2449 del Codice
Civile, del Presidente del Collegio sindacale e di un Sindaco
effettivo e uno supplente. La nomina degli altri membri del
Collegio sarà effettuata dall'Assemblea.
2) L'Assemblea degli azionisti determinerà l'ammontare del
compenso da corrispondere ai Sindaci effettivi.
3) Il Presidente ed i membri del Collegio sindacale devono
essere iscritti nel registro dei revisori contabili istituito
presso il Ministero della giustizia, o negli albi professionali
individuati con decreto del Ministro della giustizia e, nei loro
confronti, non deve sussistere alcuna delle cause di
incompatibilità previste nell'articolo 2399 del Codice
Civile.
Articolo 29
(Controllo contabile)
1) Il controllo contabile sulla società è esercitato da una
società di revisione iscritta nel registro istituito presso il
Ministero della Giustizia o, nell'ipotesi di cui al terzo comma
dell'articolo 2409 bis del Codice Civile, può essere affidato al
Collegio sindacale.
Articolo 30
(Consiglio di gestione)
1) L'amministrazione di FINAOSTA S.p.A. può essere
esercitata, ai sensi dell'articolo 2409-octies e seguenti del
Codice Civile ed in alternativa a quanto previsto dall'articolo 18,
da un Consiglio di gestione.
2) Il Consiglio di gestione è composto da un minimo di nove
ad un massimo di undici membri aventi i requisiti di onorabilità e
di indipendenza prescritti dalla normativa vigente in materia
bancaria e creditizia e i requisiti di professionalità indicati
all'articolo 18.
3) Ai sensi dell'articolo 2449 del Codice Civile, alla
Regione spetta la nomina, da parte della Giunta regionale, del
Presidente del Consiglio di gestione e di due terzi dei
consiglieri, con arrotondamento per eccesso, di cui uno da
scegliersi, d'intesa tra la Giunta regionale e la giunta della
Camera valdostana delle imprese e delle professioni -
Chambre valdôtaine des entreprises et des activités libérales,
tra i componenti del Consiglio della stessa e uno da scegliersi
all'interno di una terna di nomi indicati da Confindustria Valle
d'Aosta e scelti tra i legali rappresentanti dei soci effettivi ad
essa aderenti.
4) I componenti del Consiglio di gestione durano in carica
tre esercizi e scadono alla data della riunione del consiglio di
sorveglianza convocata per l'approvazione del bilancio relativo
all'ultimo esercizio della loro carica e sono rieleggibili.
5) Al Consiglio di gestione si applicano i commi 4, 5 e 7
dell'articolo 18.
6) Se nel corso dell'esercizio vengono a mancare uno o più
componenti del Consiglio di gestione, si provvede alla loro
sostituzione con le modalità previste nel presente
articolo.
7) Ai componenti Consiglio di gestione è dovuto un emolumento
ed un gettone di presenza, oltre al rimborso delle spese sostenute
per l'esercizio delle loro funzioni. L'Assemblea determina
l'ammontare del gettone e dell'emolumento da corrispondersi al
Presidente ed ai Consiglieri.
Articolo 31
(Consiglio di sorveglianza)
1) Ove ricorra l'ipotesi di cui all'articolo 30, il controllo
su FINAOSTA S.p.A. è esercitato, ai sensi dell'articolo 2409-octies
e seguenti del Codice Civile, da un Consiglio di sorveglianza
composto da un minimo di tre ad un massimo di sette membri i quali
durano in carica tre esercizi e scadono alla data della riunione
del Consiglio di sorveglianza convocato per l'approvazione del
bilancio relativo all'ultimo esercizio della loro carica.
2) Ai sensi dell'articolo 2449 del Codice Civile, alla
Regione spetta la nomina, da parte della Giunta regionale, del
Presidente del Consiglio di sorveglianza e di un componente.
Nell'ipotesi in cui il Consiglio di sorveglianza sia composto da
più di tre membri, la Giunta regionale nomina i due terzi dei
componenti con arrotondamento per eccesso. La nomina degli altri
componenti è effettuata dall'assemblea.
3) L'assemblea determinerà l'ammontare del compenso da
corrispondere ai membri del Consiglio di sorveglianza.
4) Il Presidente del Consiglio di sorveglianza deve essere
iscritto nel registro dei revisori contabili istituito presso il
Ministero della giustizia; gli altri membri devono essere iscritti
nel registro dei revisori contabili istituito presso il Ministero
della giustizia oppure possedere i requisiti indicati nell'articolo
18 per i componenti del consiglio di amministrazione.
5) Nei confronti dei componenti del Consiglio di sorveglianza
non deve sussistere alcuna delle cause di ineleggibilità e
decadenza previste dall'articolo 2409-duodicies del Codice
Civile.
Articolo 32
(Controllo contabile)
1) Ove ricorra l'ipotesi di cui agli articoli 30 e 31, il
controllo contabile sulla società è esercitato da una società di
revisione iscritta nel registro istituito presso il Ministero di
giustizia.
Titolo V: Bilancio e Utili.
Articolo 33
(Esercizio Sociale e Bilancio)
1) L'esercizio sociale si chiude il 31 dicembre di ogni anno.
Entro trenta giorni dall'approvazione da parte dell'Assemblea o del
Consiglio di sorveglianza, il bilancio è presentato al Presidente
della Regione, corredato dal verbale di approvazione e dalle
relazioni dell'organo di amministrazione e degli organi di
controllo nonché da un prospetto riepilogativo dei compensi,
comprensivi degli eventuali benefits, spettanti agli amministratori
e ai sindaci.
2) Gli utili netti dell'esercizio verranno ripartiti nel modo
seguente:
- il 5% (cinque per cento) alla riserva legale;
- il 25% (venticinque per cento) alla riserva
straordinaria;
- il residuo su determinazione dell'Assemblea.
Titolo VI: Disposizioni finali.
Articolo 34
(Incompatibilità)
1) Salve le altre ipotesi di incompatibilità previste dalla
legge non possono ricoprire cariche nella società coloro che
abbiano liti pendenti con la medesima; la stessa incompatibilità
sussiste qualora detta condizione si verifichi nel coniuge, nei
parenti, negli affini entro il secondo grado.
2) Non possono parimenti ricoprire le anzidette cariche
coloro che abbiano rapporto di coniugio, di parentela o di affinità
entro lo stesso grado, con i dipendenti della stessa.
3) Lo stato di incompatibilità è rilevato dall'organo di
amministrazione al quale compete di indicare le modalità ed i
termini per la sua rimozione. L'ulteriore permanenza dello stato di
incompatibilità importa la decadenza dalla carica.
Articolo 35
(Incompatibilità per il personale)
1) Non possono essere assunti come dipendenti della società
coloro i quali abbiano rapporto di coniugio ovvero di parentela o
affinità entro il secondo grado compresa, con gli Amministratori o
i componenti dell'organo di controllo, nonché coloro i quali
abbiano partecipazioni in imprese finanziate dalla società ad
eccezione degli interventi a valere sui fondi di rotazione
regionali e sulla Gestione speciale di cui all'articolo 6 della
legge regionale 16 marzo 2006, n. 7, anche qualora detta condizione
si verifichi nel coniuge, nei parenti o negli affini entro il
secondo grado.
2) I dipendenti non possono, inoltre, esercitare alcuna
professione o commercio o industria, né ricoprire cariche di
Amministratori, di componenti di organi di controllo o di
Liquidatori di Società od Enti di qualsiasi natura, se non
designati dall'organo di amministrazione, o da esso autorizzati.
Gli emolumenti da corrispondere al personale della società dalle
Società e dagli Enti presso i quali gli stessi ricoprono cariche a
seguito di designazione da parte dell'organo di amministrazione,
sono direttamente versati alla società.
Articolo 36
(Divieto di incarichi)
1) Non possono essere affidati incarichi di consulenza di
qualunque genere a persone che abbiano liti pendenti con la
società.
Articolo 37
(Scioglimento e Liquidazione)
1) Addivenendosi in qualsiasi tempo e per qualsiasi causa
allo scioglimento della società, l'Assemblea determina le modalità
della liquidazione e nomina uno o più liquidatori fissandone i
poteri.
Articolo 38
(Arbitrato)
1) Qualsiasi controversia dovesse insorgere tra i soci ovvero
tra i soci e la società, l'organo amministrativo e l'organo di
liquidazione o fra detti organi o i membri di tali organi o fra
alcuni di tali soggetti od organi, che abbia ad oggetto diritti
disponibili relativi al rapporto sociale, ad eccezione di quelle
nelle quali la legge prevede l'intervento obbligatorio del Pubblico
Ministero, è deferita ad un collegio composto da tre arbitri, di
cui uno nominato dal presidente dell'Ordine dei commercialisti di
Aosta e uno nominato dal presidente dell'Ordine degli Avvocati di
Aosta, i quali dovranno provvedere alla nomina del terzo arbitro
fra gli iscritti agli Ordini professionali di cui sopra, con
funzioni di Presidente del Collegio arbitrale. La nomina dovrà
essere effettuata entro 30 giorni dalla richiesta effettuata dalla
parte più diligente. Nel caso in cui il soggetto designato non vi
provveda nel termine previsto, la nomina sarà richiesta al
Presidente del Tribunale di Aosta su istanza effettuata dalla parte
più diligente.
2) La sede del Collegio arbitrale sarà presso il domicilio
del Presidente del Collegio arbitrale.
3) Il procedimento arbitrale così instaurato avrà carattere
rituale e sarà disciplinato dagli articoli 806 e seguenti del
codice di procedura civile.
4) La decisione del Collegio arbitrale sarà pronunciata
secondo diritto e avrà natura di sentenza tra le parti.
5) Le spese dell'arbitrato saranno a carico della parte
soccombente salvo diversa decisione del Collegio arbitrale.
Articolo 39
(Foro competente)
1) Per qualunque controversia che sorga in dipendenza di
affari sociali e dell'interpretazione o esecuzione del presente
statuto e che non sia sottoponibile ad arbitrato è competente il
foro di Aosta.
Articolo 40
(Applicazione degli articoli 87 e 88 del Trattato CE)
1) Tutti gli interventi di FINAOSTA, in Gestione ordinaria o
speciale, saranno effettuati nel rispetto degli articoli 87 e 88
del Trattato CE.
Articolo 41
(Soggezione ad attività di direzione e coordinamento)
1) La società deve indicare l'eventuale propria soggezione
all'altrui attività di direzione e coordinamento negli atti e nella
corrispondenza nonché mediante iscrizione, a cura degli
amministratori, presso la sezione del registro delle imprese di cui
all'articolo 2497-bis comma secondo del Codice Civile.
Articolo 42
(Norma di rinvio)
1) Per tutto quanto non è disposto nel presente Statuto si
applicano le disposizioni di legge che disciplinano la
materia.
Président
- La parole à l'Assesseur au budget, aux
finances, à la programmation et aux participations régionales,
Marguerettaz.
Marguerettaz (UV)
- Molto brevemente, oggi il Consiglio
regionale si trova ad approvare una proposta di statuto che è una
conseguenza della modifica della legge regionale n. 7/2006. Abbiamo
avuto modo di fare una discussione molto approfondita in sede di
approvazione della legge, questa approvazione ha tenuto conto di
alcune modifiche che l'ordinamento ha avuto in questi ultimi tempi,
ovvero la modifica del diritto societario da un lato e dall'altro
un nuovo riferimento per la gestione della "Finaosta" che discende
dall'iscrizione all'articolo 107 del Testo unico; quindi da quel
momento la "Finaosta" è una società a tutti gli effetti, iscritta
nell'elenco tenuto da "Bankitalia" e sottoposto a "Bankitalia".
Ora, queste erano le principali motivazioni che ci hanno portato ad
intervenire sull'impianto legislativo regionale. Abbiamo
approfittato in quella sede per meglio identificare e definire la
composizione degli organi sociali della società, individuando un
modo attivo per far compartecipare degli enti istituzionali quali
la Camera di commercio, la "Chambre", piuttosto che la
Confindustria, quindi già in legge abbiamo indicato una serie di
criteri per la composizione del "CdA". Oggi ci troviamo ad
analizzare uno statuto che per molti versi accoglie letteralmente
le disposizioni di legge. Avremo modo poi di confrontarci con i
colleghi della "CdL" su una serie di emendamenti che sono stati
presentati, ma dove c'è una disposizione di legge ritengo che non
ci si possa discostare dal contenuto della legge, anche perché il
legislatore, indicando nell'articolato una serie di norme,
definisce un "solco" oltre il quale non possiamo andare, se non
creando un conflitto fra legge e statuto.
Ora, ringrazio coloro che hanno permesso di redigere lo statuto,
quindi le strutture, la "Finaosta", la Commissione competente che
appena è stata ricostituita ha voluto approvare il testo, quindi
sono a disposizione ovviamente per gli interventi successivi, ma
credo si possa avviare una sufficiente analisi con tutti gli
elementi, nella consapevolezza che "Finaosta" deve essere un ente
finanziario che dà un sostegno alle attività produttive che possono
avere delle ricadute positive in termini di occupazione e in
termini di sviluppo in Valle d'Aosta, cercando di avere un raggio
di azione quanto più ampio possibile per poter meglio sfruttare
tutte le opportunità che nel tempo vengono a presentarsi. Non
possiamo permetterci di perdere alcun tipo di occasione ed ecco
anche una chiave di lettura rispetto a tutta una serie di
opportunità che sono state introdotte.
Si dà atto che dalle ore 11,18 presiede il Vicepresidente
Fiou.
Presidente
- Il punto in discussione è stato votato dalla
II Commissione a maggioranza con degli emendamenti. È aperta la
discussione generale.
La parola al Consigliere Frassy.
Frassy (CdL)
- Ho ascoltato le motivazioni dell'Assessore
rispetto a questo atto amministrativo, un atto sicuramente meno
importante rispetto alla legge regionale che abbiamo modificato a
marzo, la legge n. 7, ma un atto importante in considerazione che
dà completamento e operatività a "Finaosta". "Finaosta" penso sia
la realtà più importante dopo questo Consiglio regionale
nell'ambito della pubblica amministrazione. La finanziaria
regionale è stata più volte definita come l'ottavo Assessorato per
il suo peso in termini di capacità di incidere non solo sulla vita
economica, ma anche di riflesso sulla vita politica, per gli
equilibri che comportano i ruoli che vengono giocati all'interno di
"Finaosta", perciò è evidente che da parte nostra c'è stata una
particolare attenzione sia su quanto "Finaosta" ha fatto finora,
sia nel momento in cui il Consiglio regionale si è messo a rivedere
la sua legge istitutiva, sia a maggior ragione oggi quando andiamo
a definire strumenti importanti per la gestione di "Finaosta".
Capisco che "Finaosta" sia un argomento complesso e che a qualche
Consigliere possa non interessare, liberissimo di uscire dall'aula,
ma di consentire il dibattito, altrimenti diventa difficile
ragionare con l'eco.
Ciò detto, non possiamo, Assessore, esaminare lo statuto solo in
quel profilo minimale che lei ha tenuto nel voler presentare questo
atto amministrativo dicendo:
"siamo stati obbligati a mettere
mano allo statuto, perché lo statuto è consequenziale alla modifica
della legge regionale ed è consequenziale soprattutto alle
modifiche del diritto societario che dovevamo recepire"
. È
vero, nel senso che sicuramente queste modifiche dovevano essere
recepite. Voi lo avete riscritto, nel senso che non vi siete
limitati a presentare delle modifiche, avete riscritto per intero
lo statuto e noi diciamo che lo statuto dovrebbe essere anche il
momento per capire qual è il ruolo che "Finaosta" deve avere o,
meglio, qual è il rapporto che "Finaosta" deve avere rispetto al
Consiglio regionale, perché se con la legge regionale abbiamo
incentrato la nostra attenzione sul ruolo di "Finaosta", penso che
"andando a ragione" di statuto dobbiamo capire che tipo di rapporti
questa Assemblea può e deve tenere con "Finaosta". In base
all'esperienza attuale, Assessore, penso che lei convenga con noi
che i rapporti che questa Assemblea mantiene con "Finaosta" sono
relativamente pochi, perché, al di là della potestà prevista
dall'articolo 116 del Regolamento interno del Consiglio, noi di
"Finaosta" sappiamo molto poco, "Finaosta" comunica molto poco.
Siamo riusciti ad ottenere fra i 33 emendamenti che avevamo
presentato nella discussione della legge diventata poi legge n.
7/2006, l'inserimento quanto meno di una norma di trasparenza,
ossia che contestualmente al bilancio vi sia un prospetto
riepilogativo dei compensi e dei "benefits" spettanti ad
amministratori e sindaci, un piccolo ausilio a quel concetto di
trasparenza, che spesso viene qui invocato, ma poi non sempre lo si
riesce a praticare.
Noi abbiamo ritenuto che questa proposta statutaria dovesse
anche recepire degli aspetti innovativi rispetto alle procedure con
cui opera "Finaosta": ecco il perché di questi emendamenti,
emendamenti che si possono dividere in 2 parti: una prima parte va
a meglio definire e certe volte a restringere la previsione
legislativa, nel senso che riteniamo che la legge che regolamenta
il funzionamento di "Finaosta" possa avere delle previsioni ampie,
ma riteniamo sia legittimo, da un punto di vista della tecnica
legislativa e delle decisioni politiche, che lo statuto possa
andare a restringere certi orizzonti molto ampi che in legge erano
stati lasciati. Questo perché anche l'operatività effettiva degli
organi di gestione deve attenersi alla previsione del regolamento
statutario, nel senso che lo statuto, una volta che viene approvato
in base alla legge dall'Assemblea legislativa, diventa legge
interna di "Finaosta" e allo statuto - oltre che alle norme di
legge più generali - si deve attenere l'operatività di "Finaosta".
Ecco perché noi in alcuni emendamenti - mi riferisco in particolare
ai primi 6 - abbiamo cercato di meglio precisare alcuni aspetti,
che poi andrò ad illustrare successivamente quando sarà finita la
discussione generale. La nostra posizione rispetto allo statuto di
"Finaosta" perciò sarà una posizione che dipenderà dal destino che
verrà riservato agli emendamenti, in quanto lo statuto di per sé
può essere un atto neutro, ma lo statuto di una società così
importante com'è "Finaosta" diventa un atto politico e diventa un
atto politico se recepisce delle possibilità di creare un
collegamento fra quello che dicevo prima... a ragione viene spesso
definito l'ottavo Assessorato... e il Consiglio regionale. Bisogna
quindi creare dei meccanismi di controllo e trasparenza che sino ad
oggi non sono stati mai codificati: questo è il senso degli
emendamenti che abbiamo presentato, questo è l'approccio con cui il
nostro gruppo ritiene di dover affrontare la discussione e poi la
votazione su tale atto amministrativo.
Presidente
- Se nessun altro chiede la parola, dichiaro
chiusa la discussione generale. All'avvio della discussione sugli
articoli informo che ci sono 2 emendamenti della II Commissione che
hanno un riferimento sull'andamento generale della legge. Do
lettura dell'emendamento n. 1:
Emendamento
La locuzione "la società" riferita alla società FINAOSTA
S.p.A. è sostituita con "FINAOSTA S.p.A." ovunque ricorra nel testo
dello statuto.
Lo pongo in votazione:
Consiglieri presenti, votanti e favorevoli: 31
Il Consiglio approva all'unanimità.
Presidente
- Do lettura dell'emendamento n. 2 della II
Commissione:
Emendamento
Le locuzioni "Regione" e "Regione Valle d'Aosta" sono
sostituite con "Regione autonoma Valle d'Aosta" ovunque ricorrano
nel testo dello statuto, fatta eccezione per l'articolo 8 ove viene
sostituita solo la locuzione "Regione" nella prima riga.
Lo pongo in votazione:
Consiglieri presenti, votanti e favorevoli: 30
Il Consiglio approva all'unanimità.
Presidente
- La parola alla Consigliera Squarzino
Secondina sull'articolo 1.
Squarzino (Arc-VA)
- È vero che noi possiamo esprimere
sui vari emendamenti un parere positivo o negativo, però nel
complesso almeno per ora il nostro approccio è di non condivisione
"in toto" dello statuto. Questo documento nasce da 2 esigenze: la
prima, quella di adeguare lo statuto al nuovo diritto societario, e
questo mi sembra lapalissiano, quindi tale parte la condividiamo;
ma lo statuto fa propria anche una serie di finalità che la legge
regionale n. 7/2006 ha attribuito a "Finaosta", rispetto a tale
provvedimento avevamo espresso un parere di non adesione, non
l'avevamo approvato perché una serie di linee politiche non ci
convincevano. Dato che tutta questa serie di linee politiche sono
indicate anche all'interno di tale statuto, il nostro voto sarà di
astensione.
Presidente
- Pongo in votazione l'articolo 1:
Consiglieri presenti: 28
Votanti e favorevoli: 25
Astenuti: 3 (Bortot, Squarzino Secondina, Venturella)
Il Consiglio approva.
Presidente
- Pongo in votazione l'articolo 2:
Consiglieri presenti: 28
Votanti e favorevoli: 25
Astenuti: 3 (Bortot, Squarzino Secondina, Venturella)
Il Consiglio approva.
Presidente
- Pongo in votazione l'articolo 3:
Consiglieri presenti: 28
Votanti e favorevoli: 25
Astenuti: 3 (Bortot, Squarzino Secondina, Venturella)
Il Consiglio approva.
Presidente
- Pongo in votazione l'articolo 4:
Consiglieri presenti: 28
Votanti e favorevoli: 25
Astenuti: 3 (Bortot, Squarzino Secondina, Venturella)
Il Consiglio approva.
Presidente
- Sull'articolo 5 vi sono più emendamenti sia
a firma del gruppo "CdL", sia della II Commissione; do lettura dei
primi 3 emendamenti del gruppo "CdL":
Emendamento
Art. 5 n. 6 lett. a) abrogare "tendenzialmente".
Emendamento
Art. 5 n. 6 lett. a) abrogare "anche straniere".
Emendamento
Art. 5 n. 6 lett. a) abrogare "o da costituire".
La parola al Consigliere Frassy, per l'illustrazione degli
emendamenti presentati dal suo gruppo.
Frassy (CdL)
- Illustrerò gli emendamenti in maniera
complessiva, perché ineriscono all'articolo 5 e perché sono stati
scritti in una logica di unitarietà rispetto al problema che
vogliamo evidenziare.
Il primo emendamento chiede di abrogare l'avverbio
"
tendenzialmente
", che è riferito al fatto di assumere
partecipazioni che non sono temporanee, ma tendenzialmente
temporanee; questo avverbio la dice lunga sulla temporaneità delle
partecipazioni in "Finaosta", perché non abbiamo memoria di
partecipazioni temporanee che siano rimaste tali, al di là del
fatto che c'è la distinzione fra le partecipazioni strategiche o
non strategiche, ma ad oggi di partecipazioni che siano durate per
un lasso di tempo limitato non ne teniamo memoria, perché togliendo
"
tendenzialmente
" rimarrebbe il vincolo della temporaneità,
il quale peraltro rimane un vincolo abbastanza lato, perché una
temporaneità che non ha una previsione di durata massima rimane
comunque un principio che poi può essere "violentato" nella sua
natura.
Il secondo emendamento chiede di abolire la possibilità di
partecipare in società di capitali anche straniere, nel senso che
la partecipazione di "Finaosta" dovrebbe essere finalizzata a far
crescere il tessuto economico regionale e noi riteniamo che tale
tessuto non abbia giovamento dalla partecipazione di "Finaosta" in
società straniere; se queste ultime vengono in Valle d'Aosta,
devono venire con forze proprie sul presupposto che hanno la
capacità e gli strumenti per operare sul territorio valdostano. Ci
sembra paradossale che ci prendiamo in carico partecipazioni
temporanee, che ricordo nella legge sono finalizzate a situazioni
particolari necessarie per l'avvio e il proseguimento delle
attività di aziende straniere, che alla fine sono aziende in
concorrenza con aziende locali o nazionali. È vero che la legge
consente la possibilità di avere partecipazioni anche in società
straniere ma, in virtù del ragionamento che facevamo prima,
riteniamo che lo statuto possa essere più stringente rispetto alla
prospettiva più ampia prevista nella legge.
Sempre relativamente a questo articolo 5, comma 6, lettera a)
chiediamo di abolire il riferimento
"o da costituire"
. Anche
questo riferimento è previsto in legge, ma riteniamo non abbia
senso ipotizzare un ingresso di "Finaosta" in qualcosa che non c'è,
nel senso che "Finaosta" interviene finanziariamente nei confronti
di soggetti che siano giudicati capaci ed in grado di essere
imprenditorialmente autonomi. Non ha senso ipotizzare la
costituzione di un'attività imprenditoriale, che parte zoppa fin
dall'inizio, nel senso che parte con capitale sottoscritto da
"Finaosta". "Finaosta" eroga finanziamenti che vanno a costituire
il capitale e a sostenere il piano economico operativo, ma sul
presupposto che vi sia una capacità imprenditoriale espressa da
soggetti privati.
Mi fermo a questi 3 emendamenti, prima di illustrare i
successivi, perché non vorrei che in sede di votazione ci
perdessimo il ragionamento sotteso a questi 3 emendamenti, che
hanno una loro unitarietà di intenti.
Presidente
- La parola all'Assessore al bilancio,
finanze, programmazione e partecipazioni regionali,
Marguerettaz.
Marguerettaz (UV)
- Per dichiarare la contrarietà ai 3
emendamenti proposti dal gruppo "CdL"; su questi primi 3
emendamenti in parte ha già dato delle indicazioni il collega
Frassy nella sua illustrazione, evidenziando che la normativa
regionale che ha permesso un discreto dibattito ha voluto indicare
una certa traccia, quindi non si tratta solo di un avverbio, ma di
una migliore definizione della volontà del legislatore e quindi
riteniamo di dover predisporre uno statuto rispettoso del testo di
legge. Riprendo brevemente il ragionamento fatto nella discussione
della legge, ovvero avere uno strumento che non obbliga, ma
permette di cogliere determinate opportunità, che sono tutte
riconducibili a quel nobile obiettivo di creare sviluppo e
occupazione e avere di volta in volta uno strumento che permetta di
- non obblighi a - approfondire e analizzare. Questa opportunità
riteniamo sia stata correttamente definita dalla legge regionale e
che sia un atto dovuto quello di dare una corretta rappresentazione
dello statuto.
Presidente
- Pongo in votazione l'emendamento n. 1 del
gruppo "CdL":
Consiglieri presenti: 25
Votanti: 22
Favorevoli: 3
Contrari: 19
Astenuti: 3 (Ferraris, Fiou, Fontana Carmela)
Il Consiglio non approva.
Presidente
- Pongo in votazione l'emendamento n. 2 del
gruppo "CdL":
Consiglieri presenti: 25
Votanti: 19
Favorevoli: 3
Contrari: 16
Astenuti: 6 (Bortot, Ferraris, Fiou, Fontana Carmela, Squarzino
Secondina, Venturella)
Il Consiglio non approva.
Presidente
- Pongo in votazione l'emendamento n. 3 del
gruppo "CdL":
Consiglieri presenti: 25
Votanti: 19
Favorevoli: 3
Contrari: 16
Astenuti: 6 (Bortot, Ferraris, Fiou, Fontana Carmela, Squarzino
Secondina, Venturella)
Il Consiglio non approva.
Presidente
- Sono ora in discussione gli emendamenti nn.
4, 5, 6 del gruppo "CdL"; do lettura dell'emendamento n. 4 di tale
gruppo:
Emendamento
Art. 5 n. 6 lett. d) dopo "incarichi" aggiungere "in via
diretta".
La parola al Consigliere Frassy, per l'illustrazione degli
emendamenti.
Frassy (CdL)
- Illustro l'emendamento n. 4 e poi
separatamente gli emendamenti nn. 5 e 6.
L'emendamento n. 4 si inserisce alla lettera d), comma 6,
dell'articolo 5 dello statuto, il quale recita che "Finaosta" può
"assumere incarichi di studio, di consulenza, di assistenza e di
gestione affidati dalla Regione"
e dà una lettura letterale di
questo paragrafo, quindi direi che non ci sarebbe da presentare
alcun emendamento, nel senso che è normale che possa assumere
incarichi di studio, consulenza... l'esperienza però ci porta ad
essere più attenti e ad andare oltre al senso letterale. "Finaosta"
è diventata nel tempo il collettore di sub appalti, sub incarichi,
ossia l'Amministrazione regionale conferisce a "Finaosta" un
incarico e ne cito 2 recenti fra i tanti, ma forse sono i più noti:
Ospedale e miniere di Cogne e cosa fa "Finaosta"? "Finaosta" non fa
niente. "Finaosta" a sua volta prende e trasferisce all'esterno
delle sue strutture, conferendo incarichi a professionisti e a
società di servizi. "Finaosta" è una s.p.a., partecipata anche da
soggetti terzi che stanno sul mercato, le banche, perciò "Finaosta"
ha l'obbligo di fare utile: allora ci chiediamo qual è il senso
dell'Amministrazione regionale di conferire con l'intermediazione
di una s.p.a. che sta sul mercato in una logica di utile degli
affidi di incarichi e di consulenze che non vengono espletati
direttamente dall'azienda stessa, ma da altri soggetti. Non capiamo
quale sia il senso di utilizzare questo tipo di intermediazione
che, fra l'altro, è sempre più utilizzato dalla Giunta. Ecco il
senso di questo emendamento: che deve assumere incarichi in via
diretta, nel senso che gli incarichi che vengono conferiti a
"Finaosta" devono essere espletati da quest'ultima con le sue
capacità, con le sue strutture e non rigirandoli a soggetti terzi.
Se questo meccanismo di girare a soggetti terzi è un meccanismo che
vede la Regione estranea ai soggetti terzi, Assessore, penso che
questo emendamento non dovrebbe creare alcun imbarazzo; se è invece
il meccanismo di usare lo schermo di "Finaosta", che è la
finanziaria regionale... e chi può contestare un incarico alla
finanziaria regionale?, ma nessuno, perché la finanziaria
regionale, se è competente, è il primo soggetto al quale
giustamente ci possiamo rivolgere per affidare un incarico... ma se
"Finaosta" diventa, dicevo, quello schermo attraverso il quale si
danno gli incarichi agli amici ai quali non si possono dare gli
incarichi, non ci stiamo più. Anche su questo aspetto è bene far
chiarezza, colleghi Consiglieri, perché penso che gli incarichi
sono spesso fiduciari, di conseguenza ci sono tutti gli strumenti
per dare degli incarichi fiduciari direttamente alle persone che
detengono la fiducia dell'amministratore che glieli conferisce.
Ecco il perché di questo emendamento: riteniamo che aggiungere
"
in via diretta"
sia un elemento di chiarezza rispetto al
ruolo che deve svolgere "Finaosta" nei confronti
dell'Amministrazione regionale.
Si dà atto che dalle ore 11,48 riassume la Presidenza il
Presidente Perron.
Presidente
- La parola all'Assessore al bilancio,
finanze, programmazione e partecipazioni regionali,
Marguerettaz.
Marguerettaz (UV)
- Per manifestare parere contrario su
questo emendamento, credo che nel citare 2 casi il collega Frassy
abbia citato 2 situazioni che meglio di altre fanno comprendere
l'esagerazione o comunque la non opportunità di tale emendamento.
Nell'affrontare un tema così importante come l'Ospedale e come le
miniere di Cogne è improbabile che all'interno di una società ci
siano tanti e tali competenze da poter assolvere a tutto il
complesso compito di valutare l'operazione. Sicuramente quindi
dentro la società ci sono una serie di professionalità di natura
economico-finanziaria, ma ovviamente per tutta una serie di temi di
carattere specialistico vi è la necessità di addizionare una serie
di competenze specifiche, quindi riteniamo che questo emendamento
vada respinto.
Presidente
- La parola al Consigliere Frassy.
Frassy (CdL)
- Ho cercato di fare un ragionamento che più
che politico fosse logico, lei ha dato una risposta che non so se
sia politica, ma è poco logica, e mi spiego. Perché le consulenze,
gli incarichi vengono dati? Perché si ritiene che all'interno
dell'Amministrazione non vi siano le competenze specifiche per
poter affrontare determinate materie che hanno delle complessità
che richiedono competenze particolari; questo è il criterio con il
quale si affida all'esterno di un'amministrazione che conta quasi
3.000 dipendenti fra dirigenti, funzionari... Qual è allora il
senso di dare una consulenza all'esterno a un soggetto che non ha
le competenze? Avete voi la difficoltà, con le vostre strutture, di
individuare i soggetti competenti? Non ci credo perché, quando
andiamo a scorrere la lista degli incarichi che conferite - e sono
numerosi -, le trovate le persone a cui dare gli incarichi! Il
fatto di usare "Finaosta" come intermediario degli incarichi che
andate a conferire... e ripeto che "Finaosta" è una s.p.a.,
comporta un aggravamento delle spese in capo all'Amministrazione
regionale, dunque non si fa l'interesse dell'ente pubblico, semmai
si fa l'interesse di "Finaosta"... voi innestate quel meccanismo di
intermediazione che fa lievitare i costi senza nulla produrre: ecco
perché contesto la sua replica, perché la sua replica non ha
portato elementi di novità, ma ha voluto dare una copertura
politica a uno strumento che usate in chiave politica, altrimenti
non si spiega. Motivo per cui siamo convinti che questo sia un
emendamento che va nell'interesse dell'azione della pubblica
amministrazione.
Presidente
- Pongo in votazione l'emendamento n. 4 del
gruppo "CdL":
Consiglieri presenti: 33
Votanti: 27
Favorevoli: 3
Contrari: 24
Astenuti: 6 (Bortot, Ferraris, Fiou, Fontana Carmela, Squarzino
Secondina, Venturella)
Il Consiglio non approva.
Presidente
- Do lettura dell'emendamento n. 3 della II
Commissione:
Emendamento
Alla lettera g) del comma 6 dell'articolo 5, la parola
"direttiva" è sostituita con "incarico".
Lo pongo in votazione:
Consiglieri presenti: 32
Votanti e favorevoli: 26
Astenuti: 6 (Bortot, Frassy, Lattanzi, Squarzino Secondina,
Tibaldi, Venturella)
Il Consiglio approva.
Presidente
- La parola al Consigliere Frassy per
l'illustrazione degli emendamenti nn. 5 e 6; ne do lettura:
Emendamento
Art. 5 n. 6 lett. h) abrogare "e locazione".
Emendamento
Art. 5 n. 6 lett. h) abrogare "da gestire o".
Frassy (CdL)
- Illustro anche l'emendamento n. 6 perché
strettamente collegato all'emendamento n. 5. La lettera h) sulla
quale incidono gli emendamenti in discussione, fa riferimento alla
possibilità di "Finaosta" di progettare, costruire, acquistare e
locare gli immobili da utilizzare a fini industriali e poi ancora
da gestire o alienare. Pensiamo che questa previsione non sia
coerente con il disegno politico che la vostra Giunta ha
recentemente avviato, dando attuazione a una norma legislativa di
qualche anno fa che prevede di conferire a una società la gestione
di immobili ad uso produttivo. Avete annunciato nei giorni scorsi
di essere prossimi a definire con atto amministrativo il
conferimento a "Valle d'Aosta Struttura" degli immobili ad uso
produttivo, perciò riteniamo che sia opportuno evitare
sovrapposizioni e confusioni. Riteniamo pertanto opportuno
nell'andare a definire lo statuto di "Finaosta" che non vi siano
sovrapposizioni fra "Finaosta" e questa società che è stata già
individuata, che deve gestire gli immobili produttivi: ecco perché
chiediamo che vengano abrogate le locuzioni
"locazione"
e
"gestione"
, perché se nel momento in cui era stata fatta la
legge n. 6, non era ancora definito il quadro, oggi quel quadro è
definito, pertanto ci sembra opportuno evitare situazioni di
conflittualità o sovrapposizione.
Presidente
- La parola all'Assessore al bilancio,
finanze, programmazione e partecipazioni regionali,
Marguerettaz.
Marguerettaz (UV)
- Per manifestare la contrarietà
rispetto a questi 2 emendamenti, che ricalcano il contenuto della
lettera c) del primo comma dell'articolo 6 della legge. Come lei
sa, collega Frassy, ogni volta che abbiamo la predisposizione di un
testo di legge, e soprattutto nel momento in cui andiamo a
costruire uno statuto, mettiamo dei paletti per quel che è la
possibilità di fare una serie di attività e non un obbligo.
Rispetto a questo tipo di operatività, quindi ci pare corretto che
"Finaosta" possa farle e non debba farle ed è chiaro che alcun atto
verrà fatto in concorrenza o sovrapposizione con la gestione degli
immobili industriali che con la legge n. 10/2004 abbiamo
individuato in una società partecipata dalla Regione, perché nella
legge non abbiamo scritto che era "Vallée d'Aoste structure", ma è
stato un atto successivo, quello della deliberazione di Giunta, che
ha individuato ed è ovvio che all'interno di tutto il "parco
industriale" sia corretto avere un unico referente. Questa è una
possibilità, non è un obbligo e nel formulare tale proposta di
legge abbiamo voluto creare un'opportunità che credo debba essere
mantenuta per rispettare il dettato legislativo.
Presidente
- Pongo in votazione l'emendamento n. 5 del
gruppo "CdL":
Consiglieri presenti: 31
Votanti: 25
Favorevoli: 3
Contrari: 22
Astenuti: 6 (Bortot, Ferraris, Fiou, Fontana Carmela, Squarzino
Secondina, Venturella)
Il Consiglio non approva.
Presidente
- Pongo in votazione l'emendamento n. 6 del
gruppo "CdL":
Consiglieri presenti: 31
Votanti: 25
Favorevoli: 3
Contrari: 22
Astenuti: 6 (Bortot, Ferraris, Fiou, Fontana Carmela, Squarzino
Secondina, Venturella)
Il Consiglio non approva.
Presidente
- Pongo in votazione l'articolo 5 nel testo
così emendato:
Articolo 5
(Oggetto sociale)
1. FINAOSTA S.p.A. ha lo scopo di concorrere, nel quadro di
una politica di programmazione regionale, a promuovere e a compiere
tutte quelle attività o a porre in essere tutti quegli interventi
che, direttamente o indirettamente, favoriscano lo sviluppo
socio-economico del territorio regionale, in armonia con le
direttive della Regione autonoma Valle d'Aosta.
2. Tali finalità vengono perseguite, principalmente, con
forme di intervento tendenti a favorire la nascita, lo sviluppo,
l'ammodernamento, il consolidamento economico e la mutua
collaborazione di imprese pubbliche e private e di enti pubblici
con organizzazione operativa e prevalente attività nel territorio
regionale. Eventuali interventi, sotto qualsiasi forma, nel settore
delle assicurazioni non devono alterare le condizioni del libero
mercato nell'offerta dei prodotti assicurativi.
3. L'attività di impresa si considera prevalentemente svolta
nel territorio regionale quando qui siano localizzati per intero o
in parte predominante gli investimenti fissi e l'occupazione e, ove
richiesto, la direzione tecnica e quella amministrativa.
4. FINAOSTA S.p.A. può intervenire anche a favore di imprese
con organizzazione operativa e prevalente attività al di fuori del
territorio regionale, purché tali interventi siano funzionali allo
sviluppo di iniziative economiche nell'ambito del territorio
regionale o al conseguimento di obiettivi di interesse per il
contesto economico regionale.
5. FINAOSTA S.p.A. può intervenire, inoltre, a favore di
imprese con organizzazione operativa e prevalente attività nel
territorio regionale, che attuino iniziative al di fuori dello
stesso, purché funzionali allo sviluppo di iniziative economiche
nell'ambito del territorio regionale o al conseguimento di
obiettivi che presentino interesse per il contesto economico
regionale.
6. Per il conseguimento dello scopo sociale, FINAOSTA S.p.A.
può porre in essere i seguenti tipi di intervento:
a) assumere partecipazioni, tendenzialmente temporanee, in
società di capitali, anche straniere, già costituite o da
costituire, finalizzate alla realizzazione di programmi o al
conseguimento di obiettivi di interesse per il contesto economico
regionale;
b) concedere finanziamenti sotto qualsiasi forma;
c) fornire consulenza alle imprese in materia di struttura
finanziaria e societaria e di strategia industriale;
d) assumere incarichi di studio, di consulenza, di assistenza
e di gestione affidati dalla Regione autonoma Valle
d'Aosta;
e) compiere, per l'attuazione degli interventi di cui alle
precedenti lettere, qualsiasi operazione finanziaria, mobiliare ed
immobiliare, ritenuta necessaria o semplicemente utile per il
conseguimento dell'oggetto sociale, compresa l'assunzione di mutui
fondiari ed ipotecari e la concessione di avalli, fideiussioni,
ipoteche ed in genere garanzie reali su beni sociali, anche a
favore e nell'interesse di terzi, ivi compresi Istituti bancari e
finanziari, nonché, con l'osservanza delle disposizioni vigenti,
ogni altra operazione strumentale comunque connessa al
raggiungimento dello scopo sociale, con la sola esclusione
dell'attività bancaria e della raccolta del risparmio ai sensi del
decreto legislativo 1° settembre 1993, n. 385;
f) gestire fondi di rotazione, alimentati da provvista
fornita dalla Regione autonoma Valle d'Aosta e/o da FINAOSTA S.p.A.
stessa e/o da altri enti pubblici, finalizzati alla concessione di
finanziamenti a favore dei soggetti indicati nelle leggi regionali
di istituzione dei fondi stessi e regolamentati da apposite
convenzioni;
g) attuare interventi utilizzando i fondi speciali di cui
all'articolo 6 della legge regionale 16 marzo 2006, n. 7, su
incarico della Giunta regionale e di altri enti, nonché svolgere
attività di mandataria per conto della Regione autonoma Valle
d'Aosta;
h) provvedere, utilizzando i fondi speciali di cui
all'articolo 6 della legge regionale 16 marzo 2006, n. 7, alla
progettazione, costruzione, acquisto e locazione di immobili da
utilizzare ai fini industriali (per produzione di beni e servizi),
commerciali o turistici, da gestire o da alienare; per il
raggiungimento di tali obiettivi, FINAOSTA S.p.A. potrà acquistare
e lottizzare terreni e fabbricati.
Consiglieri presenti: 31
Votanti: 28
Favorevoli: 25
Contrari: 3
Astenuti: 3 (Bortot, Squarzino Secondina, Venturella)
Il Consiglio approva.
Presidente
- Pongo in votazione l'articolo 6:
Consiglieri presenti: 30
Votanti: 28
Favorevoli: 25
Contrari: 3
Astenuti: 2 (Bortot, Squarzino Secondina)
Il Consiglio approva.
Presidente
- Pongo in votazione l'articolo 7:
Consiglieri presenti: 31
Votanti: 28
Favorevoli: 25
Contrari: 3
Astenuti: 3 (Bortot, Squarzino Secondina, Venturella)
Il Consiglio approva.
Presidente
- Pongo in votazione l'articolo 8:
Consiglieri presenti: 31
Votanti e favorevoli: 25
Astenuti: 6 (Bortot, Frassy, Lattanzi, Squarzino Secondina,
Tibaldi, Venturella)
Il Consiglio approva.
Presidente
- Pongo in votazione l'articolo 9:
Consiglieri presenti: 32
Votanti e favorevoli: 26
Astenuti: 6 (Bortot, Frassy, Lattanzi, Squarzino Secondina,
Tibaldi, Venturella)
Il Consiglio approva.
Presidente
- Pongo in votazione l'articolo 10:
Consiglieri presenti: 32
Votanti e favorevoli: 26
Astenuti: 6 (Bortot, Frassy, Lattanzi, Squarzino Secondina,
Tibaldi, Venturella)
Il Consiglio approva.
Presidente
- All'articolo 11 vi è l'emendamento n. 4
della II Commissione, che recita:
Emendamento
Al comma 1 dell'articolo 11, le parole "tempo per tempo" sono
soppresse.
Pongo in votazione l'articolo 11 nel testo così emendato:
Articolo 11
(Finanziamenti dei soci a FINAOSTA S.p.A. e
obbligazioni)
1. I finanziamenti con diritto a restituzione della somma
versata possono essere effettuati dai soci, anche non in
proporzione alle rispettive quote di partecipazione al capitale
sociale, con le modalità e i limiti di cui alla normativa vigente
in materia.
2. FINAOSTA S.p.A. può inoltre emettere, con deliberazione
dell'Assemblea ordinaria, obbligazioni secondo le norme ed entro i
limiti prescritti dalle leggi vigenti.
Consiglieri presenti: 32
Votanti e favorevoli: 26
Astenuti: 6 (Bortot, Frassy, Lattanzi, Squarzino Secondina,
Tibaldi, Venturella)
Il Consiglio approva.
Presidente
- Pongo in votazione l'articolo 12:
Consiglieri presenti: 32
Votanti e favorevoli: 26
Astenuti: 6 (Bortot, Frassy, Lattanzi, Squarzino Secondina,
Tibaldi, Venturella)
Il Consiglio approva.
Presidente
- Pongo in votazione l'articolo 13:
Consiglieri presenti: 32
Votanti e favorevoli: 26
Astenuti: 6 (Bortot, Frassy, Lattanzi, Squarzino Secondina,
Tibaldi, Venturella)
Il Consiglio approva.
Presidente
- Pongo in votazione l'articolo 14:
Consiglieri presenti: 32
Votanti e favorevoli: 26
Astenuti: 6 (Bortot, Frassy, Lattanzi, Squarzino Secondina,
Tibaldi, Venturella)
Il Consiglio approva.
Presidente
- Pongo in votazione l'articolo 15:
Consiglieri presenti: 32
Votanti e favorevoli: 26
Astenuti: 6 (Bortot, Frassy, Lattanzi, Squarzino Secondina,
Tibaldi, Venturella)
Il Consiglio approva.
Presidente
- Pongo in votazione l'articolo 16:
Consiglieri presenti: 32
Votanti e favorevoli: 26
Astenuti: 6 (Bortot, Frassy, Lattanzi, Squarzino Secondina,
Tibaldi, Venturella)
Il Consiglio approva.
Presidente
- All'articolo 17 vi è l'emendamento n. 5
della II Commissione, che recita:
Emendamento
Al comma 2 dell'articolo 17, la locuzione ", nel qual caso" è
sostituita con ". In tali casi".
Pongo in votazione l'articolo 17 nel testo così emendato:
Articolo 17
(Presidenza dell'Assemblea)
1. L'Assemblea è presieduta dal Presidente dell'organo di
amministrazione o, in sua assenza, da persona eletta dalla
maggioranza degli intervenuti. Il Presidente dell'Assemblea sarà
assistito da un Segretario designato ai sensi dell'articolo 2371
del codice civile, anche fra i non azionisti.
2. Nei casi di legge e quando ciò è ritenuto opportuno dal
Presidente dell'Assemblea, il verbale è redatto da un notaio
designato dallo stesso Presidente. In tali casi non è necessaria la
nomina del Segretario.
3. Le deliberazioni dell'Assemblea devono constare da
verbale, redatto secondo le modalità previste dall'articolo 2375
del codice civile.
Consiglieri presenti: 32
Votanti e favorevoli: 26
Astenuti: 6 (Bortot, Frassy, Lattanzi, Squarzino Secondina,
Tibaldi, Venturella)
Il Consiglio approva.
Presidente
- Pongo in votazione l'articolo 18:
Consiglieri presenti: 31
Votanti: 28
Favorevoli: 25
Contrari: 3
Astenuti: 3 (Bortot, Squarzino Secondina, Venturella)
Il Consiglio approva.
Presidente
- Pongo in votazione l'articolo 19:
Consiglieri presenti: 32
Votanti e favorevoli: 26
Astenuti: 6 (Bortot, Frassy, Lattanzi, Squarzino Secondina,
Tibaldi, Venturella)
Il Consiglio approva.
Presidente
- Pongo in votazione l'articolo 20:
Consiglieri presenti: 32
Votanti e favorevoli: 26
Astenuti: 6 (Bortot, Frassy, Lattanzi, Squarzino Secondina,
Tibaldi, Venturella)
Il Consiglio approva.
Presidente
- Pongo in votazione l'articolo 21:
Consiglieri presenti: 32
Votanti e favorevoli: 26
Astenuti: 6 (Bortot, Frassy, Lattanzi, Squarzino Secondina,
Tibaldi, Venturella)
Il Consiglio approva.
Presidente
- All'articolo 22 vi è l'emendamento n. 7 del
gruppo "CdL", di cui do lettura:
Emendamento
Art. 22, aggiungere: "l'importo individuale complessivo non
può superare il 40% dell'indennità di carica spettante ai
Consiglieri regionali".
La parola al Consigliere Frassy.
Frassy (CdL)
- Penso che l'emendamento che abbiamo
presentato, per chi lo ha letto, sia chiaro, nel senso che su
questo emendamento forse il margine di discussione dovrebbe essere
sulla percentuale, che abbiamo individuato nel 40%. L'emendamento
vuole contribuire a mettere un po' di chiarezza e di trasparenza
nei meccanismi retributivi di coloro che, in virtù di nomine spesso
pubbliche, siedono nei "CdA" e fra l'altro recepisce quella
filosofia che ormai già da qualche anno si è "affacciata" nelle
finanziarie sia dello Stato, sia regionale. Ricordo come il
Presidente Caveri lo scorso anno di questi tempi si fosse impegnato
a trovare dei meccanismi che andassero a rivedere e a contenere le
spese relative agli emolumenti dei vari "CdA". Devo dire che forse
sarò stato distratto, ma non mi sono accorto che quel principio sia
stato tradotto in atti concreti; se così non fosse, la prego di
darci qualche chiarimento in proposito.
Questo articolo 22 dello statuto è dedicato ai compensi agli
amministratori; si fa riferimento all'emolumento, ad un gettone di
presenza, al rimborso delle spese, poi si dà "carta bianca"
all'Assemblea per determinare l'ammontare dell'emolumento e del
gettone. Riteniamo che non sia scandaloso che, trattandosi della
finanziaria regionale, vi sia qualche paletto in più nel momento in
cui andiamo ad ipotizzare i compensi per gli amministratori e
questo paletto in più, come in alcuni casi è già stato messo nelle
norme di riferimento, sia l'indennità di carica che spetta ai
Consiglieri regionali. L'abbiamo indicata in un 40%, per qualcuno è
troppo, per qualcuno è troppo poco, è una valutazione che abbiamo
fatto, ma riteniamo debba essere un principio da recepire, dato che
va nella direzione di quell'ordine del giorno che il Consiglio
aveva votato in accompagnamento alla finanziaria regionale dello
scorso anno, perché va nella direzione di dare trasparenza rispetto
a dei compensi che sfuggono ad ogni trasparenza. Tutti sanno cosa
percepiamo noi Consiglieri regionali, nessuno sa cosa percepiscono
i vari componenti dei "CdA" nominati da questo Consiglio regionale.
Considerando che queste sono nomine fiduciarie, che rientrano in
un'ottica politica che può essere definita di sottogoverno o di
ottica legata strettamente alla politica, riteniamo che certi
concetti di trasparenza debbano essere applicati e debbano avere
"cittadinanza": ecco perché riteniamo che questo sia un emendamento
importante, che fra l'altro recepisce concetti espressi, ma non
ancora concretizzati da questo Consiglio.
Presidente
- La parola all'Assessore al bilancio,
finanze, programmazione e partecipazioni regionali,
Marguerettaz.
Marguerettaz (UV)
- Una premessa nel replicare a questo
emendamento che ci vede contrari. Forse le è sfuggito, collega
Frassy che, essendo queste delle nomine regionali, quando si fa il
bando per la presentazione delle candidature, c'è il compenso,
quindi tutto il mondo sa qual è il compenso. Forse è andato in
"fuori gioco", ma l'unica cosa che c'è, quando c'è il bando ci sono
gli importi, quindi è molto trasparente...
(interruzione del Consigliere Frassy, fuori
microfono)
... il gettone sarà di 50, 100, 200 euro, ma il gettone di
presenza non ha mai una significativa incidenza, se poi ci vogliamo
"arrampicare per i vetri", le concedo la via di fuga, ma così non
è. Rispetto a questo, in tutte le assemblee dove noi abbiamo la
maggioranza abbiamo dato indicazioni esattamente coerente con le
nostre, ovvero del 10%.
Per il caso specifico, con "Finaosta" se lei richiede, come può
farlo, i verbali delle assemblee, scoprirà che, in virtù della
nomina che è stata effettuata, ovvero del Presidente che è anche il
direttore della società, questo emolumento non è stato riconosciuto
nella misura prevista, ovvero quella equiparata al compenso di un
Assessore regionale.
Qui, quindi, abbiamo tutti gli strumenti per intervenire,
introdurre una rigidità all'interno dello statuto... è un qualcosa
che non ha nessun tipo di precedente in nessuno statuto né di una
società pubblica, né di una società privata. Se si vogliono dare
delle indicazioni generali, c'è una legge sulle nomine,
eventualmente quello può essere il momento di fare il discorso,
quindi esprimiamo contrarietà all'emendamento.
Presidente
- La parola della Consigliera Squarzino
Secondina, per dichiarazione di voto.
Squarzino (Arc-VA)
- Votiamo a favore dell'emendamento
dei colleghi di "Forza Italia", perché colgono un problema reale e
cercano di dare una risposta. Se all'interno dello statuto si
inserisce questo elemento, sicuramente anche i bandi dovranno
adeguarsi, quindi è un'indicazione molto chiara che viene data e
riteniamo positivo che venga inserito anche all'interno di
"Finaosta" un criterio di maggior sobrietà, che non guasta mai.
Presidente
- Pongo in votazione l'emendamento n. 7 del
gruppo "CdL":
Consiglieri presenti: 30
Votanti: 27
Favorevoli: 6
Contrari: 21
Astenuti: 3 (Ferraris, Fiou, Fontana Carmela)
Il Consiglio non approva.
Presidente
- Pongo in votazione l'articolo 22:
Consiglieri presenti: 31
Votanti: 28
Favorevoli: 25
Contrari: 3
Astenuti: 3 (Bortot, Squarzino Secondina, Venturella)
Il Consiglio approva.
Presidente
- Pongo in votazione l'articolo 23:
Consiglieri presenti: 32
Votanti e favorevoli: 26
Astenuti: 6 (Bortot, Frassy, Lattanzi, Squarzino Secondina,
Tibaldi, Venturella)
Il Consiglio approva.
Presidente
- All'articolo 24 vi è l'emendamento n. 8 del
gruppo "CdL", di cui do lettura:
Emendamento
Articolo 24, aggiungere: "il predetto compenso, cumulato a
quello dell'art. 22, non può superare il 55% dell'indennità di
carica spettante ai Consiglieri regionali".
La parola al Consigliere Frassy.
Frassy (CdL)
- Questo emendamento riprende il
ragionamento che era stato fatto sull'emendamento precedente che
riguardava l'articolo 22, ma a maggior ragione perché dalla lettura
dello statuto mi sembra evidente che ai compensi che spettano agli
amministratori, e che sono compensi che possono essere in parte
dedotti dal bando... c'è quel compenso aggiuntivo dovuto a quelle
funzioni esecutive che vengono assegnate al comitato esecutivo.
Tale compenso aggiuntivo sfugge completamente a qualsiasi criterio,
di conseguenza è quanto mai opportuno che questo tipo di compenso
venga codificato, perché il ragionamento che lei faceva prima è un
ragionamento che è limitato ai buoni intendimenti del presidente di
turno, piuttosto che dell'assessore di turno. La codifica nello
statuto di criteri chiari invece diventa un elemento vincolante per
tutti i presidenti e per tutti gli assessori che si susseguono,
salvo modifica dello statuto stesso: ecco perché quanto valeva per
l'articolo 22 a maggior ragione vale per l'articolo 24.
Presidente
- Pongo in votazione l'emendamento n. 8 del
gruppo "CdL":
Consiglieri presenti: 29
Votanti: 26
Favorevoli: 5
Contrari: 21
Astenuti: 3 (Ferraris, Fiou, Fontana Carmela)
Il Consiglio non approva.
Presidente
- Pongo in votazione l'articolo 24:
Consiglieri presenti: 28
Votanti: 25
Favorevoli: 22
Contrari: 3
Astenuti: 3 (Bortot, Squarzino Secondina, Venturella)
Il Consiglio approva.
Presidente
- Pongo in votazione l'articolo 25:
Consiglieri presenti: 30
Votanti e favorevoli: 24
Astenuti: 6 (Bortot, Frassy, Lattanzi, Squarzino Secondina,
Tibaldi, Venturella)
Il Consiglio approva.
Presidente
- Pongo in votazione l'articolo 26:
Consiglieri presenti: 30
Votanti e favorevoli: 24
Astenuti: 6 (Bortot, Frassy, Lattanzi, Squarzino Secondina,
Tibaldi, Venturella)
Il Consiglio approva.
Presidente
- All'articolo 27 vi sono 2 emendamenti della
II Commissione, ne do lettura:
Emendamento
Al comma 1 dell'articolo 27, la locuzione "i quali tutti in
detto ambito" è sostituita con "ognuno dei quali, nel predetto
ambito".
Emendamento
Al comma 3 dell'articolo 27, la locuzione "della carica" è
sostituita con "dalla carica del Presidente stesso".
Presidente
- Pongo in votazione l'emendamento n. 6:
Consiglieri presenti: 30
Votanti e favorevoli: 24
Astenuti: 6 (Bortot, Frassy, Lattanzi, Squarzino Secondina,
Tibaldi, Venturella)
Il Consiglio approva.
Presidente
- Pongo in votazione l'emendamento n. 7:
Consiglieri presenti: 30
Votanti e favorevoli: 24
Astenuti: 6 (Bortot, Frassy, Lattanzi, Squarzino Secondina,
Tibaldi, Venturella)
Il Consiglio approva.
Presidente
- Pongo in votazione l'articolo 27 nel testo
così emendato:
Articolo 27
(Firma e rappresentanza sociale)
1. La firma e la rappresentanza sociale di fronte ai terzi ed
in giudizio spettano al Presidente dell'organo di amministrazione
e, nell'ambito delle attribuzioni delegate, ai singoli Consiglieri,
ognuno dei quali, nel predetto ambito potrà rilasciare procure ad
negotia.
2. In caso di assenza o di impedimento o di cessazione dalla
carica, il Presidente, nella firma e nella rappresentanza legale, è
sostituito dal Consigliere in sede più anziano nella carica e, nel
caso di pari anzianità di carica, dal Consigliere più anziano di
età.
3. Di fronte ai terzi la firma di chi sostituisce il
Presidente costituisce prova dell'assenza o dell'impedimento o
della cessazione dalla carica del Presidente stesso.
Consiglieri presenti: 30
Votanti e favorevoli: 24
Astenuti: 6 (Bortot, Frassy, Lattanzi, Squarzino Secondina,
Tibaldi, Venturella)
Il Consiglio approva.
Presidente
- Pongo in votazione l'articolo 28:
Consiglieri presenti: 30
Votanti e favorevoli: 24
Astenuti: 6 (Bortot, Frassy, Lattanzi, Squarzino Secondina,
Tibaldi, Venturella)
Il Consiglio approva.
Presidente
- Pongo in votazione l'articolo 29:
Consiglieri presenti: 30
Votanti e favorevoli: 24
Astenuti: 6 (Bortot, Frassy, Lattanzi, Squarzino Secondina,
Tibaldi, Venturella)
Il Consiglio approva.
Presidente
- Pongo in votazione l'articolo 30:
Consiglieri presenti: 30
Votanti: 27
Favorevoli: 24
Contrari: 3
Astenuti: 3 (Bortot, Squarzino Secondina, Venturella)
Il Consiglio approva.
Presidente
- All'articolo 31 vi è l'emendamento n. 8
della II Commissione, ne do lettura:
Emendamento
Il comma 1 dell'articolo 31 è così sostituito:
"1. Ove ricorra l'ipotesi di cui all'articolo 30, il
controllo su FINAOSTA S.p.A. è esercitato, ai sensi dell'articolo
2409-octies e seguenti del Codice Civile, da un Consiglio di
sorveglianza composto da un minimo di tre ad un massimo di sette
membri i quali durano in carica tre esercizi, scadono alla data
della riunione del Consiglio di sorveglianza convocato per
l'approvazione del bilancio relativo all'ultimo esercizio della
loro carica e sono rieleggibili.".
Lo pongo in votazione:
Consiglieri presenti: 30
Votanti e favorevoli: 24
Astenuti: 6 (Bortot, Frassy, Lattanzi, Squarzino Secondina,
Tibaldi, Venturella)
Il Consiglio approva.
Presidente
- Pongo in votazione l'articolo 31 nel testo
così emendato:
Articolo 31
(Consiglio di sorveglianza)
1. Ove ricorra l'ipotesi di cui all'articolo 30, il controllo
su FINAOSTA S.p.A. è esercitato, ai sensi dell'articolo 2409-octies
e seguenti del codice civile, da un Consiglio di sorveglianza
composto da un minimo di tre ad un massimo di sette membri i quali
durano in carica tre esercizi, scadono alla data della riunione del
Consiglio di sorveglianza convocato per l'approvazione del bilancio
relativo all'ultimo esercizio della loro carica e sono
rieleggibili.
2. Ai sensi dell'articolo 2449 del codice civile, alla
Regione autonoma Valle d'Aosta spetta la nomina, da parte della
Giunta regionale, del Presidente del Consiglio di sorveglianza e di
un componente. Nell'ipotesi in cui il Consiglio di sorveglianza sia
composto da più di tre membri, la Giunta regionale nomina i due
terzi dei componenti con arrotondamento per eccesso. La nomina
degli altri componenti è effettuata dall'Assemblea.
3. L'Assemblea determinerà l'ammontare del compenso da
corrispondere ai membri del Consiglio di sorveglianza.
4. Il Presidente del Consiglio di sorveglianza deve essere
iscritto nel registro dei revisori contabili istituito presso il
Ministero della giustizia; gli altri membri devono essere iscritti
nel registro dei revisori contabili istituito presso il Ministero
della giustizia oppure possedere i requisiti indicati nell'articolo
18 per i componenti del consiglio di amministrazione.
5. Nei confronti dei componenti del Consiglio di sorveglianza
non deve sussistere alcuna delle cause di ineleggibilità e
decadenza previste dall'articolo 2409-duodicies del codice
civile.
Consiglieri presenti: 30
Votanti e favorevoli: 24
Astenuti: 6 (Bortot, Frassy, Lattanzi, Squarzino Secondina,
Tibaldi, Venturella)
Il Consiglio approva.
Presidente
- Pongo in votazione l'articolo 32:
Consiglieri presenti: 30
Votanti e favorevoli: 24
Astenuti: 6 (Bortot, Frassy, Lattanzi, Squarzino Secondina,
Tibaldi, Venturella)
Il Consiglio approva.
Presidente
- Pongo in votazione l'articolo 33:
Consiglieri presenti: 30
Votanti: 27
Favorevoli: 24
Contrari: 3
Astenuti: 3 (Bortot, Squarzino Secondina, Venturella)
Il Consiglio approva.
Presidente
- All'articolo 34 vi è l'emendamento n. 9
della II Commissione, ne do lettura:
Emendamento
Al comma 2 dell'articolo 34 la locuzione "lo stesso grado" è
sostituita con "il secondo grado".
Lo pongo in votazione:
Consiglieri presenti: 30
Votanti e favorevoli: 24
Astenuti: 6 (Bortot, Frassy, Lattanzi, Squarzino Secondina,
Tibaldi, Venturella)
Il Consiglio approva.
Presidente
- Pongo in votazione l'articolo 34 nel testo
così emendato:
Articolo 34
(Incompatibilità)
1. Salve le altre ipotesi di incompatibilità previste dalla
legge, non possono ricoprire cariche in FINAOSTA S.p.A. coloro che
abbiano liti pendenti con la medesima; la stessa incompatibilità
sussiste qualora detta condizione si verifichi nel coniuge, nei
parenti, negli affini entro il secondo grado.
2. Non possono parimenti ricoprire le anzidette cariche
coloro che abbiano rapporto di coniugio, di parentela o di affinità
entro il secondo grado, con i dipendenti della stessa.
3. Lo stato di incompatibilità è rilevato dall'organo di
amministrazione al quale compete di indicare le modalità ed i
termini per la sua rimozione. L'ulteriore permanenza dello stato di
incompatibilità importa la decadenza dalla carica.
Consiglieri presenti: 30
Votanti e favorevoli: 24
Astenuti: 6 (Bortot, Frassy, Lattanzi, Squarzino Secondina,
Tibaldi, Venturella)
Il Consiglio approva.
Presidente
- Pongo in votazione l'articolo 35:
Consiglieri presenti: 30
Votanti e favorevoli: 24
Astenuti: 6 (Bortot, Frassy, Lattanzi, Squarzino Secondina,
Tibaldi, Venturella)
Il Consiglio approva.
Presidente
- All'articolo 36 vi sono gli emendamenti nn.
9 e 10.
La parola al Consigliere Frassy.
Frassy (CdL)
- È istitutivo di un articolo aggiuntivo,
perciò dobbiamo votare...
Presidente
- Chiedo scusa, mi sono sbagliato.
Pongo in votazione l'articolo 36:
Consiglieri presenti: 30
Votanti e favorevoli: 24
Astenuti: 6 (Bortot, Frassy, Lattanzi, Squarzino Secondina,
Tibaldi, Venturella)
Il Consiglio approva.
Presidente
- La parola al Consigliere Frassy sugli
emendamenti nn. 9 e 10 del gruppo "CdL"; ne do lettura:
Emendamento
Inserire il seguente:
"Articolo 36 bis
Affidamento di opere o servizi a terzi
1. L'assegnazione di appalti di lavori o prestazioni di
servizi dovrà avvenire con procedure di gara ad evidenza
pubblica.".
Emendamento
Inserire il seguente:
"Articolo 36 ter
Assunzione del personale
1. L'assunzione di personale dovrà avvenire tramite procedure
concorsuali aperte al pubblico, i cui bandi siano pubblicizzati sui
maggiori organi di stampa locali.".
Frassy (CdL)
- Anche se la votazione sarà separata,
ritengo di illustrarli in maniera congiunta perché si inseriscono
sullo stesso filone logico. Abbiamo detto nel momento di
discussione generale come "Finaosta" sia considerata non solo dagli
addetti ai lavori, ma anche nell'opinione pubblica come l'ottavo
Assessorato dell'Amministrazione regionale e questa considerazione
è dovuta al potere economico che è gestito da "Finaosta" e da chi
l'amministra. "Finaosta" però è una s.p.a., una s.p.a. particolare
innanzitutto per la sua funzione di finanziaria regionale, poi
perché è partecipata in maniera prevalente dall'Amministrazione
regionale. Ciononostante sfugge a quel controllo che normalmente è
dovuto agli enti pubblici, che, in virtù dei loro meccanismi
assembleari, sono sottoposti a tutta una serie di obblighi nelle
procedure. "Finaosta", essendo una società con partecipazione
maggioritaria regionale, peraltro rientra in quel controllo che la
Corte dei Conti, ormai per giurisprudenza consolidata, può
effettuare sulle società partecipate dalle amministrazioni
pubbliche. "Finaosta" però non ha criteri, salvo quelli che decide
di darsi, se decide di darseli, nell'assegnazione degli appalti di
lavori, nell'assegnazione di appalti di servizi, nella selezione e
assunzione del personale. Queste problematiche nelle
amministrazioni pubbliche sono invece sottoposte a meccanismi di
evidenza pubblica, alle gare per quanto riguarda gli appalti e alle
procedure concorsuali per quanto riguarda le assunzioni. Riteniamo
che un'azienda di tali dimensioni e con tali caratteristiche non
possa sottrarsi a determinate procedure e devo dire che in questo
siamo confortati da un precedente: la "Casinò S.p.a.", perché la
"Casinò S.p.a." nella sua norma istitutiva, legge regionale, e poi
negli atti regolamentari successivi e nei disciplinari prevede
delle procedure abbastanza rigide rispetto alle vicende legate agli
appalti, ai servizi e all'assunzione di personale. "Casinò S.p.a.",
da un lato, e "Finaosta S.p.a., dall'altro, sono le 2 realtà
parapubbliche più importanti dopo la realtà dell'Amministrazione
regionale da un lato e della sanità intesa come azienda sanitaria
dall'altro. Nell'azienda sanitaria ci sono un serie di procedure
che sono obbligatorie nel seguire i percorsi dell'assunzione e
degli appalti. Non capiamo allora per quale motivo "Finaosta" debba
essere beneficiaria di questa zona franca, che viene
paradossalmente applicata a un organismo che ha sì "vestito"
privatistico, ma che nei fatti ha struttura e "physique du rôle" di
un'amministrazione pubblica.
Riteniamo che l'articolo 36 bis e 36 ter da noi proposto come
emendamenti aggiuntivi vadano a far chiarezza in casa "Finaosta" e
ad applicare a "Finaosta" criteri che già sono applicati in altre
aziende: nell'"ASL" e nella "Casinò S.p.a.", e che erano stati
condivisi da questo Consiglio. Vogliamo pensare che siano state
delle dimenticanze e che, come tutte le dimenticanze, possano
essere oggetto di recupero sul "filo di lana". Se invece non sono
dimenticanze, qualcuno ci deve spiegare quali sono i motivi
politici, giuridici per far sì che "Finaosta" rimanga sempre
slegata da ogni regola e controllo.
Presidente
- La parola all'Assessore al bilancio,
finanze, programmazione e partecipazioni regionali,
Marguerettaz.
Marguerettaz (UV)
- Credo che il collega Frassy abbia
dato un'interpretazione che non corrisponde alla realtà, nel senso
che "Finaosta" non è una "terra di nessuno", ma è una società che
assolutamente rispetta quanto è previsto dal nostro ordinamento
nazionale ed europeo. Sarebbe sufficiente, collega Frassy, che lei
proseguisse nella lettura degli articoli per arrivare all'articolo
40, dove è scritto che tutti gli interventi di "Finaosta" in
gestione ordinaria o speciale saranno effettuati nel rispetto degli
articoli 87 e 88 del Trattato comunitario: questo vuol solo dire
che tale società, secondo le indicazioni europee, è una società
definita organismo di diritto pubblico, in quanto tale deve seguire
esattamente tutte le regole previste per gli enti pubblici.
Per quanto attiene l'acquisizione di beni e servizi in economia,
abbiamo fatto una legge regionale che viene applicata; per tutte le
attività che vengono fatte da "Finaosta" si fanno regolarmente gli
appalti come si fa in qualsiasi ente pubblico, quindi non vi è
alcuna dimenticanza, vi è un'attività che è assolutamente coerente
da un lato con le normative in materia di appalti dal punto di
vista pubblico e le assunzioni fatte nel rispetto dei contratti
specifici che riguardano il settore del credito, dove c'è un
rispetto specifico delle norme di settore.
Presidente
- La parola al Consigliere Frassy.
Frassy (CdL)
- Assessore, la faccio troppo bravo per
pensare che lei abbia preso una "cantonata" come quella
dell'articolo 40, perché lei ha anche gli strumenti del mestiere
per dare una lettura tecnica e non solo politica dell'articolato
statutario in esame; allora mi consenta l'articolo 40 non c'entra
nulla in quanto fa riferimento agli interventi di "Finaosta". Gli
interventi di "Finaosta" sono quelli regolamentati all'articolo 5
del regolamento dello statuto e sono quelli dell'articolo 5 della
legge, fanno riferimento alla gestione ordinaria, articoli 5 e 6, e
alla gestione speciale: questi sono gli interventi di "Finaosta",
tanto che gli articoli 87 e 88 del Trattato C.E. fanno riferimento
agli aiuti di Stato, di conseguenza è ovvio che "Finaosta", nel
momento in cui interviene in tali contesti, deve attenersi ai
vincoli dei principi di concorrenza comunitari: questo dice
l'articolo 40 e questo dicono gli articoli 87 e 88. Il fatto che
lei poi abbia voluto usare l'articolo 40 e i richiamati articoli 87
e 88 del Trattato C.E. a mo' di elastico per farvi inglobare anche
le procedure con cui opera "Finaosta"... le procedure con cui opera
"Finaosta", Assessore, sono diverse dagli interventi di "Finaosta":
gli interventi sono quelli che "Finaosta" fa all'esterno, le
procedure invece sono gli strumenti che consentono a "Finaosta" poi
di fare i suoi interventi; riteniamo che non sia una differenza di
poco conto. Se poi tutto quanto lei ha detto fosse vero, non
capiamo l'imbarazzo a recepire in statuto quanto con "Casinò
S.p.a." è stato fatto, perché se lei mi dice che è già la strada
seguita e che già la seguite, io le rispondo che un conto è se la
seguite, perché qualcuno ha delle sensibilità maggiori rispetto a
sensibilità che magari in passato qualcun altro non aveva, un conto
è se la seguite non per delle sensibilità, ma per una previsione di
tipo statutario. Diciamo allora che la previsione di tipo
statutario diventa vincolante per tutti, il fatto che oggi invece
qualcuno la segua non è significativo e sufficientemente
cautelativo rispetto al principio che vorremmo introdurre.
Ciò detto rimaniamo convinti della bontà dei nostri emendamenti,
che se soprattutto vanno in quella direzione, lei dovrebbe dire:
"ben venga la codifica delle buone prassi, se ci sono le buone
prassi, codifichiamole, in modo tale che rimanga l'obbligo nel
futuro di continuare a seguirle". Dopodiché aspetto di apprendere
dalla sua interpretazione la connessione fra l'articolo 40 e gli
argomenti che abbiamo espresso nei 2 emendamenti.
Presidente
- La parola all'Assessore al bilancio,
finanze, programmazione e partecipazioni regionali,
Marguerettaz.
Marguerettaz (UV)
- Lei come principe del foro è
bravissimo nel non farsi trovare impreparato, quindi, avendo detto
una cosa non giusta, poi ripiega facendo dei giri particolari. Le
ho citato l'articolo 40 solo per dirle che "Finaosta", essendo un
organismo di diritto pubblico, è assoggettato a una determinata
normativa europea, quindi "Finaosta", in virtù delle normative
europee, è organismo di diritto pubblico. Nel momento in cui sono
organismo di diritto pubblico, devo seguire determinate regole.
Quando si parla nell'articolo 40 di attività ordinaria o di
attività in gestione speciale, essendo che l'attività ordinaria o
la gestione speciale non consiste nel raccontare delle poesie, ma
consiste nel fare delle attività, per fare queste attività si
acquisiscono anche sul mondo esterno sia dei beni, sia dei servizi
e nel fare questo - che è l'attività ordinaria di qualsiasi società
- si mette in atto una procedura di acquisizione di beni e servizi.
Nel momento in cui faccio questo, devo rispettare le norme che sono
quelle degli organismi di diritto pubblico, esattamente come la
Regione. Voi nel vostro emendamento dite una cosa diversa, dite:
"dovrà avvenire con procedure di gara ad evidenza pubblica"
,
quindi laddove nel nostro diritto vi è la possibilità di fare dei
cottimi fiduciari che sono consentiti per l'ente pubblico,
addirittura non sarebbero consentiti per "Finaosta", per cui lei
dice che si deve fare una gara ad evidenza pubblica: ecco qual è la
nostra contrarietà.
Sul secondo emendamento ho solo detto che le assunzioni vengono
fatte in sintonia e in coerenza con i contratti collettivi previsti
dal settore.
Presidente
- Pongo in votazione l'emendamento n. 9 del
gruppo "CdL":
Consiglieri presenti: 28
Votanti: 25
Favorevoli: 5
Contrari: 20
Astenuti: 3 (Ferraris, Fiou, Fontana Carmela)
Il Consiglio non approva.
Presidente
- La parola al Consigliere Frassy
sull'emendamento n. 10.
Frassy (CdL)
- Non lo illustro, perché mi sembra che sia
stato già illustrato, però mi permetta, Assessore, di contrastare
la sua affermazione. Quando lei dice che le assunzioni vengono
fatte non ho capito se in base ai contatti o ai contratti, perché
se è i contatti, non entro nel merito dei contatti, se è i
contratti... cosa ha detto? Ha detto un'ovvietà, nel senso che è
ovvio che debbano essere applicati dei contratti, mi sembra il
minimo! Siamo in una fase già evoluta, per cui si applicano i
contratti collettivi che poi possono essere migliorati dagli
integrativi e dagli aziendali, ma cosa vuol dire? Mi scusi,
Assessore, sta dicendo una "bestialità": da quando in qua i
contratti prevedono delle procedure di selezione per l'assunzione
dei dipendenti, suvvia, cerchi di tornare alla serietà che merita
questo tipo di problematica! I contratti collettivi possono
regolamentare le modalità di assunzione, ma in relazione al tempo
pieno, al tempo determinato, al tempo parziale: queste sono le
modalità che regolamentano i contratti, ma non le procedure di
reclutamento.
La sua risposta allora è beffarda e grave, perché sul problema
delle assunzioni negli enti partecipati dalla Regione fate come al
solito uso del contatto, che è cosa diversa, e allora vorremmo
avere una risposta seria, perché se ritenete che sia corretto
continuare a gestire il pararegionale come se fosse la dipendenza
di casa, come se fosse l'ufficio privato e personale, noi non
accettiamo questa impostazione. Vorrei capire come avvengono le
assunzioni in "Finaosta", che penso lei conosca bene per almeno un
motivo e mezzo...
Presidente
- La parola all'Assessore al bilancio,
finanze, programmazione e partecipazioni regionali,
Marguerettaz.
Marguerettaz (UV)
- Quando parlo di contratto integrativo
speciale del settore del credito, che è quello che governa i
criteri per andare a individuare le professionalità, intendo dire
che le modalità di reclutamento vengono definite volta per volta
dal "CdA" in virtù delle professionalità necessarie. Le ricordo che
"Finaosta" è sotto il controllo di "Bankitalia" - non quello
dell'Assessore o del Governo -, che impone tutta una serie di
procedure e, qualora vi siano delle irregolarità, interviene in
modo molto pesante. I criteri di selezione quindi devono rispondere
a dei criteri di professionalità che devono poi dare un'adeguata...
così come nel "CdA", noi abbiamo letto lo statuto... nel "CdA" non
si può entrare perché si è vicini a una determinata corrente
politica, così come voi state indicando, ma si entra in quanto
fiduciari e possessori di determinati requisiti.
L'altro giorno ho visto il Ministro Turco che faceva una serie
di... che è esattamente il criterio che ha qualsiasi ente pubblico
per individuare delle professionalità. Nell'ambito delle selezioni
dei dipendenti, esattamente come nel sistema bancario, quindi ci
sono delle selezioni che vengono individuate con corsi o "master",
si sceglie all'interno di "panels" che danno la sicurezza di
individuare le professionalità richieste. Oltre a questo credo vi
sia solo una speculazione politica; ritengo che ad oggi "Finaosta"
abbia dato dei risultati corretti, non sia una congrega di
raccomandati, quindi per favore limitatevi a delle considerazioni
tecniche e non a fare dei processi alle intenzioni o a quello che è
immaginario.
Presidente
- La parola al Consigliere Bortot.
Bortot (Arc-VA)
- Non volevo intervenire sull'argomento,
però mi sembra che i commenti e le risposte dell'Assessore sappiano
molto di presa in giro. Se ho 10 persone con lo stesso curriculum
per un'assunzione a "Finaosta", chi è che decide chi deve
entrare?
Marguerettaz
(fuori microfono)
- ... il
"CdA"...
Bortot (Arc-VA)
- ... che è nominato da chi?
Marguerettaz
(fuori microfono)
-
... dal
Governo...
Bortot (Arc-VA)
- ... e il Governo non telefona al "CdA"
per decidere che su 10 pari grado entri Tizio al posto di Caio?
Veramente, Assessore, ci prende... io sono per riportare le nomine
di "Finaosta" e la gestione della stessa all'interno del Consiglio.
Se poi è vero tutto quello che dice lei, cosa le costa accettare
questo emendamento? È di una semplicità estrema, si dice che ci
siano dei percorsi, delle graduatorie e dei concorsi. Addirittura
fate dei concorsi "ad personam" quando interessa che una persona
passi dalla Regione al Casinò, o da altra parte, allora per favore
già che avete un margine di manovra all'interno delle norme, almeno
su questi margini di manovra stabilite dei paletti... è quello che
richiede l'emendamento della "CdL" che noi voteremo.
Presidente
- Pongo in votazione l'emendamento n. 10 del
gruppo "CdL":
Consiglieri presenti: 29
Votanti: 26
Favorevoli: 6
Contrari: 20
Astenuti: 3 (Ferraris, Fiou, Fontana Carmela)
Il Consiglio non approva.
Presidente
- All'articolo 37 vi è l'emendamento n. 10
della II Commissione; ne do lettura:
Emendamento
Al comma 1 dell'articolo 37 la locuzione "Addivenendosi in
qualsiasi tempo e per qualsiasi causa allo" è sostituita con "In
caso di".
Lo pongo in votazione:
Consiglieri presenti: 31
Votanti e favorevoli: 25
Astenuti: 6 (Bortot, Frassy, Lattanzi, Squarzino Secondina,
Tibaldi, Venturella)
Il Consiglio approva.
Presidente
- Pongo in votazione l'articolo 37 nel testo
così emendato:
Articolo 37
(Scioglimento e liquidazione)
1. In caso di scioglimento di FINAOSTA S.p.A., l'Assemblea
determina le modalità della liquidazione e nomina uno o più
liquidatori, fissandone i poteri.
Consiglieri presenti: 31
Votanti e favorevoli: 25
Astenuti: 6 (Bortot, Frassy, Lattanzi, Squarzino Secondina,
Tibaldi, Venturella)
Il Consiglio approva.
Presidente
- All'articolo 38 vi è l'emendamento n. 11
della II Commissione; ne do lettura:
Emendamento
Al comma 1 dell'articolo 38 le parole "di quelle" sono
sostituite con "delle controversie".
Consiglieri presenti: 31
Votanti e favorevoli: 25
Astenuti: 6 (Bortot, Frassy, Lattanzi, Squarzino Secondina,
Tibaldi, Venturella)
Il Consiglio approva.
Presidente
- Pongo in votazione l'articolo 38 nel testo
così emendato:
Articolo 38
(Arbitrato)
1. Qualsiasi controversia dovesse insorgere tra i soci ovvero
tra i soci e FINAOSTA S.p.A., l'organo amministrativo e l'organo di
liquidazione o fra detti organi o i membri di tali organi o fra
alcuni di tali soggetti od organi, che abbia ad oggetto diritti
disponibili relativi al rapporto sociale, ad eccezione delle
controversie nelle quali la legge prevede l'intervento obbligatorio
del Pubblico Ministero, è deferita ad un collegio composto da tre
arbitri, di cui uno nominato dal presidente dell'Ordine dei
commercialisti di Aosta e uno nominato dal presidente dell'Ordine
degli Avvocati di Aosta, i quali dovranno provvedere alla nomina
del terzo arbitro fra gli iscritti agli Ordini professionali di cui
sopra, con funzioni di Presidente del Collegio arbitrale. La nomina
dovrà avvenire entro 30 giorni dalla richiesta effettuata dalla
parte più diligente. Nel caso in cui il soggetto designato non vi
provveda nel termine previsto, la nomina sarà richiesta al
Presidente del Tribunale di Aosta su istanza effettuata dalla parte
più diligente.
2. La sede del Collegio arbitrale sarà presso il domicilio
del Presidente del Collegio arbitrale.
3. Il procedimento arbitrale così instaurato avrà carattere
rituale e sarà disciplinato dagli articoli 806 e seguenti del
codice di procedura civile.
4. La decisione del Collegio arbitrale sarà pronunciata
secondo diritto e avrà natura di sentenza tra le parti.
5. Le spese dell'arbitrato saranno a carico della parte
soccombente, salvo diversa decisione del Collegio
arbitrale.
Consiglieri presenti: 31
Votanti e favorevoli: 25
Astenuti: 6 (Bortot, Frassy, Lattanzi, Squarzino Secondina,
Tibaldi, Venturella)
Il Consiglio approva.
Presidente
- Pongo in votazione l'articolo 39:
Consiglieri presenti: 30
Votanti e favorevoli: 27
Astenuti: 3 (Bortot, Squarzino Secondina, Venturella)
Il Consiglio approva.
Presidente
- Pongo in votazione l'articolo 40:
Consiglieri presenti: 30
Votanti e favorevoli: 27
Astenuti: 3 (Bortot, Squarzino Secondina, Venturella)
Il Consiglio approva.
Presidente
- Pongo in votazione l'articolo 41:
Consiglieri presenti: 30
Votanti e favorevoli: 27
Astenuti: 3 (Bortot, Squarzino Secondina, Venturella)
Il Consiglio approva.
Presidente
- Pongo in votazione l'articolo 42:
Consiglieri presenti: 30
Votanti e favorevoli: 27
Astenuti: 3 (Bortot, Squarzino Secondina, Venturella)
Il Consiglio approva.
Presidente
- La parola al Consigliere Rini, per
dichiarazione di voto.
Rini (FA)
- Con l'approvazione del nuovo statuto della
"Finaosta" non facciamo altro che dare seguito a quanto previsto
nella legge regionale n. 7/2006 e con questo ulteriore dovuto passo
rendiamo pienamente operativa la legge in questione che, come avevo
già fatto rilevare in occasione della discussione in aula e come
ricordato anche oggi dall'Assessore, ha la facoltà di riordinare il
sistema degli interventi posti in essere da "Finaosta", rendendola
più conforme all'evoluzione verificatasi negli ultimi anni nel
contesto economico e armonizzandola agli orientamenti subiti dalla
Comunità europea in materia di libera concorrenza, oltre a recepire
le modifiche normative in materia di diritto societario e gli
indirizzi forniti da "Bankitalia" nell'ambito della sua attività di
vigilanza. La legge precedente era una legge datata ed oggetto di
numerose modifiche, la completa riscrittura ha permesso di
effettuare una consistente pulizia del sistema normativo mediante
l'abrogazione di numerose leggi e faciliterà così
un'interpretazione più puntuale con meno equivoci.
Anche oggi sono stati presentati diversi emendamenti, molti dei
quali già presentati in Commissione e in seguito in quest'aula in
occasione dell'approvazione del disegno di legge al quale si
riferisce tale regolamento. Si è cercato anche oggi di far entrare
dalla finestra quanto non è stato possibile introdurre dalla porta
principale, ma credo che un regolamento non possa che recepire
quanto previsto dalla legge a cui si riferisce. Non starò a fare
ulteriori osservazioni e ne approfitto per dichiarare il voto
favorevole e convinto della "Fédération Autonomiste".
Presidente
- La parola al Consigliere Frassy.
Frassy (CdL)
- A conclusione del dibattito che si è
tenuto sugli emendamenti che abbiamo presentato, il nostro giudizio
non può che essere negativo rispetto a questo statuto: è negativo
perché tale statuto, nella sua apparente neutralità, rinuncia a
mettere in chiaro alcuni aspetti che permangono come aspetti
delicati nelle vicende e nei rapporti di "Finaosta" con il
Consiglio. Se questo fosse lo statuto di una qualsiasi s.p.a.,
probabilmente sarebbe votabile "ad occhi chiusi" perché non dice
nulla di particolare ma, essendo lo statuto della finanziaria
regionale, riteniamo che avrebbe dovuto dire qualcosa in più:
avrebbe dovuto dire quel qualcosa in più che abbiamo cercato di
sintetizzare in alcuni emendamenti che ritenevamo importanti per la
trasparenza e la chiarezza che andavano a codificare nella gestione
di "Finaosta". Vede, Assessore, noi pensiamo che "Finaosta" debba
mantenere un ruolo importante nel tessuto economico di questa
Regione, ma deve essere un ruolo di supporto, invece qui ci
troviamo in una situazione che consente ancora una volta a
"Finaosta" di effettuare ulteriori e pesanti incursioni nel mondo
dell'economia, acquisendo partecipazioni, partecipando alla
costituzione di società e svolgendo non più un ruolo di supporto,
ma un ruolo politico di condizionamento dell'economia valdostana.
Penso che su questo tema prima o poi dovremo trovare delle risposte
risolutive, perché, quando l'Assessore La Torre rilasciò la sua
prima intervista da neo Assessore, sintetizzò in uno "slogan" che
eravamo pronti a sottoscrivere: "più mercato, meno Stato, più
privato, meno Regione". Assessore La Torre, questa sua sensibilità
da noi da tempo condivisa e in un certo tempo anche con lei
condivisa, forse le è rimasto questo retaggio "Azzurro" nella sua
dichiarazione, non è perseguita perché qui si consente a "Finaosta"
di continuare a far politica e di farla al di fuori degli strumenti
democratici di controllo che vanno applicati alla politica.
Che "Finaosta" vogliamo? Penso che, come Assessore che ha la
responsabilità di un Assessorato che si deve interfacciare
quotidianamente con "Finaosta", sarebbe stato anche interesse suo
che il ruolo di "Finaosta" fosse subordinato alle scelte della
politica, fatta in quest'aula "in primis", scelte di indirizzo, e
alle scelte esecutive poi che la Giunta deve tradurre in atti
concreti di gestione. Qui invece ci troviamo di fronte a una s.p.a.
normale, che non ha vincoli statutari, che ha ampie possibilità
nella legge istitutiva, che ha incredibili risorse. Assessore La
Torre, avesse lei le risorse di "Finaosta", ma si rende conto di
quante operazioni potrebbe gestire in termini anche di ricaduta
politica ed economica! Lei invece non ce le ha, le ha "Finaosta",
ma lei deve venire in aula, rispondere alle interpellanze, deve
condividere con i colleghi di Giunta le sue iniziative, deve
ritagliare nel bilancio regionale le risorse che non sono mai
sufficienti, mentre "Finaosta" questo non lo fa. "Finaosta" non ha
controlli ispettivi, "Finaosta" non condivide le scelte della
politica finanziaria, non condivide le scelte operative, "Finaosta"
è il vero "mostro" politico di questa Regione!
Mi stupisco che i colleghi di maggioranza, che spesso hanno
avuto modo di richiamare quei criteri di collegialità
dell'Assemblea, di condivisione di certe politiche, siano stati
totalmente assenti su quell'attore politico ed economico che sfugge
ad ogni controllo e che spesso nel passato, forse anche nel passato
recente, è stato addirittura gestito al di fuori della sede
istituzionale vuoi del Consiglio, vuoi degli altri organismi
istituzionali che dovrebbero, per mandato diretto della Comunità
valdostana, effettuare le scelte operative. Non votiamo uno statuto
allora, ma votiamo uno statuto particolare che dà conferma a quella
gestione scellerata che nel tempo ha creato i presupposti della
crisi che mi sembra da più parti politiche si evidenzia
nell'economia valdostana, ma l'economia valdostana non è cresciuta
per le iniziative fatte dal collega La Torre o dal collega Ferraris
o da quelli che li hanno preceduti! L'industria e gli artigiani
valdostani hanno subito le politiche di "Finaosta", allora
riteniamo che si sia persa l'occasione per riportare "Finaosta"
sotto il controllo dell'Amministrazione regionale. Forse qualcuno
di voi si dimentica come è nata "Finaosta" nel 1982, andate a
vedere qual era il quadro politico valdostano, quali erano gli
uomini forti della politica valdostana e perché è nata "Finaosta" e
perché è nata con quella autonomia. Pensiamo che oggi i tempi siano
cambiati, che quell'esperimento si sia rivelato fallimentare,
perché non ha portato a una crescita. Se andiamo a fare una
proporzione, Assessore Marguerettaz, fra le risorse che abbiamo
investito tramite "Finaosta" e le ricadute sul tessuto
economico-sociale di questa Regione, il bilancio è disastroso,
fallimentare! Il soldo però è pubblico, di conseguenza le risorse
continuano ad arrivare e ad essere alimentate dal bilancio
pubblico, ma la gestione sfugge molte volte all'interesse pubblico,
al controllo pubblico e ci auguriamo che prima o poi qualcuno
smetta di sfuggire a ogni regola e sia chiamato a rispondere dei
danni, che possiamo quantificare in termini economici di risorse
bruciate, ma che possiamo quantificare anche in termini di crescita
della Valle d'Aosta. Se è vero che l'industria in Valle d'Aosta non
può avere una posizione predominante perché altri sono i settori
trainanti, diciamo che l'industria in Valle d'Aosta avrebbe potuto
in tutto questo tempo ritagliarsi degli spazi di maggiore
stabilità, competitività, dignità. Questi penso siano in sintesi i
motivi che ci portano a votar contro questo documento
amministrativo, che non è un documento solo amministrativo, ma che
è un atto politico importante, che conferma un passato che volevamo
poter archiviare nelle cose passate. Ci rendiamo conto invece che
"Finaosta" continua imperterrita nella sua totale autonomia a
prescindere da tutto quello che sta accadendo attorno, prima o poi
cambierà, peccato che non sia cambiata adesso.
Presidente
- Pongo in votazione il disegno di legge nel
suo complesso:
Consiglieri presenti: 31
Votanti: 28
Favorevoli: 25
Contrari: 3
Astenuti: 3 (Bortot, Squarzino Secondina, Venturella)
Il Consiglio approva.
Presidente
- Con questo punto terminiamo i lavori per
stamani, il Consiglio è riconvocato alle ore 15,30.
La seduta è tolta.
---
La séance se termine à 13 heures 11.
