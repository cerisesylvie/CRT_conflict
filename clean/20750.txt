Classificazione
BILANCIO E CONTABILITA' REGIONALE



Oggetto del Consiglio n. 784 del 3 agosto 2004 - Resoconto
OGGETTO N. 784/XII - Discussione congiunta del rendiconto 2003 e
dell'assestamento del bilancio 2004.
Président - La parole au rapporteur, le Conseiller Rini.
Rini (UV) - Nell'ultimo Consiglio regionale ho già provveduto a
relazionare sul bilancio consuntivo. Ora, se l'Assemblea non ha
nulla in contrario, darei per letta la relazione e passerei
all'illustrazione del disegno di legge, che provvede ad assestare
il bilancio di previsione del 2004 e dispone alcune modifiche ed
integrazioni all'attuale legislazione aventi riflesso sul
bilancio.
Si ridefinisce la consistenza dei residui attivi e passivi
iscritti, in via preventiva, nel bilancio preventivo, come pure il
fondo dell'esercizio finanziario. I residui attivi subiscono un
aumento di € 160.202.892,85 passando, per il 2004, a
1.081.740.892,85 €, mentre i residui passivi diminuiscono di
49.971.755,47 € e passano, per il 2004, a 886.566.244,53 €. Il
fondo iniziale di cassa dell'anno finanziario 2004 è determinato in
€ 33.473.240,06.
L'ammontare delle risorse finanziarie destinate alla finanza
locale è aumentato di 5.658.532,75 €. In particolare:
- 80.000,00 € saranno destinati al finanziamento dell'acquisto
di beni immobili tramite procedura espropriativa;
- 3.402.058,89 € andranno al Comune di Saint-Vincent per
interventi di riqualificazione della stazione turistica e
termale;
- 1.000.000,00 € per la prevenzione di eventi calamitosi;
- 710.888,86 € per interventi per le strutture destinate alle
persone anziane ed inabili;
- 39.280,00 € per adeguare la quota di partecipazione degli enti
locali al fondo regionale per l'abitazione;
- 280.000,00 € ai fini di adeguare i contributi per
l'installazione e l'esercizio di impianti di
radiotelecomunicazioni.
Per rispondere all'esigenza di fornire una copertura adeguata
agli incentivi agli enti e privati per l'attuazione del piano
regionale di politica del lavoro è autorizzata una spesa ulteriore
di 900.000,00 €. Viene rideterminata l'autorizzazione di spesa per
la prosecuzione e completamento degli investimenti per la
riconversione dell'area aeroportuale e la valorizzazione del nuovo
sistema Pont-Saint-Martin/Donnas/Bard. Viene rideterminato il
limite di spesa relativo alla dotazione organica, come pure quella
relativa alla promozione e sostegno dei fondi pensione a base
regionale.
Ulteriori fondi saranno impegnati per la spesa sanitaria
regionale di parte corrente. In particolare:
- 400.000,00 € andranno alla gestione della RSA di
Antey-Saint-André;
- 200.000,00 € per il noleggio di un'apparecchiatura "PET";
- 970.000,00 € per il pagamento di aumenti contrattuali
pregressi;
- 40.000,00 € per sperimentazioni territoriali per l'assistenza
primaria.
Per spese impreviste ed urgenti per l'adeguamento funzionale e
normativo di alcune porzioni del Presidio ospedaliero di Viale
Ginevra, viene stanziato un importo di € 6.361.684,00 suddiviso per
gli anni 2004-2005-2006. Un finanziamento ulteriore aggiuntivo
andrà all'ARPA per le finalità dell'articolo 17 della legge
regionale n. 25/2002, come pure per il fondo per le politiche
sociali per l'assistenza domiciliare. Si dispone la facoltà per gli
Enti locali di realizzare, in nome e per conto della Regione, opere
finalizzate all'adeguamento delle strutture destinate
all'assistenza delle persone anziane e disabili.
Per concludere, dall'esame del rendiconto generale che abbiamo
fatto l'altra settimana e dell'assestamento di bilancio, possiamo
rilevare che tutto sommato l'economia della Regione è ancora sana
e, malgrado gli avvenimenti dolorosi e negativi di questi ultimi
anni, per il senso di responsabilità e l'impegno amministrativo,
uniti all'operosità, all'orgoglio e alla caparbietà dei cittadini
valdostani, la nostra Valle detiene ancora molti positivi
primati.
L'esame del rendiconto e dell'assestamento è un'occasione non
solo per fare emergere le positive iniziative che l'Amministrazione
ha portato a termine o che intende realizzare, ma è anche un
momento per far emergere le criticità e per cercare tutti insieme,
maggioranza e opposizione, le possibili soluzioni ai problemi che
esistono e per i quali i Valdostani aspettano soluzioni
adeguate.
Mi sento in dovere di fare alcune riflessioni, che spero possano
dare un contributo al dibattito. Tema di attualità: il casinò. A
differenza di quanto è apparso su alcuni giornali non è un debito
per la Valle d'Aosta, ma risulta ancora essere una delle principali
risorse per le casse regionali; tuttavia, vi sono degli indicatori
che rilevano che sta attraversando un momento sfavorevole, con una
fruizione in flessione, per cui si rende necessaria una urgente
azione di rilancio, per far sì che lo stesso torni ad essere
fondamentale per il turismo, l'economia, l'occupazione e la
promozione della nostra regione.
Un altro settore dove si è negli anni fatto tanto, ma che
necessita di ulteriori sforzi, è quello dei servizi sociali e
sanitari. Bisogna cercare a questo proposito di far decollare il
piano che si prefigge degli ambizioni obiettivi, il famoso "piano
sociosanitario". L'acquisto delle centrali ENEL sta rivelandosi
un'operazione di grande portata e valore finanziario per le casse
regionali, ma le bollette delle famiglie valdostane non godono di
sensibili riduzioni. Ancora troppe problematiche affliggono i
nostri giovani e i nostri anziani e troppe sono ancora le famiglie
in condizioni di bisogno economico e in povertà. Dobbiamo cercare
di dare delle prospettive maggiori di lavoro per i giovani,
incentivando le iniziative serie. In molti settori manca ancora la
professionalità necessaria e quindi ulteriori sforzi vanno fatti,
per evitare di dover ricorrere a mano d'opera da fuori Valle,
quando nella nostra regione ci sono cittadini in cerca di
occupazione.
Dobbiamo incentivare ancor più gli sforzi a sostegno
dell'agricoltura, punto di forza per la difesa del suolo e la
tutela ambientale, sostenere l'agricoltura seria, radicata sul
territorio, considerandola sempre più un'attività di interesse
sociale e a sostegno del turismo.
Problema ferrovia: la Valle d'Aosta necessita di una vera linea
di collegamento con la rete nazionale e internazionale; i tempi di
percorrenza della tratta non sono dei tempi accettabili e che
possano incentivare l'uso di tale mezzo. Maggiore attenzione va
posta per le piccole imprese, commercianti e artigiani, soprattutto
per quelli che operano nelle valli laterali e che, con la loro
presenza, contribuiscono ad evitare lo spopolamento e il degrado
del territorio. È auspicabile che gli insediamenti di attività
economiche nell'ex area Cogne possano vedere la luce in tempi
ragionevoli. Dobbiamo tagliare ulteriormente le spese di
funzionamento della macchina regionale per avere più risorse
disponibili per interventi nei settori produttivi ed economici.
Queste sono solo alcune telegrafiche riflessioni, che richiedono
un articolazione e un approfondimento, che verranno sicuramente
fatte anche con le osservazioni e le criticità poste - mi auguro -
da altri colleghi in quest'aula. Dopo la pausa estiva dovremo
impegnarci per la predisposizione del "PREFIN" e della finanziaria;
in tale occasione, anche sulla base della discussione che verrà
fatta oggi in quest'aula, potremo, nel limite delle risorse
disponibili, cercare di dare le dovute risposte ai cittadini.
Président - Je rappelle que la IIe Commission a donné son avis
favorable à majorité soit sur le point 5 ainsi que sur le point
inscrit à l'ordre du jour. Je fais immédiatement distribuer le
rapport des réviseurs aux comptes. Je déclare ouvert le débat.
La parole à l'Assesseur au budget, aux finances, à la
programmation et aux participations régionales, Marguerettaz.
Marguerettaz (UV) - L'esercizio finanziario 2003 chiude con un
avanzo di amministrazione di eu­ro 228 milioni (esattamente
228.647.888,38). Al netto dai fondi Stato e comunitari accertati e
non impegnati per 29 milioni di euro, l'avanzo di bilancio si
riduce a 199 milioni di euro (esattamente 199.445.774,44).
La riassegnazione dei fondi Stato deve essere dedotta, lo
sappiamo, perché si tratta di trasferimenti con destinazione
vincolata che influenzano positivamente il risultato di
amministrazione e l'ordinamento contabile impone di riassegnarli
alla competenza del 2004. Si tratta di un volume abbastanza
fisiologico dovuto ai di­versi tempi tra l'assegnazione dei fondi e
il loro utilizzo.
Sotto il profilo strettamente contabile, due sono i momenti che
hanno in­fluenzato il rendiconto finanziario 2003: il provvedimento
legislativo d'assestamento del bilancio 2003, con l'applicazione
dell'avanzo d'amministrazione 2002 pari a 127 milioni di euro,
approvato ancora nella precedente legislatura; il provvedimento
legislativo di variazione del bilancio 2003, già approvato da
questa nuova legislatura.
L'avanzo d'amministrazione può essere analizzato attraverso due
distinte modalità:
- la prima, come Fondo cassa + Residui attivi ? Residui
passivi;
- la seconda, come avanzo della gestione di competenza +
Gestione dai re­sidui.
Volendo dare delle cifre ai due metodi: nel primo caso, al fondo
cassa al 31 dicembre 2003 di 33 milioni di euro si aggiungono 1,082
milioni di residui attivi e si sottraggono 887 milioni di euro di
residui passivi. L'evidenza di questo calcolo la potete più
det­tagliatamente trovare alla pagina 2 della Relazione al
rendiconto; la seconda modalità evidenzia un avanzo della gestione
di competenza di 137 milioni cui vanno aggiunti 91 milioni
derivanti dalla gestione dei re­sidui degli anni precedenti.
L'evidenza di questo calcolo è nella tabella a pagina 16.
In entrambi questi metodi non vi sarà sfuggita l'importanza che
assume la gestione dei residui che, per una corretta comprensione,
è una tematica che necessita di un breve approfondimento. Ricordo
che i residui rappresentano le obbligazioni non soddisfatte nel
termine dell'esercizio, assimilabili, pertanto, a crediti e debiti
rispetto ai quali la fase procedurale non si è conclusa. I residui
sono alimentati dalla differenza tra l'accertato e il riscosso da
una parte (i cosiddetti residui attivi), ma anche dalla differenza
tra le somme impegnate e quelle pagate (i cosiddetti residui
passivi). In riferimento a questi ultimi, i meccanismi della
perenzione amministrativa e delle economie sono di particolare
evidenza.
Nella situazione concreta del rendiconto 2003 le somme
dichiarate perenti sono 66 milioni di euro, e le economie ammontano
a 46 milioni di euro: queste due voci sommate rappresentano 102
milioni di euro del nostro avanzo.
Ho voluto dare anche una rappresentazione della perenzione
amministrativa per dare contezza di questo avanzo, che
apparentemente è molto importante. La perenzione amministrativa
impone di eliminare dal conto i residui dopo 2 o 3 anni, a seconda
che siano correnti o d'investimento e di assicurarne il
finanziamento con appositi fondi di riserva. In pratica - questo è
molto importante, quindi amerei sottolinearlo - la perenzione è un
meccanismo giuridico che elimina automaticamente dal conto le somme
antecedenti i 2 o i 3 anni che hanno avuto un impegno contabile, ma
per le quali non è ancora avvenuto il pagamento.
Di notevole impatto sono le economie, ben 46 milioni che sono
state determinate da differenze definitive tra quanto impegnato e
quanto definitivamente dovuto in rapporto all'obbligazione assunta.
La somma rappresenta poco più del 5% del volume totale dei residui
gestiti nell'anno 2003.
La finanza locale. Dall'importo dell'avanzo deve essere inoltre
detratto l'avanzo di amministrazione di finanza locale. Si tratta
di fondi il cui ammontare è determinato per legge ogni anno in sede
previsionale ma, se non utilizzati, devono essere riassegnati a
tale settore. È mia convinzione che questi importi debbano essere
riproposti e che non si rendano totalmente disponibili. Il problema
è, sì, tecnico, ma non solo: esso si ripropone in tutta la sua
urgenza anche per l'anno in corso. A1 30 giugno infatti, da una
previsione che ho chiesto di fare alle strutture, risultano circa
76 milioni di euro che, se chiudessimo il bilancio, ad oggi
risulterebbero perenti. E oggi dovrei forse autorizzare l'utilizzo
di questo avanzo per maggiori spese rispetto a quante previste in
bilancio 2004? Dovrei così autorizzare la creazione di un risultato
negativo della gestione di competenza? Cosa succederà quando questi
debiti eliminabili oggi "tecnicamente", dovessero essere fatti
valere dai debitori titolari? Io ritengo, in coscienza, che lo
scorso anno, a fronte della stessa situazione, abbiano agito bene e
che questi fondi non debbano essere considerati completamente a
disposizione. Detto questo, gli altri 137 milioni di euro
evidenziati sono riconducibili ad un effettivo rallentamento degli
impegni in percentuale dello stanziamento iniziale. La tabella che
avete a pagina 7 lo evidenzia molto bene.
Residui attivi. L'ammontare complessivo dai residui attivi da
riportare alla gestione 2004 è di 1.082 milioni di euro ed è
superiore di 113 milioni rispetto al carico all'inizio del 2003. I
residui attivi relativi agli esercizi precedenti, in carico al 1°
gennaio 2003, ammontavano a 968 milioni di euro (esattamente
968.994.421,05 euro). Di tale importo il 44% è stato riscosso nel
corso dell'esercizio 2003, mentre il 2% è stato eliminato dal conto
dei residui attivi per accertata insussistenza o inesigibilità del
credito. Le somme rimaste da riscuotere al termine dell'anno 2003
ammontano, pertanto, a euro 521 milioni, che corrisponde al 54% del
volume dei crediti all'inizio dell'esercizio. Questi crediti sono
in massima parte ripartiti fra i Titoli I, II e III del bilancio,
costituiti essenzialmente da quote di riparto fiscale e
trasferimenti, con particolare riferimento:
- Titolo I, al maggiore gettito di tributi erariali verificatosi
nel 2003 rispetto al precedente esercizio;
- Titolo II, da contributi e finanziamenti statali dovuti alla
Regione;
- Titolo III, da contributi e finanziamenti comunitari dovuti
alla Regione.
L'aumento dei residui di competenza nel 2003 è stato maggiore
dell'aumento delle riscossioni. Le strutture regionali competenti
si sono attivate per porre in essere le procedure possibili per
esigere i crediti e dar corso all'effettivo versamento al Tesoriere
delle somme dovute alla Regione e contabilizzate in bilancio.
Lascio perdere nella relazione la rappresentazione del nuovo
carico.
Residui passivi. L'ammontare complessivo dei residui passivi da
riportare alla gestione 2004 è di 887 milioni di euro ed è
inferiore del 2% pari a 19 milioni rispetto al carico all'inizio
del 2003. La diminuzione dei residui passivi contribuisce
all'aumento dell'avanzo di amministrazione. I residui passivi al 1°
gennaio 2003 ammontavano a 906 milioni e, di questi, circa il 38% è
stato pagato durante l'anno 2003. Nel 2002 tale percentuale era
circa il 42%. Si rileva, quindi, un lieve rallen­tamento della
gestione dei residui passivi. Questo rallentamento è giustificato
sia dal diverso volume di residui passivi, oltre 120 milioni in più
rispetto al 2002, sia dalla diversa natura delle spese; il maggiore
volume è, infatti, riferibile in massima parte a spese di
investimento che, com'è noto, hanno un procedimento più complesso
che necessita di tempi più lunghi legati alla realizzazione degli
investimenti stessi.
A conferma si segnala che proprio il settore "Assetto del
territorio" assorbe oltre il 38% dei residui passivi. Può essere
significativo l'esame di tale settore: il volume dei residui
proveniente dall'esercizio 2002 e precedenti, iscritto al 1°
gennaio 2003, è di euro 349 milioni, ne rimangono da pagare,
nell'anno 2004, euro 194 milioni (qua in relazione c'è un refuso,
c'è un 6 in più) oltre il 50%, di questi 148 sono iscritti
all'obiettivo programmatico che fi­nanzia gli interventi
conseguenti alle calamità naturali. È di tutta evidenza come
1'attività di ripristino del territorio, a seguito dell'alluvione,
incominci ad influenzare significativamente la gestione finanziaria
della Regione; si tratta d'interventi non solo lunghi, ma a volte
condizionati anche dalla natura dei territori e quindi con periodi
di reale operatività molto ristretti.
Per quanto riguarda altri settori di spesa regionale si rileva
che, nella "Finanza locale", rimangono da pagare 33 milioni di cui
oltre 15 milioni nei trasferimenti con vincolo di destinazione e
oltre 13 milioni nei programmi "FOSPI". Nei primi si evidenziano i
trasferimenti agli enti locali finalizzati alla prevenzione degli
eventi calamitosi (quasi 4 milioni) e al completamento della
ristrutturazione dogli edifici destinati all'assistenza degli
anziani (quasi 5 milioni).
Nel settore "Patrimonio e partecipazioni" residuano circa 21
milioni, di cui 11 milioni relativi alle spese di ristrutturazione
di edifici non adibiti ad uffici, tra cui si segnala la
ristrutturazione dell'ex "Cinema Splendor" e oltre 8 milioni per il
finanzia­mento di interventi nel settore termale dovuto al ritardo
dell'attivazione dei progetti in particolare per le terme di
Pré-Saint-Didier.
Infine, nel settore "Sviluppo economico" risultano non pagati
entro il termine dell'esercizio residui passivi per quasi 46
milioni di euro: tra questi, risultano gli interventi sulle
infrastrutture agricole. Anche questo settore risulta fortemente
influenzato dai procedimenti di spesa d'investimento in attuazione
del piano di sviluppo rurale per il miglioramento delle
infrastrutture (viabilità rurale, opere irrigue, bonifica e
riordino fondiario).
Inoltre, gli interventi promozionali per l'industria, sia per
l'attuazione di progetti di iniziativa comunitaria INTERREG III
italo-francese 2000/2006, sia per la costruzione di immobili da
destinare all'industria quali le opere infrastrutturali della
"Meridian" di Verrès e gli interventi nel settore degli impianti a
fune.
In sintesi, la visione della situazione debitoria della Regione
evidenzia che circa il 50% del volume dei debiti iscritti al 1°
gennaio 2003 è trasferito all'e­sercizio 2004; il 7%, pari a 66
milioni, è conseguente alla perenzione amministrativa; il volume
dei debiti posti in economia è del 5%, pari a 44 milioni di
euro.
La situazione globale di cassa: questo è un altro capitolo
importante che dà una spiegazione del nostro avanzo. La situazione
di cassa della Regione in questi ultimi anni merita un
approfondimento. Si possono infatti osservare come a fronte di una
situazione buona degli andamenti delle entrate in termini di
previsioni e accertamenti, in termini di riscossioni solo il 70%
delle entrate derivanti dalle compartecipazioni sono effettivamente
riscosse. Questo aggrava la situazione di cassa, per cui abbiamo
titolo nella competenza ad inserire crediti e conseguenti pari
impegni nella parte spesa, senza avere poi l'erogazione di cassa
dall'amministrazione statale. Le difficoltà finanziarie dello Stato
limitano il trasferimento materiale delle somme di cui abbiamo
diritto. Questo meccanismo trova la sua articolazione
giuri­dico-procedurale nel patto di stabilità. Lo Stato ci obbliga
a tenere sotto controllo la spesa corrente limitandone l'aumento a
percentuali fisse; il rispetto di questo patto è condizione per le
future erogazioni di risorse.
La situazione di cassa presenta le seguenti risultanze, e
quindi, in buona sostanza, dai 64 milioni che avevamo alla fine del
2002, passiamo ai 33 milioni alla fine 2003. La capacità di
riscossione registra una flessione passando dal 70,29% nel 2002 al
65,38% nel 2003, come la capacità di pagamento che passa dal 68%
nel 2002 al 64% nel 2003. A fronte di questa situazione,
sicuramente nell'autunno dello scorso anno abbiamo veicolato
messaggi volti a limitare la spesa corrente. I risultati positivi
si vedono: la spesa corrente del 2003 è stata di 843 milioni contro
gli 862 milioni del 2002.
Veniamo ora all'analisi delle singole sezioni del bilancio.
Le Entrate. Il totale delle entrate al netto delle partite di
giro, pari a 1.369 milioni di euro, è cresciuto del 3% rispetto al
precedente esercizio, se dal confronto si esclude l'operazione
straordinaria di indebitamento per l'alluvione di 130 milioni di
euro. Il tasso di crescita è stato lievemente superiore a quello
fatto registrare nel 2002 rispetto all'esercizio precedente (2%),
sempre escludendo nel confronto le operazioni straordinarie di
indebitamento (413 milioni di euro nel 2001 per l'acquisizione
delle centrali idroelettriche). Il confronto con il bilancio di
previsione per il 2003 - sempre al netto delle partite di giro -
evidenzia una chiusura attestatasi pressoché sulle entrate
previste, pari a euro 1.371 milioni; in realtà, il risultato
realizzato è ben al di sopra di quello previsto, in particolare per
effetto dell'andamento delle compartecipazioni ai tributi erariali
(+11%), se si considera che il bilancio di previsione indicava in
euro 130 milioni l'importo del mutuo a pareggio, che non è stato
necessario contrarre.
Il Titolo I delle entrate, che include i tributi propri e le
compartecipazioni ai tributi erariali, ha costituito quasi il 90%
del totale delle entrate e ha fatto segnare un tasso di crescita
rispetto al precedente esercizio del 9% (derivante dalla crescita
delle compartecipazioni dell'11% e compensata da un lieve
decremento dei tributi propri); rispetto alle previsioni
l'incremento del Titolo I è stato del 6%.
Le somme accertate nel conto consuntivo al Titolo II sono - come
è noto - sempre superiori rispetto alla previsione, trattandosi
prevalentemente di fondi statali di cofinanziamento di programmi
comunitari che sono iscritti nel bilancio nel corso dell'anno
quando si verificano i presupposti giuridici per la loro
iscrizione.
Analoga considerazione vale per le somme accertate al Titolo III
(euro 67 milioni) che include i fondi comunitari. Il rilevante
decremento di tali somme rispetto al 2001 è interamente imputabile
ai trasferimenti statali post?alluvione 2000 che sono stati, per il
passato triennio, rispettivamente di euro 112 milioni (2001), 7 e 4
milioni.
Le entrate del Titolo IV, derivanti dall'alienazione del
patrimonio, non incidono sul totale delle entrate e il loro
andamento non costituisce una tendenza.
Si segnala, infine, che, nel Titolo V i mutui contratti si
riferiscono ad un mutuo con oneri a carico dello Stato: si tratta
dell'attivazione dell'ultimo limite impegno disposte dallo Stato
per gli eventi alluvionali.
Le Spese. Il volume di spesa, escluse le contabilità speciali, è
aumentato rispetto alla previsione di circa 160 milioni di euro per
effetto sia dell'applicazione dell'avanzo d'amministrazione di 127
milioni di euro sia dell'iscrizione di fondi Stato e trasferimento
dalla U.E. per oltre 30 milioni. Risultano impegnate, alla
chiusura, oltre l'88% delle somme definitivamente stanziate e, di
queste, pagate oltre il 68%. Si conferma una buona capacità di
perfezionare, entro il termine dell'esercizio, l'obbligazione
giuridica dell'impegno dei fondi assegnati alle strutture,
soprattutto nella finanza cosiddetta "di trasferimento" quale la
finanza locale (93%), le partecipazioni (91%) e nel settore della
sanità (99%) oppure, com'è evidente, nei settori relativi a spese
per il personale. Per contro, la fase del pagamento subisce
rallentamenti: in particolare, come già detto, nei settori che
evidenziano spese di investimento rispetto ai quali il pagamento
deve attendere la realizzazione delle opere. È significativo che il
settore vicino all'assetto del territorio a fronte di una capacità
d'impegno di spesa vicino all'80% riesca poi a pagare solo il 28%
e, da ciò, il formarsi di nuovi residui passivi per gli esercizi
futuri.
I1 rendiconto della gestione di competenza 2003 evidenzia nella
gestione della spesa corrente un miglioramento del rapporto
percentuale tra le spese correnti e gli investimenti, cosa peraltro
utile al patto di stabilità. In sede di previsione tale percentuale
era del 65,5%, mentre in consuntivo è del 64,3%. A fronte di 868
milioni di spese correnti previste ne sono state impegnate 843, di
cui ne rimangono da pagare il 14% pari a 121 milioni di euro, tra i
quali evidenzio i 41 milioni nel settore della promozione sociale
relativi ai trasferimenti all'Azienda USL per il finanziamento
delle spese correnti, in quanto l'ultima "tranche" di pagamenti è
soggetta ad una preliminare rendicontazione da parte dell'USL
stessa.
Nella gestione degli investimenti il volume assoluto delle spese
è aumentato di poco rispetto alla previsione, circa 12 milioni di
euro, spesa prevista euro 456, spesa rendicontata euro 468; di
questi ultimi ne rimangono da pagare, nell'esercizio 2004, oltre il
65%, ovvero 308 milioni. Tra questi, i più significativi
riguardano:
- il settore della finanza locale, che registra 32 milioni di
euro nei trasferimenti senza vincolo. Si tratta d'interventi nella
prevenzione degli eventi calamitosi, interventi sulle strade
d'interesse regionale e gli interventi "FOSPI";
- nel settore delle partecipazioni azionarie e conferimenti,
rimane da pagare circa il 50% di quanto impegnato di cui 15 milioni
relativo al fondo di dotazione della "Finaosta S.p.a." per gli
interventi della gestione speciale e 8 milioni negli interventi su
edifici non adibiti ad uffici (messa in sicurezza del Pa­lazzo
regionale, ampliamento area museale in Comune di Gignod, interventi
per servizi antincendi nella Biblioteca regionale, realizzazione di
un'autori­messa interrata e dormitori pubblici);
- anche nella gestione della competenza l'importo più alto
rimasto da pagare riguarda gli interventi nel settore "Assetto del
territorio" ? su 152 milioni di euro impegnati nell'esercizio
rimangono da pagare 121 milioni, di cui 56 gli interventi
conseguenti all'alluvione dell'ottobre 2000, 32 milioni nella
viabilità, quali: il miglioramento della viabilità della strada
regionale di Cogne, l'allargamento e lavori di protezione nella
strada regionale della Valtournenche, la riqualificazione della
strada per Cerellaz in Comune di Avise, gli inter­venti sulla
strada intercomunale detta "Balconata dell'Adret" in Comune di Nus,
gli interventi sulla strada di Champorcher;
- nello sviluppo economico i debiti rimasti da pagare e
destinati agli investimenti ammontano ad euro 88 milioni, di cui:
quasi il 50% relativo agli interventi per l'attuazione del piano di
sviluppo rurale quali creazione delle infrastrutture, opere irrigue
e viabilità rurale, interventi tramite i Consorzi di miglioramento
fondiario ed interventi nel settore agro-alimentare; quasi 14
milioni negli interventi promozionali per l'industria relativi ai
progetti cofinanziati per l'iniziativa comunitaria INTERREG III
italo-francese 2000/2006 e contributi per la ricerca in attuazione
della legge regionale n. 84/1993.
In sintesi, l'esercizio finanziario 2003 chiude con un avanzo;
la lettura tecnica dell'avanzo ci ha detto che concorrono alla sua
formazione: l'avanzo della gestione di competenza 2003 pari ad euro
137 milioni; l'avanzo della gestione dei residui per euro 91
milioni.
La lettura "politica" dell' avanzo d' amministrazione non può
prescindere dai motivi tecnici, ma analizza il risultato con
riferimento al suo utilizzo in sede di assestamento.
Nessuna scelta "politica" influenza la riassegnazione dei fondi
Stato per circa 29 milioni di euro, come neppure i quasi 6 milioni
di euro del settore di finanza locale. Inoltre, per legge, è
vincolato l'avanzo di amministrazione del settore che finanzia gli
interventi conseguenti alle calamità, avanzo che deve ritornare a
tale settore, al fine di assicurare il completamento del piano
d'interventi. Il rendiconto 2003 rileva un avanzo in tale settore
di quasi 38 milioni di euro. Tutto ciò riduce di molto la
disponibilità dell'avanzo d'amministrazione, che dai 228 milioni
passa ai 155 milioni. Ed è su quest'ultimo importo che si attuano
le scelte discrezionali rispetto alle quale si è, innanzitutto,
provveduto in via precauzionale, a ridurre di circa 22 milioni
l'indebitamento previsto; ciò in conseguenza di una norma della
legge finanziaria dello Stato per il 2004, intervenuta dopo
l'entrata in vigore della legge di bilancio, e rispetto alla quale
questa Regione ha presentato ricorso per violazione
dell'ordinamento finanziario, che limita le tipologie di
investimenti finanziabili con mutuo.
Nella destinazione dell'avanzo di amministrazione si sono poi
privilegiate le spese di investimento rispetto alle spese correnti,
in linea con la politica di contenimento di quest'ultima ed anche
per il rispetto del patto di stabilità. Tra queste ultime si
segnalano i 4 milioni a completamento del piano di rientro relativo
all'anno 2004 a favore dell'istituto vitalizio dei consiglieri
regionali ed altri 4 milioni per il finanziamento delle
manifestazioni del casinò, a seguito dell' approvazione del piano
delle manifestazioni. Infine, oltre 5 milioni di euro al comparto
della sanità e quasi 7 milioni di euro per i fondi di riserva spese
impreviste ed obbligatorie.
Sul versante degli investimenti si ritengono significativi
l'aumento per euro 34 milioni della dotazione del fondo di gestione
speciale presso "Finaosta S.p.a." e l'aumento per circa euro 18
milioni del fondo di riserva per la riassegnazione dei residui
passivi perenti. Inoltre, circa 16 milioni di euro sono destinati
alla realizzazione dai lavori di sistemazione idraulica ed
interventi strutturali per la difesa dei rischi idrogeologici e
oltre 6 milioni nel settore dai trasporti. Infine, circa 5 milioni
di euro alle opere pubbliche destinati, tra l'altro, alla
sistemazione di alcune sedi degli uffici regionali, oltre alla
manutenzione straordinaria della casa colonia di Ollomont,
all'adeguamento alle norme sulla sicurezza della comunità
Desaymonet.
In sintesi, il rendiconto regionale presenta una situazione
molto buona, in termini di competenza. Questa situazione è, ad
oggi, gravata da un fardello statale soprattutto per quanto
riguarda la situazione di cassa. Le prospettive per l'anno in corso
(2004) sono di sostanziale stabilità rispetto al 2003. I1 divario
sempre maggiore tra la situazione di competenza e le criticità di
cassa sopra evidenziate genera un meccanismo autoalimentatosi che
ci fa prevedere, ad oggi, anche per il 2004, una situazione di
avanzo d'amministrazione.
Concludo l'intervento, comunicando di aver presentato per conto
del Governo 2 emendamenti tecnici: uno, relativo alla gestione dei
Vigili del fuoco inerente l'aeroporto e, l'altro, relativo a una
norma finanziaria per l'assegno vitalizio ai consiglieri
regionali.
Président - La parole à la Conseillère Squarzino Secondina.
Squarzino (Arc-VA) - Vi confesso che ho alcune difficoltà. La
prima difficoltà è quella di contenere un intervento che era stato
pensato per l'altro Consiglio in una situazione diversa, per cui
eravamo pronti a fare due interventi per ogni disegno di legge. In
quel lavoro molti dati sono venuti alla luce ed è difficile,
adesso, riassumere tutto in poco tempo; comunque, cercherò di
farlo.
La cosa più difficile è il fatto di affrontare un atto normale,
un rendiconto 2003 e assestamento 2004, in una situazione che non
ha nulla di "normale". Siamo in una riunione straordinaria, a
quanto ci risulta, la seconda, in 50 anni di vita del nostro
Consiglio, che avviene in agosto, quindi è veramente un atto
straordinario quello che stiamo vivendo adesso. È un Consiglio che
è la conseguenza di un fatto "anomalo", il fatto che un assessore
sia stato sfiduciato e, per di più in segreto, senza capire chi...
e un Consiglio che si svolge come se nulla fosse avvenuto!
La Giunta rifletterà, la maggioranza rifletterà, ci rivedremo a
settembre, ma nel frattempo credo che l'Amministrazione non rimanga
ferma per 2 mesi; saranno prese decisioni, la Giunta si riunirà, ci
saranno le deliberazioni... È una situazione un po' "kafkiana",
come se non ci si rendesse conto che, purtroppo, è avvenuto un
fatto molto grave, indirettamente evocato dal collega Sandri. Il
collega Sandri ha detto: "ricordiamoci, siamo qui per portare
avanti un progetto che la gente valdostana ha voluto". Questo
progetto siete voi, in maggioranza, che lo avete incrinato, quindi
è una cosa molto grave quella che è avvenuta! Siamo veramente in
una situazione anomala e, ripeto, "kafkiana".
L'unica novità che emerge dalla riflessione del Presidente
Perrin è quella di aver detto che ci sarà una gestione coordinata
del "dossier casinò"; abbiamo saputo oggi che non è prassi della
Giunta normale prendere decisioni coordinate e collegiali, perché
se la novità che scaturisce da questa Giunta è il fatto che adesso
c'è questa gestione coordinata del "dossier casinò", vuol dire che
indirettamente la Giunta afferma di non lavorare sempre in modo
collegiale e coordinato! Questa è la novità che abbiamo oggi
appresa. Capite che in questa situazione è veramente difficile
esaminare i temi come se niente fosse successo; comunque, ci
proviamo.
Il dato fondamentale relativamente al rendiconto 2003 è un
avanzo di amministrazione di quasi 200 milioni di euro, superiore a
quello dello scorso anno. Non entrerò in tutti i dettagli, come
altri hanno fatto prima di me, riassumerò brevemente. Questo dato
deriva principalmente dalla previsione di entrate inferiori alle
risorse che si ritenevano necessarie per far fronte all'esigenza
dell'intero 2003, tanto che erano stati accesi dei mutui per 140
milioni di euro, dal fatto cioè che ci sono state più entrate di
quelle previste: le entrate dei primi 4 Titoli sono di oltre 94
milioni di euro in più rispetto al preventivato; d'altra parte, gli
elementi che hanno inciso su questo avanzo di amministrazione sono:
il fatto che c'è un'incapacità di spendere le risorse impegnate e
le difficoltà a riscuotere i crediti, tanto che aumentano ogni anno
i residui attivi.
Il rendiconto finanziario è un documento tecnico che rispecchia
quanto è avvenuto in un anno finanziario, da cui emergono dati
relativi agli accertamenti delle entrate, delle riscossioni, al
divario fra previsioni iniziali e definitive, al permanere di
entità di residui attivi e passivi, alla capacità di spesa, e via
dicendo.
Cosa possiamo evidenziare dal punto di vista tecnico? Rispetto
alle entrate del Titolo I, "Entrate derivanti da tributi propri,
dal gettito di tributi erariali o di quote devolute alla Regione",
notiamo che, a fronte di un aumento generalizzato delle
compartecipazioni IRAP, IRPEF, IRPEG, e della stessa quota
sostitutiva dell'IVA da importazione, constatiamo che l'unica voce
in perdita rispetto alle previsioni è quella del casinò, cioè
l'unica impresa gestita direttamente dalla Regione, sia con
gestione straordinaria che ordinaria, e pare che siano in perdita
anche le azioni di chi, nella Giunta, aveva la delega sul
casinò.
L'analisi delle entrate mette in evidenza come il sistema di
finanziamento previsto per la nostra regione, se, da un lato, è
blindato dal ritorno dei 9/10 delle tasse della ricchezza prodotta
in Regione, dall'altro, è soggetto a variazioni che dipendono da
fattori esterni alla nostra Regione e alla nostra volontà. C'è
l'andamento dell'economia dell'intero Paese per cui ci possono
essere delle flessioni; c'è la possibile variazione di aliquote
fiscali, dell'intero sistema di accertamento delle entrate e del
prelievo fiscale. Mi sembra che Berlusconi annunci un abbassamento
delle tasse; vediamo se questo si realizzerà, però sicuramente
questi interventi incideranno anche sulle entrate della nostra
Regione. La stessa riforma federalista dello Stato, che nel momento
in cui attribuisce più competenze a tutte le regioni - e non più
solo ad alcune di esse -, deve individuare dei criteri di
ridistribuzione delle entrate secondo criteri diversi dai nostri
9/10 che, fra l'altro, non rappresentano neanche l'intero bilancio
regionale.
L'Assessore, nella sua relazione, ha detto che il Titolo I
rappresenta il 90% del totale delle entrate, quindi abbiamo altre
entrate che non fanno parte dei 9/10; questo per dire che l'attuale
sistema valdostano non può costituire un modello trasferibile
all'interno del Paese. Nessuno Stato può permettersi, per quanto
ampie siano le competenze trasferite alle regioni, di vivere con
l'1% delle risorse. Anche le richieste di maggiore autonomia per la
nostra regione devono fare i conti con la questione delle fonti
delle risorse; credo che diversi di voi hanno avuto modo di
analizzare uno studio del 2000 di Brosio Revelli, in cui si
evidenzia come paradossalmente l'aumento della nostra autonomia e
della nostra indipendenza economica si traduca in una diminuzione
del benessere della nostra regione. Anche noi siamo
complessivamente assistiti; di conseguenza, lo stesso nostro
sistema economico è assistito.
Per quanto riguarda le spese, è vero che c'è una maggiore
capacità di pagare rispetto agli anni precedenti: si passa da
63,32% del 2002 al 68,46% del 2003, con un aumento del 5%, ma è
peggiorato il rapporto fra previsione iniziale e previsione
definitiva rispetto agli anni precedenti: nel 2003 era del 12%, nel
2002 dell'8%, nel 2001 del 5%; si è speso molto più di quanto si è
previsto. È vero che, per esempio, la spesa corrente 2003 è
inferiore al 2002 in termini assoluti, ma non in termini
percentuali, come pure si registra una minore capacità di impegno
rispetto agli anni precedenti. Perché questo accada, quali ne siano
le motivazioni - a parte quelle tecniche che sono state in parte
elencate nella relazione -... non viene detto quali sono i motivi
che stanno alla base di questa difficoltà dell'Amministrazione;
manca, accanto alla presentazione di dati e di cifre, una
valutazione della capacità dell'Amministrazione di ben amministrare
nel suo insieme, manca un'analisi dei fattori che consentono di
cogliere le cause di tali miglioramenti o di tali peggioramenti. Si
sente la mancanza di quel bilancio di gestione che già caratterizza
i bilanci degli enti locali.
Ogni anno viene affermata l'esigenza di impostare un sistema di
controllo di gestione, ma l'impressione è che manchi la volontà
politica di portare avanti tale scelta, dotando gli uffici preposti
degli strumenti adeguati. Senza tale nuova impostazione, le stesse
parole della relazione quali: "le strutture si sono attivate",
diventano parole vuote, perché non si capisce bene cosa è possibile
fare di fronte all'aumento dei residui passivi che, di anno in
anno, pesano da un bilancio all'altro. Il bilancio 2004 sarà
caricato di oltre 113 milioni rispetto al 2003.
Queste considerazioni erano già state fatte negli anni
precedenti, probabilmente occorre introdurre modalità diverse di
gestire il bilancio; se ne parla anche nel programma di
maggioranza, ma pare che non si faccia nulla al riguardo! Ho letto
il resoconto della Giunta su un anno di attività, ma rispetto a
questo settore non appare nulla che denoti anche solo un inizio di
lavori in questa direzione. Si parla, sì, dell'introduzione del
mandato elettronico di pagamento, che è una cosa buona, ma è altro
rispetto al sistema di gestione! Lo stesso piano informatico
2004-2006 non parla di questi progetti; eppure, proprio
nell'impostazione del bilancio, si stanno diffondendo sempre più
esperienze interessanti, esperienze di bilancio sociale, e
ultimamente anche esperienze di bilancio di genere.
Alcuni enti locali della Valle d'Aosta stanno sperimentando cosa
significa adottare il bilancio di genere: si sta cercando di fare
anche l'analisi dei bisogni con cui occorre rispondere con
provvedimenti finanziari o con provvedimenti decisionali di vario
tipo. Per esempio, ricordo che in questo momento, presso
l'Assessorato del turismo, si stanno raccogliendo dati per capire
cosa vuol dire introdurre l'ottica di genere nell'analizzare i
bisogni, relazionati al trasporto per poi trovare delle risposte
più adeguate.
Come sono state spese le risorse? È aumentata ancora la parte di
spesa corrente, siamo al 64% a fronte del 59% nel 2002 e del 42%
nel 2001. Abbiamo la conferma, più volte denunciata, della scelta
di questa maggioranza di favorire le spese correnti, specie alla
vigilia pre-elettorale, e qui forse possiamo dire che il risultato
di questa maggioranza dimostra che l'investimento sulle spese
correnti sicuramente è servito per aumentare il numero dei
consiglieri eletti e per raggiungere una maggioranza assoluta, ma
non è servita alla collettività nel suo insieme!
Alla percentuale altissima di spese correnti corrisponde una
bassa percentuale di spese di investimento: solo il 36% a fronte
del 41% del 2002 e del 57% nel 2001. Si registra quanto avevamo a
suo tempo evidenziato in sede di esame di bilancio preventivo 2003
e, come allora, ribadiamo il nostro giudizio negativo.
Come si è operato per quanto riguarda l'assestamento del
bilancio previsione 2004? A fronte di un disavanzo di 200 milioni
di euro, ci possono essere scelte diverse. La prima scelta potrebbe
essere quella di scegliere un progetto importante e su questo
convogliare tutte le risorse o gran parte di queste; un'altra
scelta potrebbe essere quella di azzerare il ricorso al mutuo;
un'altra scelta, ancora, quella di "spalmare" sui diversi capitoli
le risorse non spese nel 2003.
La prima scelta, ad inizio legislatura, poteva essere la più
coraggiosa e la più significativa per un indirizzo di fondo, per
l'indicazione di una priorità su cui tutta la maggioranza
conveniva. Poteva essere finanziato un piano straordinario per la
casa, per ripristinare quel patrimonio di edilizia pubblica che può
costituire un "polmone" per le famiglie disagiate della Valle o
anche per le famiglie normali, che però non riescono a far fronte
al costo degli affitti... certo, alcune risorse sono state previste
per il fondo sociale per le case e i comuni, ma ben poca cosa!
Poteva essere il finanziamento per un piano straordinario per
l'industria... certo, sono state finanziate una serie di voci che
riguardano l'occupazione, l'assunzione di lavoratori, le politiche
del lavoro, ma è ancora troppo poca cosa come indicazione di
scelta! Poteva essere la prima parte del finanziamento per un nuovo
ospedale, poteva essere la scelta di dire: "abbiamo questo avanzo
di amministrazione, lo congeliamo, quello sì, come prima parte per
poi affrontare le spese per un nuovo ospedale".
So che a qualcuno può sembrare ripetitivo il mio suggerimento o
ripetitivi i dati da me forniti, ma tutti si rendono conto che, a
fronte di 167 milioni di euro previsti per l'eventuale costruzione
della nuova ala, recentemente abbiamo saputo che l'Ospedale della
Versilia è costato 180 miliardi di vecchie lire per 600 posti letto
e che il nuovo Ospedale che sorgerà in Piemonte costerà 145 milioni
di euro per 578 posti letto: questo per dire come il progettare un
nuovo ospedale e accantonare, di anno in anno, progetti per il
nuovo ospedale, forse sarebbe ancora una scelta possibile!
Il collega Rini ha fatto la relazione politica; ha tentato, lui,
di individuare alcune scelte politiche per spendere in modo più
oculato i soldi, ma fra le sue indicazioni politiche e quello che
troviamo nella legge di assestamento mi sembra non vi sia un grande
rapporto, per cui mi chiedo a quale maggioranza politica, a quale
gruppo politico facciano riferimento le ipotesi portate avanti dal
collega Rini: sono le stesse discusse in Giunta, sono altre idee
che vengono portate adesso come suggerimenti per il bilancio 2005?
Questa è la prima scelta possibile, ovvero: scegliere un progetto
importante e, su questo, convogliare tutte o gran parte delle
risorse; questo non è stato fatto!
C'era una possibile seconda scelta: quella di azzerare il mutuo;
per l'anno 2004 era stato previsto un ricorso al mutuo per 197
milioni di euro; ora, a fronte di un mutuo così grande che si era
previsto nel 2004, ci chiediamo perché impegnare solo 22...
(interruzione dell'Assessore Marguerettaz, fuori
microfono)
... non è sufficiente dire che bisogna tenere lì per possibili
indebitamenti futuri! Per esempio, sarebbe interessante capire se
quel mutuo che era stato acceso per opere pubbliche rimane ancora o
non rimane più: su questo nessuno ha detto niente e su questo
vogliamo risposte precise! Tra l'altro, nel 2004 si prevede un
ricorso al mutuo per 175 milioni di euro superiore alla previsione
di 140 milioni di euro del 2003...
Terza scelta possibile, che è stata quella fatta dalla
maggioranza: "spalmare" su diversi capitoli le risorse avanzate e
non spese nel 2003. Qui si è deciso di utilizzare le risorse
avanzate per metterle sui vari capitoli. Con quale logica? È
difficile individuare una logica, se non quella della suddivisione
delle risorse fra i diversi assessorati; può essere interessante,
se qualcuno ha tempo, andare a vedersi l'allegato C, dove c'è
l'elenco di tutte le leggi regionali di cui vediamo aumentare il
finanziamento. Se consideriamo il relativo finanziamento e il
settore di queste leggi, scopriamo che tutto potrebbe ben
rispondere al "manuale Cencelli": ci sono 5 milioni di euro in più
per l'agricoltura, altrettanti per l'industria, 2,5 milioni di euro
per i beni culturali, 7,5 invece per turismo, commercio e
trasporti. Qui sembra tutto casuale; può darsi che lo sia, ma i
numeri dicono un'altra cosa. Lo stesso argomento vale se scorriamo
l'allegato F, nel quale si riportano gli aumenti di ben 125 diverse
voci di bilancio. Si è quindi "spalmato" su quasi tutto il
bilancio; si diceva prima che non c'è una scelta politica precisa
che indichi delle priorità, delle strade da percorrere. Certo, su
queste 125 voci diverse di bilancio alcuni aumenti li condividiamo;
non possiamo non condividere gli aumenti di 20.000 euro per il
Comitato per la cooperazione con i Paesi in via di sviluppo o 1,5
milione di euro per assumere i lavoratori per le politiche del
lavoro!
Molti altri aumenti non li capiamo. Ad esempio, a Saint-Martin
de Corléans è previsto un aumento, che può essere interessante, ma
a fronte di quali progetti? Cosa è cambiato perché in questi pochi
mesi si possano addirittura spendere 2,1 milioni di euro, se non
c'è un progetto preciso che è arrivato all'improvviso? Ancora: sono
aumentati gli interventi straordinari per ripristino in condizioni
di sicurezza di infrastrutture pubbliche danneggiate
dall'alluvione, e via dicendo, però anche qui abbiamo 43 milioni di
euro in più e quale rapporto c'è fra questi e il mutuo che è stato
acceso? Li congloba, non li congloba? Sarebbe interessante capire
le scelte che sono fatte!
Altri aumenti ci appaiono inutili; ad esempio, l'aumento per gli
incarichi di consulenza: ma come, stanno proliferando in tutti i
settori gli incarichi di consulenza, cosa è successo? Vuol dire che
i dirigenti che avete scelto non sono all'altezza di fare le cose?
Scegliete voi i dirigenti che volete, li scegliete in base ai
criteri che voi definite perché dite che sono competenti, dopodiché
non riescono a gestire i problemi e dobbiamo pagare consulenti per
fare il lavoro, che dovrebbe fare una struttura tecnica. Non
converrebbe di più potenziare le competenze all'interno della
struttura? Ricorrere a consulenze esterne vuol dire demandare
all'esterno quella che è una crescita professionale del
personale!
Vorrei analizzare, in conclusione, il contenuto di alcuni
articoli, che autorizzano spese che non sarebbero possibili senza
modificare una norma. Finora abbiamo visto gli aumenti di leggi
settoriali; adesso, invece, l'assestamento di bilancio prevede
destinazione nuova di una serie di voci. L'articolo 4, che destina
le risorse finanziarie agli enti locali, individua una serie di
leggi di settore che vengono rifinanziate. È vero che qui si tratta
di leggi per interventi di investimento, ma vorrei far notare che,
se confrontiamo questo allegato A al precedente allegato A, vediamo
che in corrispondenza di alcune di queste leggi settoriali erano
state iscritte "0" risorse, per indicare che le risorse a ciò
destinate negli anni precedenti venivano messe nel budget
complessivo dei Comuni. La stessa cosa sarebbe possibile fare anche
per la legge di finanziamento per le scuole di montagna, cosa che
non avete voluto fare neanche in questa occasione!
Per quanto riguarda la sanità, ci sono 5 articoli che riguardano
la sanità, quindi un argomento che viene trattato in modo
abbastanza corposo dalla legge di assestamento del bilancio.
Vediamo che sono incrementate le spese di investimento per 2,580
milioni di euro e le spese correnti di oltre 5 milioni di euro,
quindi c'è un investimento per le spese correnti che è doppio
rispetto alle spese di investimento. Si tratta di risorse in sé
consistenti, che rappresentano nel budget complessivo trasferito
all'USL poca cosa, 1/50 del budget complessivo, ma comunque sono il
triplo dell'utile di esercizio 2003 dell'USL e questo è stato
presentato come un traguardo considerevole.
Va sottolineato come si assista in tutte le regioni all'aumento
della spesa sanitaria; la spesa pro capite in Valle è fra le più
alte, 1.781,00 euro pro capite; si tratta di capire se i servizi
resi rispondono alle esigenze reali. Mi si dirà che solo pochi
giorni fa è stato pubblicato l'indice di soddisfazione degli utenti
del Servizio sanitario, sfiora il 96%, però non prenderei questo
dato come un indice assoluto; è un indice relativo ai ricoverati
che compilano il questionario in corsia. D'altronde, chi ha
qualcosa di cui lagnarsi, lo fa non tramite il questionario
compilato in corsia, ma tramite altri strumenti, andando fuori
Valle - vedi la mobilità passiva -, ricorrendo all'URP o alle
lettere aperte sulla stampa, non ultime quelle apparse domenica 25
circa i non sufficienti servizi infermieristici resi in Geriatria.
Sarebbe interessante allora che fossero resi pubblici anche i dati
relativi alle lamentele che arrivano tramite URP o tramite
comunicati stampa sindacali o altri mezzi diversi dal semplice
questionario che viene compilato in corsia!
Credo che ultimamente tutti abbiamo letto l'ultima protesta dei
sindacati relativamente alla chiusura, che ha deciso l'USL di
effettuare in Geriatria, di 25 posti letto. Si tratta di una scelta
molto grave, che tocca gli utenti più deboli, scelta che è stata
presa unilateralmente, non condivisa, né comunicata, non solo ai
sindacati, ma agli stessi responsabili del personale! Credo sarà
interessante e utile conoscere che il 96% di coloro che hanno
risposto al questionario sono contenti, ma probabilmente ci sono
altri elementi da prendere in considerazione. Fra l'altro, credo
che non tutti i reparti si siano espressi; anzi, alcuni reparti,
dando per scontato che essendovi lavori in corso gli utenti non
erano soddisfatti, non hanno neanche risposto al questionario!
L'indice dell'efficacia dell'azione sanitaria va cercata altrove,
quando ci saranno i dati sull'Osservatorio epidemiologico, potremo
vedere lì le cause di morte...
Delle risorse aggiuntive che sono date alla sanità, in legge ne
viene precisata la destinazione solo in parte, cioè 440.000,00 euro
al territorio, alla "RSA" di Antey, e 40.000,00 euro per
sperimentare l'unità territoriale di assistenza primaria, che va
molto bene. Si vorrebbe sapere quale destinazione ha l'attuale
"RSA" di Antey, perché prima era stata pensata per avere locali per
un centro per malati di Alzheimer; adesso, sembra che i malati di
Alzheimer non ci siano più, quindi ci sono "RSA". In realtà sembra
che neanche una "RSA" per malati lungodegenti o di riabilitazione
funzioni, perché adesso direttamente gli utenti passano da letti
dell'Ospedale del Beauregard ai letti di Antey. Poi vorrei capire
se i letti della "RSA" di Antey sono disponibili dal 1° agosto,
perché dal 1° agosto è stato chiuso il reparto di Geriatria!
Vediamo che 200.000,00 euro sono spesi per il "PET". Si è
d'accordo sul noleggio di questo apparecchio, ma la domanda che ci
si pone è sempre questa: perché appaiono risorse aggiuntive? Non si
erano trovate risorse nel bilancio dell'USL, non rientra questo nei
livelli essenziali di assistenza? Non rientra nei progetti
obiettivo? Questa scelta dell'USL, fatta all'interno del proprio
bilancio, che cerca risorse per dare questo ulteriore servizio,
sembra apparire una "scelta politica", avulsa dalla programmazione
più generale; scelta che richiede, se si vuole applicare realmente
tale metodologia, anche interventi di tipo logistico (occorre
ristrutturare l'attuale spazio di Medicina nucleare). Ma allora,
accanto ai soldi per il noleggio del "PET", sono previsti anche
fondi per ristrutturare i locali che devono servire all'utilizzo
reale di questa nuova apparecchiatura?
Sono previste, all'articolo 10, alcune spese per ristrutturare i
locali ambulatoriali e per strutture complesse; qui non sto a
ridire quanto prima sottolineato, cioè come continuamente si
intervenga su una struttura e su reparti che, modificati da poco
tempo, sono nuovamente soggetti ad ulteriori modifiche. Si vorrebbe
sapere come mai ci sono ancora delle code contrattuali per i
dirigenti. Prendiamo atto che complessivamente si tratta di nuove
integrazioni al bilancio dell'USL, bilancio che era stato definito
in sede di accordo di programma. Qui dico delle cose che già dicevo
all'Assessore Vicquéry, nel senso che ogni anno c'è un accordo di
programma le cui linee per il 2004 sono indicate in una
deliberazione di Giunta ben precisa. Questo accordo di programma
definisce, da una parte, le risorse messe a disposizione dell'USL
e, dall'altra, le prestazioni che l'USL deve garantire. Sulla base
di tale capacità di raggiungere gli obiettivi, viene poi valutato
il "management" dell'USL.
Ora quale origine hanno queste nuove risorse aggiuntive? Io
credo che, se sono state date nuove risorse aggiuntive, sicuramente
ci sarà stata una integrazione all'accordo di programma, altrimenti
ci troveremo di fronte ad un'azienda a cui diamo, come ente
Regione, un budget preciso, indicando degli obiettivi che devono
raggiungere; sulla base di quegli obiettivi li valutiamo e li
premiamo con aumenti di stipendio, dopodiché ci si rende conto che
alcuni obiettivi importanti non sono stati raggiunti, allora la
Regione interviene ulteriormente con ulteriori risorse: questo tipo
di meccanismo non è serio nei confronti di un accordo fra Regione e
USL!
Constato con rammarico che anche in questo assestamento di
bilancio si privilegia l'aspetto sanitario su quello sociale, per
il quale sono previsti 500 mila euro a integrazione del fondo
regionale per le politiche sociali. Fra l'altro, sarebbe
interessante capire come vengono suddivise tali risorse tra due
destinazioni così diverse fra di loro: da un lato, l'assistenza
domiciliare integrata; dall'altro, l'acquisto di attrezzature e
risorse per pagare gli stipendi per l'Istituto "Don Bosco". Non si
capisce come possano essere messe insieme queste destinazioni e
come vengono suddivise.
Un ultimo appunto sull'articolo 15, in cui viene data una
risorsa aggiuntiva alla Fondazione "Institut Fédéraliste"; fra
l'altro non si chiede a questa fondazione di svolgere un compito
aggiuntivo rispetto a quelli che già la legge le affida! La legge
regionale che istituisce il "Centre d'Etudes fédéralistes", dice
che fra i suoi compiti c'è quello di organizzare sessioni di studio
a livello universitario e post-universitario; adesso si vogliono
aggiungere altri fondi, perché c'è la volontà di attuare un
"master", che è un titolo di studi post-diploma ma anche
post-universitario. Si vorrebbe capire se la fondazione, con questa
scelta, intende porsi in un rapporto particolare con l'Università
della Valle d'Aosta. Quale rapporto c'è? Quando la Fondazione
"Institut Fédéraliste" è stata istituita nel '94, non esisteva
ancora l'Università in Valle d'Aosta, per cui era chiaro che questa
poteva svolgere anche un ruolo universitario; adesso c'è
l'Università! Quale rapporto c'è fra i due? Questo, è vero, è
post-università, ma voi capite che se questa è la logica, voi
allora definite come "mission" dell'Università valdostana solo di
portare alla laurea e affidate alla Fondazione "Institut
Fédéraliste" solo le specializzazioni! Questa è la morte
dell'Università valdostana, che a nostro avviso avrà futuro solo se
diventa un centro attivo di ricerca, un centro di
specializzazione!
Credo sia molto interessante quello che sta facendo la
Fondazione "Institut Fédéraliste", però sarebbe interessante capire
che rapporto c'è con l'Università. Allora l'Università fa solo
corsi normali e tutto il post-universitario, la parte che potrebbe
essere più appetibile per altri docenti o altri studenti, questa la
si affida ad altri centri!
Non mi soffermo su tutta un'altra serie di scelte che sono state
fatte in questo assestamento di bilancio. Vorrei solo dire che noi,
con queste annotazioni, vogliamo mettere in luce come manchi a
questa maggioranza un progetto chiaro di dove vuole andare; fra
l'altro, a questo punto, sarebbe opportuna la domanda: quale
maggioranza, quale Giunta?
Si dà atto che, dalle ore 19,11, presiede il Vicepresidente
Nicco.
Presidente - La parola al Consigliere Tibaldi.
Tibaldi (CdL) - Devo dire, Presidente, che affrontiamo il
dibattito sul consuntivo e sull'assestamento di bilancio con una
certa dose di imbarazzo perché, o noi non abbiamo capito qualcosa,
o qui qualcuno sta travisando i fatti!
Noi ci atterremo al rispetto del tempo, come concordato, perché
facciamo fede agli impegni presi la scorsa volta con i Capigruppo;
di conseguenza, ridurremo il nostro intervento sul bilancio a
questo e alle dichiarazioni di voto, però ci aspettavamo che in
sede politica qualche riflessione avesse prodotto qualche risultato
- se vogliamo, provvisorio - a seguito di ciò che è accaduto la
settimana scorsa, ma così non sembra essere avvenuto! Dico perché:
primo, perché l'Assessore Marguerettaz ha dato una lettura politica
del rendiconto generale 2003, come si evince dalla sintesi del suo
intervento, lettura politica che, per un Assessore che ha delle
"deleghe congelate", dovrebbe essere competenza di un Presidente
che diventa garante del suo ruolo politico. In realtà ciò non è
accaduto, perché la relazione dell'Assessore ha una chiave di
lettura che travisa le intenzioni manifestate in esordio di seduta
odierna.
Tale imbarazzo viene poi suffragato da una comunicazione di
stampa; di qui, il fatto che non c'è stata chiarezza nelle sue
parole, Presidente, perché viene attribuito alla sua figura che la
delega sulla casa da gioco resterà all'Assessore Marguerettaz,
mentre il coordinamento sull'intero "dossier casinò" passerà alla
Presidenza della Giunta. C'è quindi una conferma generale della
fiducia che viene accordata alla Giunta; delle due, l'una: o chi
sta da questa parte in Consiglio e chi sta lì sopra non capisce, o
chi sta su quei banchi non si esprime in maniera compiuta!
Con la mozione d'ordine abbiamo chiesto oggi che ci fosse una
definizione chiara delle funzioni dell'Assessore; qui non ci
risulta né l'Assessore congelato, né una revoca delle deleghe, e
poi viene attribuito al Presidente ciò che lui ha già naturalmente
per Statuto: un coordinamento generale sulla funzione politica
della casa da gioco... ma questo è normale! Il Presidente presiede,
coordina, dirige, guida l'azione dell'Esecutivo regionale, ci
mancherebbe che debba esserci una crisi politica perché il
Presidente riassuma in sé determinate funzioni che già gli sono
attribuite dallo Statuto regionale! Invece, così non sembra essere,
perché la delega al casinò rimane piena in capo all'Assessore
Marguerettaz e il Presidente Perrin si limita a un coordinamento!
Vogliamo forse fingere di credere che il Presidente della Regione
non abbia avuto finora un coordinamento sulla materia? Sarebbe
minimalista, antistatutario!
Chiederei che il Presidente della Regione, a conclusione di
questo dibattito generale, chiarisse cosa si intende fare su tali
deleghe, di qui al 22 settembre, altrimenti è una presa in giro
collettiva! Non possiamo permetterci di credere che la notte di
giovedì la sfiducia che tale Assemblea ha manifestato palesemente
nei confronti dell'Assessore Marguerettaz sia rimasta un fatto
banalizzabile, che non lascia traccia! Allora cos'è successo?
Spiegatecelo voi, ma non il Consigliere Borre, altrimenti ci sono
altre contraddizioni! Vogliamo una voce autorevole, ma definita,
sulla questione; altrimenti, Presidente, le chiediamo una rettifica
a mezzo stampa di quello che è scritto in questo comunicato.
Ci accingiamo ad affrontare tale argomento con una compressione
del tempo notevole e con un'ambiguità politica che oggi avrebbe
dovuto essere risolta. La cosa non è accaduta, perché le
perplessità manifestate da noi sono state recepite "in toto" da chi
ci ascoltava, dagli addetti ai lavori della sala stampa, e adesso
l'amplificazione sarà questa... ma allora cos'è cambiato, qual è la
novità? Nessuna! La novità è che chi è investito delle funzioni
assessorili - nella fattispecie, l'Assessore Marguerettaz - rimane
titolare nelle deleghe inizialmente conferite, quindi la sostanza è
che il voto di questo Consiglio è stato disconosciuto, il voto
dell'altra sera è stato un voto simbolico, un esercizio di stile
che non ha procurato né riflessioni, né ha lasciato tracce, né ha
innescato azioni migliorative di un Esecutivo che versa in
difficoltà. Il fatto che versi in difficoltà lo rileviamo anche dal
consuntivo.
Auspicando che il Presidente dia una lettura politica del
consuntivo e dia una risposta politica ai quesiti che abbiamo posto
a inizio di seduta, entriamo nell'esame del consuntivo. Sono
interessanti le relazioni che abbiamo sentito, sotto il profilo
contabile c'era stato anche qualche cambiamento, ma i dati reali
sono quelli che evidenziano, ancora una volta, una regione che sta
rallentando la sua corsa e i cui dati realistici sono stati posti
in evidenza bene dal rapporto annuale della Banca d'Italia.
Dalla sintesi che si trova all'inizio del rapporto si capisce
che l'economia valdostana sta ulteriormente rallentando la corsa. È
vero che c'è un fenomeno congiunturale riguardante non solo la
Valle d'Aosta, ma anche l'Italia, l'Europa, il mondo, anche se
negli Stati Uniti e in Giappone sembra ci sia stata una prima
ripresa; però il "PIL" regionale, nel 2003, è diminuito di un
ulteriore punto percentuale che si somma a quello assegnato già nel
2002, quindi vuol dire che il "PIL" regionale sta perdendo di
energia: questo è un dato che riassume le cose, che la somma dei
valori aggiunti, dei beni prodotti nella nostra regione sta
diminuendo in maniera significativa.
Anche questo grosso rallentamento è stato determinato dalla
flessione della ricostruzione post-alluvionale: l'alluvione,
paradossalmente - al di là dell'aspetto tragico in termini di vite
umane e di danni provocati -, è stata un volano che ha generato
lavoro; terminato l'effetto post-alluvionale, la Regione perde
spinta. Naturalmente ne fa le spese l'economia reale la quale, alla
fine, si traduce nei dati contabili che oggi andiamo ad esaminare e
a valutare. Gli interventi post-alluvionali sono stati, fra
l'altro, in larghissima parte finanziati dallo Stato, Assessore
Marguerettaz, visto che a più riprese lei ha sottolineato i difetti
dello Stato o la ingenerosità dello Stato o le disattenzioni dello
Stato nei confronti della Regione; quindi non dimentichiamo che
questo volano è stato finanziato con un grande intervento dello
Stato.
Altro dato significativo: l'occupazione, in Valle d'Aosta,
cresce a ritmi molto più bassi rispetto a quelli di altre regioni
italiane, e anche questo dato non può essere dimenticato. È vero
che avete preso in esame molti aspetti contabili, però questi sono
gli indicatori economici più percepiti dalla popolazione. Il ritmo
di crescita del 2003 è il più basso registrato dal 1999 ed è un
rallentamento generato dal fatto che la nostra Regione beneficia di
ingenti risorse finanziarie, che non riesce a trasformare in
maniera virtuosa in sviluppo. Risorse importanti, in questi anni
spesso convogliate in formule assistenziali che non costituiscono
quella ricetta innovativa che può creare nuovo sviluppo, nuova
occupazione e nuovo benessere. È vero, non c'è un'unica ricetta per
rilanciare l'occupazione, ma c'è una regola, comunemente
riconosciuta come valida: se si creano nuove opportunità di lavoro,
si riduce il livello di disoccupazione.
Sappiamo che è un momento difficile, che non dobbiamo abbassare
la guardia, che il ruolo che gioca la pubblica amministrazione è di
fondamentale importanza, ma è cessato il momento in cui si poteva
intervenire con provvedimenti "una tantum", cioè finalizzati a
obiettivi non coordinati! Ecco perché è necessario un
coordinamento, e qui non è per tornare ad utilizzare
quell'accezione di cui ho fatto cenno all'inizio, ma il
coordinamento deve essere efficace; a questa Giunta, in questo
primo anno di legislatura, è mancato un coordinamento che fosse un
indirizzo chiaro seguito all'unisono da tutti gli assessorati. In
realtà, ci è parso di vedere un insieme di competenze che hanno
agito "pro modo propria", che hanno portato avanti dei disegni di
carattere assessorile, non coordinati da una politica di crescita,
come la nostra Regione richiede da tempo!
A questo riguardo ci sono due fattori importanti che non possono
essere sottovalutati. Sapete meglio di noi che le casse dello Stato
stanno raschiando il fondo del barile, il rispetto del patto di
stabilità europeo si riverbera sui rapporti non solo fra Stato e
regioni, ma fra regioni ed enti locali. Finanze generose come
quella della quota sostitutiva dell'IVA da importazione, che nel
2003 ha contato 277 milioni di euro al nostro attivo, non sappiamo
quanto possano essere durature... la riforma federalista
probabilmente comporterà delle limature anche da un punto di vista
finanziario. Secondo aspetto, non meno importante: i fondi
strutturali europei vanno a diminuire a vantaggio di regioni come
la nostra, anche se la nostra regione fa parte di un ambiente
alpino, dove a livello europeo dovrebbero esserci maggiori
attenzioni, però i fondi strutturali europei confluiranno verso est
e questo è già stato dichiarato e verrà applicato quanto prima.
Nonostante questi presupposti, abbiamo un livello di spesa
corrente che è sempre elevato. È vero che si è ridotta di qualche
punto rispetto al 2002 - giustamente l'Assessore citava gli 862
milioni dei euro del 2002 a fronte degli 843 milioni di euro
impegnati, pari a circa 1.633 miliardi -; però, se guardiamo, nel
2000 erano 1.300 miliardi, quindi da 1.300 saliamo a 1.633 -
ragiono con il vecchio conio - sono 300 miliardi in 3 anni, di
conseguenza l'incremento non è stato contenuto.
È naturale che abbiamo delle difficoltà di cassa, perché lo
Stato deve far rispettare il patto di stabilità, patto che non
viene rispettato se il livello di spesa corrente e spesa di
investimento non viene osservato nelle dovute maniere. Si è già
verificato nel maggio 2002 - Agnesod era allora Assessore - di
essersi trovati con delle difficoltà di cassa, dovute al fatto che
la Valle d'Aosta non era riuscita a rimanere entro i parametri del
patto di stabilità; d'altronde facciamo parte di un'Europa che deve
funzionare con 25 soggetti, che devono osservare dei parametri
rigidi; il patto di stabilità naturalmente ci riguarda!
Lei, Assessore, diceva che come spesa corrente regionale avete
dato degli indirizzi affinché questo patto di stabilità fosse
rispettato a livello di enti locali; a noi non risulta, conosco le
situazioni di alcuni comuni valdostani in cui il livello di spesa è
in eccedenza, ci sono comuni che sono "ingolfati" dalle spese,
specie per l'aumento sconsiderato di organici e lei probabilmente
sa queste cose! Le uniche direttive al contenimento della spesa
sono contenute in norme statali, la Regione avrà fornito degli
indirizzi, ma sono indirizzi che non sono stati codificati da
qualche parte, tanto che vi sono comuni con l'acqua alla gola da un
punto di vista finanziario!
Quanto alle spese di investimento, gli investimenti non sono
molti: sono stati impegnati 468 milioni di euro su 587 milioni
stanziati; qui la forbice dell'impegno si riduce notevolmente, e
sono stati pagati solo 160 milioni. Non si possono però attribuire
le colpe allo Stato, ci sono delle motivazioni: che gli
investimenti sono pochi, gli investimenti sono "ingolfati" da
procedure affannose...; fra l'altro, ci sono alcune situazioni di
spesa fuori controllo, ne cito una, oggetto di una nostra
interpellanza: la pista "Leonardo David" di Gressoney. Qui, da una
spesa preventivata di circa 2 miliardi, siamo arrivati a 12
miliardi! Avete dovuto istituire un gruppo tecnico di verifica per
comprendere le motivazioni di questo incremento sconsiderato... ma
potremmo fare altri esempi!
Da un punto di vista settoriale possiamo fare tanti
ragionamenti; fra le voci di spesa che si segnalano in diminuzione,
il casinò vede la tassa di concessione ridursi a sfavore delle
casse regionali di 5,7 milioni di euro; la previsione iniziale di
80 milioni è stata traguardata con circa 74 milioni di accertato,
quindi mancano, all'attivo, quasi 6 milioni di euro, senza
considerare il ripianamento di bilancio di 2,8 milioni di euro che
dovranno essere pagati con soldi pubblici, cioè con soldi della
Regione. È vero quello che diceva il Consigliere Rini: il casinò
rimane una posta importante nelle entrate di bilancio, ma è una
posta che si sta riducendo e non vorremmo che con questa gestione
scellerata andasse verso l'estinzione!
Vorrei chiedere lumi sull'allegato "G" dell'assestamento di
bilancio, in cui a favore del casinò vengono stanziati 6 milioni di
euro come attuazione del disciplinare regolante i rapporti fra
casinò e Regione. La voce è sintetica, non sono indicati gli
articoli come normalmente venivano indicati, ma sono 6 milioni e
dopo, magari, il Presidente ci dirà qualcosa in merito.
Non vi sono solo delle segnalazioni da fare a livello di casa da
gioco. Intanto, l'agricoltura... come sapete, questo settore ha
subito forti variazioni a seguito della nuova impostazione impressa
dalla politica agricola comunitaria, ha visto progressivamente la
chiusura della Centrale del latte, che, dopo essere stata
sovralimentata "a suon di miliardi" dalla Regione, adesso giace
come una "cattedrale nel deserto"; peraltro c'è una procedura di
inchiesta della Corte dei Conti che deve far chiarezza su una
situazione tutt'altro chiara. Questo sta a indicare che le filiere
alimentari del latte e della fontina sono in crisi e lo sono da
tempo, e le filiere alimentari, che sono "il fiore all'occhiello"
del nostro comparto agricolo-zootecnico, hanno bisogno di nuovi
impulsi.
Sanità e assistenza sociale: sarà pur vero che l'obiettivo delle
aziende sanitarie non è produrre utile, ma garantire servizi;
abbiamo visto che il consuntivo nel 2003 è stato positivo, ma noi
diciamo che è naturale che sia così... con tutti i soldi che la
Regione conferisce all'ASL ci mancherebbe altro che non lo fosse!
In un paio di anni questo contributo della Regione è stato
aumentato del 30%! C'è da segnalare l'ulteriore rideterminazione
della spesa sanitaria di parte corrente nell'assestamento di
bilancio, che da 228 milioni sale a quasi 234 milioni. Allora le
risorse sono tante, ma i servizi non sono sempre all'altezza e noi
lo abbiamo sottolineato qualche volta, anche se alcuni cambiamenti
di rotta li abbiamo visti e condivisi. Noi diciamo che sono
necessari ulteriori sforzi, non solo per aiutare le categorie
deboli, ma per un migliore accesso ai benefici sociali, per
ottimizzare i livelli di assistenza e per portare a livelli di
eccellenza il nostro Ospedale regionale. Rimane la sanità
territoriale, dove qualche passo avanti è stato fatto, ma ancora
diversi passi devono essere completati in corso d'opera.
L'istruzione: se la Regione vuole andare incontro all'Europa,
deve affrontare anche la sfida della formazione e valorizzazione
delle risorse umane. Qui c'è da fare un paragone con altre realtà;
nella nostra regione quasi il 59% delle persone ha un livello basso
di istruzione, il 34% è a un livello medio e solo il 7% si trova
nella fascia alta. Se guardiamo i 15 Stati dell'Unione (prima
dell'allargamento) il dato della fascia alta è al 21%, 3 volte
rispetto a quello valdostano; quindi il livello di valorizzazione
delle risorse umane da noi, nonostante le risorse disponibili, è
decisamente basso! Quali soluzioni propone l'Assessore Charles, da
un anno a questa parte? Stoppiamo la "riforma Moratti" in accordo
con i sindacati, senza entrare in un'analisi più critica, se
vogliamo, ma anche più concreta di questa realtà valdostana che
segna il passo anche dal punto di vista dell'istruzione. Mi
riallaccio al casinò, "Grand Hotel Billia", rottura
dell'accerchiamento, previsto nel programma di maggioranza: la
missione è incompiuta, rimane una delle grandi missioni incompiute
di questo primo anno, nonostante il deterioramento della situazione
aziendale del "Billia" e che non sia stato definito, ad oggi, un
piano di sviluppo per la casa da gioco.
L'industria: nel 2003, e anche nel 2004, ha evidenziato
situazioni critiche, specie in bassa Valle; l'Assessore ha
presentato, a luglio, prima agli organi di informazione e ai
sindacati, poi in IV Commissione nei giorni scorsi, il piano
programmatico, quello previsto dalla legge n. 6/2003, per
l'industria e l'artigianato. È un piano che fa leva soprattutto su
un osservatorio... ma la nostra regione brulica di osservatori! Non
abbiamo bisogno solo di osservatori che per monitorare le
situazioni esistenti possono essere anche utili; la Valle d'Aosta
ha bisogno che prendano residenza attività generanti lavoro e
ricchezza! Abbiamo aree come "Espace Aosta" che attendono di vedere
l'insediamento di nuovi imprenditori; abbiamo industrie che
riescono a superare le difficoltà quotidiane solo grazie agli
sconti di liquidità che fanno "Finaosta" e "Aosta Factor"; per
citarne una, la "Tecdis", anche questa in media Valle, è in una
situazione tutt'altro che felice! È stato varato il piano per lo
sviluppo, ma le stesse previsioni dell'AVI sono in grigio su quella
che è la chiusura di anno 2004!
Turismo: il 2003 ha ancora visto delle presenze significative in
linea con altre realtà italiane; il 2004, invece, a detta degli
operatori, è drammatico. Questo calo di arrivi di presenze è
generato da una riorganizzazione del sistema turistico, fatto negli
anni scorsi, che non ha dato i frutti sperati. La legge n. 6/2001
deve essere rivista, perché ha creato una feudalizzazione del
territorio sotto il profilo delle AIAT, con una capacità di impatto
nei confronti dell'utenza che non è andata nella direzione delle
aspettative chi li ha scritta. La montagna resta poco appetibile in
generale, ma la nostra regione, rispetto a un concorrente come il
Trentino, ha dei valori che sono in maggior difetto. La promozione
non sembra sia stata qualitativamente sufficiente. Come mai gran
parte delle agenzie turistiche italiane dirottano i villeggianti in
Trentino... mi dispiace, Assessore...
Assessore Caveri
(
fuori microfono
)... necessità
fisiologiche...
... giustamente, mi suggeriscono che anche il turismo ha per
adesso necessità fisiologiche, che però possono diventare
"patologiche"... non vogliamo che passino di livello!
Dicevo che c'è questo "dirottamento" nei confronti del Trentino;
è vero che non è facile sollevarsi da questa crisi, lo dicono gli
operatori del settore, come il responsabile dell'ADAVA, il
responsabile delle Pro-loco, però sono necessari degli spunti più
innovativi. Determinate proposte le abbiamo fatte; l'ultima è stata
quella di trovare delle forme di collaborazione con il vicino
Piemonte, che diventa un'altra realtà molto concorrenziale, però
pare che non intendiate percorrere questa strada. Eppure esempi
dall'esterno ci vengono fatti anche con partecipazioni dirette...
meno male che una società di Rimini ha acquistato l'Hostellerie,
cioè che qualche imprenditore romagnolo si è spostato da noi per
poter riattivare un complesso che merita non rimanere un cimelio
all'interno della città! Nel 2003, abbiamo purtroppo constatato che
uno dei principali "tour operator" italiani, "Eurotravel", ha
spostato la sede a Milano.
Concludo, per non rubare altro tempo. In Valle d'Aosta c'è un
altro fenomeno, di non secondaria importanza: il fenomeno
migratorio. C'è una presenza crescente di immigrati, è naturale, lo
spostamento dal sud al nord del mondo ci coinvolge. È un fenomeno
che dimostra che i lavori più umili, già oggi, ma in un futuro
sempre più prossimo, saranno svolti dagli immigrati. D'altro canto
questo ci fa riflettere che la propensione di molti Valdostani è
quella di non accontentarsi di lavori modesti, meno remunerativi,
ma di cercare sempre la soluzione nel pubblico: questo è un segnale
di apatia, di sonnolenza, di stanchezza dei Valdostani che sono
stati abituati male, soprattutto i giovani, che se non trovano il
posto di lavoro presso l'ente Regione, presso il casinò... c'è
gente che ancora chiede di entrare a lavorare al casinò. E ci sono
anche Assessori, come Marguerettaz, che ne hanno fatti entrare 15,
l'altro giorno! Questo è drogare una società, dovrebbe cessare di
esistere perché non si crea una società che sia in grado di
affrontare un futuro di competizione con altre realtà, molto più
agguerrite e hanno una mentalità più creativa, con spunti superiori
ai nostri.
Il consiglio che diamo alla Giunta è di cambiare la rotta, anche
in questo senso. La Valle d'Aosta, fino a qualche anno fa, poteva
essere considerata una piscina con l'acqua calda, nella quale si
nuotava comodamente tutti quanti, la piscina scaldata dal fuoco di
"mamma Regione"; improvvisamente queste barriere hanno iniziato a
crollare e la piscina è stata invasa dal mare gelido della
globalizzazione... qualcuno ha iniziato a congelare, qualcun altro
patisce il freddo ed esce dalla piscina!
Cerchiamo di far tesoro dei fenomeni che ci circondano e
impariamo qualcosa. Lo diciamo a chi ha le responsabilità politiche
più eminenti in questa Regione, possiamo far proposte; voi, invece,
dovete cercare di investire questo fenomeno. Cercate di dare una
variazione di rotta che la Regione si merita e per la quale, oggi
come oggi, ha ancora i presupposti anzitutto finanziari, e noi
pensiamo di mentalità - non comunemente diffuse, magari risiedono
in poche persone -, ma siete voi oggi gli artefici di questa
sfida... non sprecatela anche quest'anno!
Presidente - La parola al Consigliere Lavoyer.
Lavoyer (FA) - Il conto consuntivo, se esaminato con attenzione,
può essere un riferimento importante per giudicare lo stato di
salute dell'economia regionale e anche l'efficienza della macchina
amministrativa, se riferita alla sua capacità di spesa. Anche da
questo documento contabile emerge chiaro che la Valle d'Aosta, pur
con i suoi punti di forza conquistati grazie all'autonomia
speciale, non è immune - anzi, per la sua fragilità è più
vulnerabile - di fronte ad un'economia sempre più in crisi e
condizionata dalla globalizzazione.
Come gruppo della "Fédération", coerentemente con la nostra
posizione a suo tempo assunta in Consiglio, scelto fra la posizione
di opposizione, quindi contro ad ogni costo, e la posizione di
assenso che deve dire "sì" in modo acritico, abbiamo scelto la
posizione dell'analisi, della critica e delle proposte costruttive.
Da questo approfondimento politico sono scaturite alcune
riflessioni.
Lo stato dell'economia non è - di fronte a fatti episodici o ad
una congiuntura temporanea - negativa; questa è una crisi
strutturale a livello mondiale, europeo, nazionale, quindi sarebbe
irresponsabile pensare a una Valle d'Aosta fuori da questo
contesto. Anche in Valle d'Aosta la società sta diventando sempre
più timorosa del suo futuro e soprattutto a causa di fattori
internazionali - vedi il terrorismo, e non solo! -, sta perdendo
l'entusiasmo che sta alla base di ogni tipo di crescita. Le nostre
piccole aziende non possono reggere la competizione globale, vanno
quindi ripensate e ricollocate. Non possiamo tutti pensare che, per
stare sul mercato, bisogna delocalizzare in Slovenia, Romania,
"alla faccia" dell'inventiva, dell'originalità, della qualità dei
prodotti e della specificità. Anche qui, nella nostra piccola
realtà, là dove solo 10 anni fa si avanzano richieste di efficienza
e di libertà da ogni laccio, oggi emergono - anche da noi -
disorientamento, sconforto, e cresce sempre più una domanda di
riequilibrio, una domanda di possibilità comuni non legate solo
alla competizione.
Come movimento politico della "Fédération Autonomiste", come
gruppo consiliare, vogliamo partire da queste considerazioni per
trovare e dare nuovo slancio allo sviluppo, nuovo slancio alla
coesione sociale, nuovo slancio alla modernizzazione dei settori
economici. Per la "Fédération" va quindi ripensata la competizione
sociale che ha dominato la classe media negli ultimi 10 anni, il
diritto di pochi a scegliere è purtroppo sbagliato. Bisogna di
nuovo ritornare a sottolineare che eccellenza ed equità non sono in
conflitto, noi della "Fédération" quando parliamo di "equità" non
la vogliamo confondere con uguaglianza "tout court"! Ecco perché
questa piccola realtà valdostana, alle prese con un mondo globale
che gli è piovuto addosso in casa, un mondo globale fuori
controllo, deve reagire, unirsi, progettare il proprio futuro con
lucidità, con azioni che mirano a lavorare insieme con tutte le
parti sociali, recuperare lo spirito dell'accordo, rifiutare
l'illusione di risolvere i grandi problemi - sono stati annunciati
da coloro che sono intervenuti: il casinò, l'industria, i mercati
di nicchia, l'Ospedale - attraverso semplici intese di pochi, senza
coinvolgere i vari protagonisti sociali. In Valle d'Aosta, più che
altrove, non può sopravvivere un sistema, una politica basata solo
sulla selezione di pochi e il rifiuto degli altri!
Ecco, cari colleghi, quali sono in estrema sintesi le nostre
riflessioni e proposte che stanno alla base della nostra posizione
politica, scelta all'interno del Consiglio; perciò non ci toccano
le critiche strumentali di chi è legato a vecchi schemi di
maggioranza e opposizione, non raccogliamo le provocazioni piene di
livore politico del gruppo di "Forza Italia"; cerchiamo di essere
degli "zerbini pensanti", zerbini che usano il cervello! Il
confronto muscoloso lo lasciamo agli amici forzisti! Questi - e non
altri! - sono i motivi che ci hanno fatto accogliere l'invito del
Governo regionale a collaborare su un programma che condividiamo
non in una posizione ondivaga, ma coerente con la nostra decennale
storia politica di "Fédération Autonomiste".
Tutti aspettano risposte; noi abbiamo comunque fatto la nostra
scelta. È chiaro che la nostra scelta per ora è ferma a quello che
dipende da noi, non ci sentiamo sotto esame; è chiaro che chi non
ha flessibilità politica, non può capire una posizione che può
anche essere innovativa e spiazzante per certi versi, non legata
alla gestione o meno del potere, fuori dagli schemi vecchi,
superati, rigidi di maggioranza che difendono il fortino e
l'opposizione che lo accerchiano per occuparlo: una prova di
maturità in un momento difficile, non per i problemi valdostani, ma
per quanto avviene attorno a noi; incomprensibile per chi sa solo
far politica contro; posizione che non interferisce e non vuole
interferire negli equilibri di potere, scelta unilaterale e
responsabile non condizionata.
La "Fédération" ha scelto questa strada anche perché condivide
l'analisi di chi a livello nazionale ha saputo, con una frase,
fotografare il momento in cui viviamo, e mi riferisco alle parole
di Montezemolo, neopresidente di Confindustria:
"Siamo di fronte
a un cambiamento epocale, siamo in un dopoguerra moderno, che va
affrontato con lo stesso spirito, la stessa unità, lo stesso
entusiasmo".
Chi pensava che anche in Valle d'Aosta il peggio
fosse passato - pensiamo all'alluvione, alla chiusura del tunnel e
ad altri aspetti negativi - non poteva immaginare cosa poteva
significare l'11 settembre unito a "l'effetto euro "! Questi sono i
motivi per cui la "Fédération Autonomiste" è convinta che, malgrado
queste difficoltà, la Valle d'Aosta può superare in modo brillante
questa difficile congiuntura, grazie anche all'autonomia speciale e
al nostro Statuto che - anche se ripensati in chiave moderna -
hanno saputo costruire un'economia forte.
A noi della "Fédération" non interessa il "tanto peggio, tanto
meglio". Vogliamo costruire, non distruggere, continuare a
difendere la nostra specificità anche dentro l'Europa globalizzata,
ricreare una stagione di speranza da vivere; in tal senso
condividiamo in buona parte il programma di legislatura e su questo
terreno ci vogliamo confrontare. Questa è la posizione politica di
"Fédération Autonomiste", che qualcuno - più o meno interessato -
ha voluto minimizzare; questa è la posizione di "Fédération", che
ha peraltro governato per 2 legislature con il gruppo "Union
Valdôtaine" e "DS", contribuendo a far sì che la Valle ora si
trovi, malgrado tutto, in condizioni di potercela fare a compiere
un salto di qualità. Per noi è solo riprendere un percorso
politico, un confronto con l'attuale maggioranza, che ha sempre
dimostrato attenzione alla salvaguardia della nostra autonomia;
confronto che potrà essere ancora valorizzato e tendente a
difendere questo strumento di crescita, per far vincere la Valle
d'Aosta anche in tale fase, dove tutto deve essere globalizzato e
omogeneizzato.
È il senso compiuto del nostro voto favorevole, che annunciamo
al provvedimento del conto consuntivo in esame e dell'assestamento
di bilancio: voto che assume una valenza politica che va al di là
dell'argomento "conto consuntivo" e "assestamento", per ribadire la
nostra volontà - secondo quanto deciso dal congresso di Courmayeur
- di lavorare insieme alle forze politiche di maggioranza con il
gruppo "Union Valdôtaine" e "DS", onde poter contribuire alla
crescita della nostra regione.
Presidente - La parola alla Consigliera Viérin Adriana.
Viérin A. (UV) - Lors de la présentation au Conseil du budget
2004, en décembre dernier, j'avais demandé au Président Perrin de
prévoir une allocation supplémentaire dans le chapitre consacré au
Comité régional de coordination pour la coopération. A cette
occasion il avait pris un engagement formel et il l'a respecté. Je
me dois donc de le remercier à mon nom personnel et au nom du
Comité. Il ne s'agit pas d'une somme importante, mais je veux
aujourd'hui mettre l'accent sur le geste, lui, important, et
proposer à l'attention de cette Assemblée quelques considérations
au sujet des pays les plus démunis; pays tellement pauvres, qu'ils
n'arrivent même pas à satisfaire les besoins les plus élémentaires
de leurs populations. De milliers de gens se voient donc dans
l'obligation de quitter leur pays, pour tenter leur chance
ailleurs. Il s'agit, dans la plupart des cas, d'un problème de
survie: survivre à la famine ou à un régime totalitaire. Les mêmes
raisons qui ont poussé, dans un passé pas si lointain, de milliers
de Valdôtains à quitter leur pays natal et à rechercher ailleurs
tout ce que leur patrie n'était pas, à l'époque, à même de leur
assurer.
Aujourd'hui, heureusement, nous ne devons plus partir; nous
sommes devenus un pays "riche", entre guillemets, les rôles se sont
renversés: nous ne sommes plus un pays d'émigration, nous sommes
devenus un pays d'immigration. Et alors, tôt ou tard, il faudra se
poser la question sur quelle politique nous voulons adopter pour
faire face à cette vague grandissante d'immigration, et encore que
voulons-nous faire, nous, vis-à-vis des plus pauvres de la
planète.
Je comprends bien que ça ne puisse pas être cette Assemblée à
résoudre un problème d'une telle envergure, mais je crois néanmoins
que nous avons l'obligation de nous pencher sur le problème avec
une grande attention. Le pourcentage des nouveaux immigrés en
Vallée d'Aoste a désormais rejoint un seuil critique - ce n'est pas
moi qui le dis -, un pourcentage trop élevé qui, associé à des
problématiques d'ordre culturel, risque de compromettre
sérieusement tout processus d'intégration. Une région comme la
nôtre, qui a démontré une grande capacité d'intégration dans le
passé, se doit, à mon avis, de relever le défi et de rechercher des
solutions afin de le gagner.
J'entends souvent des appréciations pour le moins pas trop
complaisantes vis-à-vis des nouveaux immigrés, des commentaires et
des boutades désagréables qui doivent nous faire réfléchir. La
"solidarité" - mot souvent abusé même ici -, pour qu'elle soit
réelle et tangible, elle doit se traduire dans une politique
sociale susceptible de permettre à tout le monde de conduire une
vie digne et respectée. Et puis n'oublions pas que nous avons
franchement besoin de ces immigrés. Quel sort serait-il réservée à
nos alpages et, plus en général, à notre élevage sans la précieuse
collaboration d'immigrés qui viennent du Magreb ou d'ailleurs? Et
l'hôtellerie, que deviendrait le secteur de la restauration et de
l'hébergement sans l'apport de professionnels venant de l'étranger?
Sans parler des aides-soignantes, qui nous permettent de garder nos
vieux à la maison, dans leur contexte habituel, entourés par
l'affection de leurs familles.
De plus, il faut bien l'avouer, nos jeunes ne veulent plus
s'adapter à certaines besognes, ils préfèrent plutôt flâner en
attente d'un poste tranquille, sans trop de soucis et de
contraintes, quitte à se faire entretenir par les parents. Il ne
s'agit pas d'un phénomène qui intéresse uniquement notre pays, mais
bien évidemment tous les pays soi-disant "riches". Il s'agit
incontestablement d'un problème social, d'une évolution rapide de
notre société, que nous devons affronter très sérieusement, sans
oublier de remercier touts ceux et toutes celles qui se rendent
disponibles à remplir les tâches que nous refusons à assumer.
D'un côté, il faudra donc à mon avis s'occuper des immigrés déjà
présents sur le territoire, mais il faudra tenir compte du fait
qu'effectivement le nombre des nouveaux arrivés est important,
peut-être trop important et il va sûrement grandir dans les années
à venir. Il y a donc à mon avis un seul moyen pour endiguer ou
ralentir ces flux migratoires: il faut mettre les pays pauvres dans
les conditions de nourrir leurs propres fils et leur garantir un
niveau de vie acceptable.
Il est indispensable que l'on parvienne à une redistribution
équitable des richesses sur la planète. Les pays occidentaux, les
pays riches peuvent, doivent destiner une partie de leur richesse,
afin de garantir à tout un chacun de vivre correctement dans son
propre pays. Notre région pourrait donner l'exemple, pourrait
prévoir dans son prochain budget d'allouer un pourcentage précis du
montant global aux pays en voie de développement. Ce serait une
grande première, nous ne serions pas pour autant plus pauvres, mais
nous aurions peut-être tracé le chemin.
En parlant de chemin, je me rends compte d'être sortie un peu
des sentiers battus de la politique ordinaire. Je vous demande
pardon d'avoir profité de cette occasion pour lancer cette pierre
dans l'étang de la politique, mais j'espère vivement - et je compte
sur vous tous, je m'adresse au Conseil régional, en particulier -
que l'on saura reprendre ce débat dans une autre occasion.
Si dà atto che, dalle ore 20,23, riassume la presidenza il
Presidente Perron.
Président - La parole au Conseiller Viérin Marco.
Viérin M. (SA) - Il Consiglio regionale mi ha incaricato,
unitamente ai Consiglieri Viérin Adriana e Fey, della funzione di
revisore dei conti del rendiconto generale al bilancio della
Regione per il 2003. In questo ruolo ho redatto la mia relazione,
che non è - né poteva esserlo - completa, attesa l'impossibilità
rispetto ai tempi assegnati di svolgere in modo serio un lavoro
tanto gravoso, stante le dimensioni non solo fisiche del
rendiconto.
Nella mia relazione ho sollecitato il Consiglio ad apportare una
modifica all'articolo 115 del Regolamento interno, diretta a
prevedere la nomina di un organo di revisione diverso da quello
attuale, in grado cioè di esercitare tale funzione con cognizioni
tecniche adeguate alla complessità e alla delicatezza del lavoro
richiesto, come propone l'ordine del giorno, che è stato depositato
alla Presidenza a firma dei 3 revisori: il sottoscritto, i colleghi
Viérin Adriana e Fey.
Ciò premesso, vorrei esprimere, a nome del mio movimento, un
giudizio politico che prende spunto dai risultati del rendiconto,
ma che va oltre, perché l'analisi dei numeri è sterile se non è
proiettata ad ipotizzare il cambiamento di un risultato, come
quello risultante dal rendiconto 2003. Nei giorni scorsi ci siamo
resi conto del significato politico derivante dalla presentazione
di un bilancio e delle conseguenze a cui si può giungere; pertanto,
il nostro ruolo non si può ridurre ad un solo esame in termini
ragionieristici del rendiconto, ma deve proiettarsi in avanti, deve
andare oltre il significato dei numeri.
In ogni modo, ritengo che la presentazione di questo avanzo di
amministrazione di oltre 228 milioni di euro debba essere l'oggetto
di alcune considerazioni, la prima delle quali è legata ad un
concetto di opportunità e cioè se il suo ammontare non costituisca
un rischio per la Valle d'Aosta, conseguente alle note difficoltà
nazionali, caratterizzate dall'acceso dibattito che ha portato, tra
l'altro, alle dimissioni del potentissimo Ministro per l'economia,
Tremonti. Infatti, l'annunciata manovra per il rientro nei
parametri di Maastricht del disavanzo pubblico dell'Italia imporrà
pesanti sacrifici; il documento di programmazione economica che il
Ministro Siniscalco sta predisponendo in preparazione della legge
finanziaria statale per l'anno 2005, che dovrebbe prevedere tagli
alla spesa pubblica per ben 24 miliardi di euro - di cui: 17
miliardi di tagli strutturali, e 7 miliardi di tagli alla spesa -,
non è detto quindi che in parte non possano ricadere sui
trasferimenti agli enti del settore pubblico.
Ho ancora presenti le preoccupanti riflessioni - da noi
condivise - che il Presidente della Regione ci ha esposto in ordine
alle proposte di modifica della Costituzione, per giungere alla
creazione dello Stato in senso federale; proposte che potrebbero
determinare un appiattimento delle attribuzioni e competenze delle
regioni a statuto speciale alla realtà di quelle a statuto
ordinario. Spesso mi chiedo se non pecchiamo di ingenuità e come
potremmo reagire ad una possibile richiesta di riduzione dei
trasferimenti statali in presenza di un rendiconto finanziario che
presenta un avanzo di amministrazione pari al 16,7% di tutte le
entrate effettive iscritte al rendiconto 2003, già al netto di
quelle relative alle partite di giro. In questa malaugurata
ipotesi, gli effetti di una manovra di contenimento delle entrate
devolute alle regioni si rifletteranno su tutta la comunità
valdostana, che sta attraversando un periodo piuttosto difficile
per la propria economica e risente della congiuntura
internazionale, come ribadito da altri colleghi.
Non faccio il ragioniere, ma mi sono chiesto se una diversa
impostazione del rendiconto potrebbe presentare un risultato
differente e, su questo aspetto, muovo una seconda considerazione
riguardante la caduta del "PIL" regionale - come risulta da "Il
Sole 24Ore" di qualche tempo fa -, le recentissime indicazioni
della pesante caduta delle presenze invernali ed estive nelle
nostre stazioni turistiche, la crescente difficoltà del settore
industriale e, infine, la progressiva decadenza del Casinò di
Saint-Vincent.
In questi evidenti e comprovati problemi vorrei però premettere
le difficoltà di numerose famiglie valdostane che, ormai, stentano
a chiudere il bilancio mensile per il continuo ed esagerato aumento
del costo della vita. Purtroppo, passo dopo passo, il tanto
decantato "benessere" che ha caratterizzato la nostra comunità, sta
diventando un dolce ricordo e purtroppo lascia spazio alle sacche
di povertà, ormai sempre più presenti anche nella nostra regione:
di questa situazione tutti quanti ne dovremo tenere conto.
Gli organici della Regione, dei comuni, dell'USL, del casinò
sono ormai saturi, ma è nostro dovere ipotizzare la creazione di
altri posti di lavoro, in modo da garantire ai nostri giovani una
vita decorosa. Stiamo giustamente investendo tanto denaro
nell'Università della Valle d'Aosta e condividiamo, ma dobbiamo
anche porci nell'immediato futuro l'obiettivo di garantire ai
neolaureati un posto di lavoro adeguatamente retribuito; dobbiamo
cioè saper sfruttare la preparazione di queste nuove leve a
vantaggio della Valle d'Aosta, perché questa sarà la vera fonte
della nostra futura ricchezza!
Il risultato del rendiconto finanziario al bilancio del 2003 è
il segno evidente di alcune difficoltà che sta attraversando la
nostra comunità, per il superamento delle quali bisogna profondere
una maggiore fantasia propositiva, atta a rilanciare la nostra
economia in presenza di ancora consistenti risorse finanziarie che,
in futuro, non potrebbero forse esserci più.
A convalida delle mie affermazioni mi sia perciò consentito solo
un breve riferimento alle somme che nel riepilogo del rendiconto, a
pagina 329, risultano destinate alle spese di investimento. La
previsione finale per la competenza del 2003 ammontava a euro
587.364.000,00 circa, mentre il totale degli impegni assunti per
spese di investimento ammonta a euro 468.042.000,00 circa, con
un'economia di avanzo di euro 119.322.000,00 circa. Proprio in
questo settore, destinato a produrre sviluppo, abbiamo realizzato
le maggiori economie; lo ritengo un errore, al pari di quello che
sarebbe di spendere in modo insensato le risorse, tanto per
dimostrare una falsa operatività.
Un ulteriore riferimento ai numeri, per ricordare che la Giunta
aveva previsto di realizzare dalla tassa di concessione della Casa
da gioco di Saint-Vincent la somma di 80 milioni di euro, ma, in
definitiva, sono stati riscossi 74.332.700,07 euro, con una minore
entrata di 5.667.292,00, pari a 7,08%. La minore entrata conferma
un "trend" che si ripete ormai da alcuni anni e, stando alle
recentissime dichiarazioni della relazione del Consiglio di
amministrazione della "Casinò S.p.a." al bilancio del 30 aprile
2004, anche quest'anno c'è da aspettarsi un pesante impoverimento
di questa importante entrata propria dell'ordinamento finanziario
regionale.
Un ultimo sguardo ai numeri presenti nel rendiconto non può
tralasciare un commento al settore dei residui attivi e passivi,
già affrontato dall'Assessore Marguerettaz. Per quanto riguarda
quelli attivi, mi sembra giusto chiedere ai colleghi consiglieri di
soffermare la loro attenzione alla pagina 83 del rendiconto, ove è
possibile osservare che il totale effettivo delle entrate accertate
nell'esercizio 2003 ammonta a 2.772 milioni di euro, dei quali
1.081 milioni non sono stati riscossi e quindi sono stati
contabilizzati fra i residui attivi. Nella mia relazione, in
qualità di revisore dei conti, ho sollecitato una pesante opera di
bonifica di questi crediti, perché ritengo che una gestione più
attenta e decisa potrebbe portare alla riduzione di tali poste.
Quanto ai residui passivi, il conteggio è più complesso, perché
dopo 2-3 anni dalla loro formazione vengono dichiarati perenti agli
effetti amministrativi. L'ammontare complessivo dei debiti è
rilevabile solo dal conto del patrimonio, allegato 2, pagina 67, ed
ammonta complessivamente ad euro 1.062.590.044,00, residui
cosiddetti "passivi" risultanti dal conto finanziario euro
86.566.244,00.
La solvibilità della Regione non è in discussione, ancorché il
"rating" sia stato declassato; è in discussione, invece, il metodo
di accumulazione della spesa. È evidente che alcuni settori
faticano più di altri a realizzare le spese autorizzate dalla
Giunta regionale; sebbene questo fenomeno sia presente in quasi
tutti i bilanci degli enti pubblici, è necessario trovare le
formule per alleviarlo e, a tal riguardo, è già confortante quanto
ha dichiarato l'Assessore Marguerettaz in questi ultimi giorni, in
ordine al miglioramento del 5% della capacità di pagamento
registrato nel 2004 rispetto all'anno precedente, al 2003.
La migliore programmazione della spesa, derivante dalla recente
introduzione del "PREFIN", può essere un ulteriore passo per
ridurre questo fenomeno, che dimostra un grado di scollegamento fra
capacità politica della Giunta di impegnare le spese e quella
operativa delle strutture regionali di realizzarle, stante i
carichi di lavoro o gli iter procedurali. Urge, a mio giudizio, una
modifica alle procedure di approvazione delle spese, introducendo
anche un parametro di raffronto per la determinazione dei salari di
risultato, perché devono essere le strutture a saperci dire quanto
sono effettivamente in grado di realizzare con l'autorizzazione di
spesa della Giunta.
Sulle annunciate "riforme costituzionali" mi sia consentito fare
una terza considerazione. In questo Consiglio non abbiamo molto
tempo a disposizione per ragionare tutti insieme su come parare i
contraccolpi, su come riorganizzare la nostra economia per renderla
autosufficiente e in grado di autoalimentarsi. In proposito, mi
sembra giusto sollecitare una revisione dell'attuale impostazione
della società finanziaria regionale "Finaosta"; poco a poco, ne
abbiamo snaturato la finalità istituzionale, per surrogare le
deficienze organizzative della Regione, per rilanciarne le funzioni
quale "cassaforte" della Regione. La nuova impostazione della
nostra società finanziaria è senza dubbio più facile e meno
rischiosa di quella originaria; non è di questo che abbiamo
bisogno. Abbiamo necessità di assistere non solo finanziariamente
le aziende che già operano in Valle, ma soprattutto quelle che
"Finaosta" dovrebbe far nascere con qualche prospettiva di
successo.
Dobbiamo fornire un supporto diretto ed interno alle aziende,
per formare, sostenere e controllare gli imprenditori nella loro
attività. Forse la formula che sto suggerendo non è il toccasana ai
nostri problemi, ma almeno la si apprezzi per la spinta propositiva
che "Stella Alpina" vuole avere, per la voglia di collaborare al
cambiamento, per evitare di ritrovarci l'anno prossimo un
rendiconto sul quale fare sempre gli stessi commenti!
"Rendicontare" non significa solo rappresentare i saldi di
operazioni contabili, ma significa dare resoconto delle specifiche
proposte che il bilancio di previsione ci ha prospettato e di
quanto è stato realmente realizzato; in questo senso, mi sarei
aspettato un commento di tipo politico più esteso rispetto alla
profusione di tabelle grafiche, di cui è ricca la relazione di
presentazione al rendiconto.
Cosa dire del disegno di legge di assestamento di bilancio?
"Stella Alpina" prende atto, con soddisfazione, dell'impegno
assunto sull'adeguata copertura per l'attuazione del piano
regionale di politica del lavoro, dell'aumento delle risorse
finanziarie destinate alla finanza locale, dell'attenzione più
marcata verso le persone anziane e inabili. Ma solo dopo aver
sentito la Giunta e altri colleghi potremo meglio esprimere la
nostra posizione politico-amministrativa sia sul rendiconto che
sull'assestamento di bilancio.
Président - Est-ce qu'il y a d'autres conseillers qui veulent
intervenir? Est-ce que je peux fermer la discussion générale? La
discussion générale est fermée.
La parole au Président de la Région, Perrin.
Perrin (UV) - On nous a reproché de n'avoir pas fait des
considérations d'ordre politique à ce document important, et donc
je me permets de les faire, en remerciant tous ceux qui sont
intervenus. J'ai perçu, dans les différentes positions qui ont été
proposées, quelques positivités et je remercie aussi Mme Squarzino.
La conclusion de M. Tibaldi, qui est une conclusion quelque peu
rassurante, nous fait des recommandations : il donne même quelques
atouts à ce Gouvernement pour donner des réponses à la
communauté.
Je prends acte aussi du fait que le Conseiller Lavoyer déclare
que ce programme est partagé par le mouvement de "Fédération",
toute une série de considérations aussi de nature positive du
Conseiller Viérin Marco, et enfin il y a une signification
intéressante dans un aspect tout à fait particulier qui a été
soulevé par Mme Viérin Adriana, c'est à dire l'attention que nous
devons donner aux pays en voie de développement. Ce sont des
petites attentions, mais qui sont significatives sur un thème
important, sur lequel nous devons nous pencher de façon sérieuse:
celui de l'immigration.
Cela dit, je ferai mon intervention, en faisant des
considérations politiques, étant donné que le bilan est un moment
important, qui rend compte de l'activité financière et patrimoniale
au cours de l'exercice 2003 et permet d'évaluer les politiques
régionales sectorielles, en fonction surtout des objectifs fixés au
niveau de la programmation.
Les résultats de la gestion sont contenus dans le bilan régional
qui est aujourd'hui soumis à l'approbation du Conseil; le bilan
comprend les comptes du budget et du patrimoine: le premier
concerne la gestion financière et rapporte les données finales avec
les données prévisionnelles définitives; le deuxième illustre les
résultats de la gestion patrimoniale et donne une vue d'ensemble de
la consistance du patrimoine au terme de l'exercice. Ces deux
documents comptables présentent des résultats positifs. Les comptes
du budget mettent en évidence les résultats comptables de gestion,
c'est-à-dire le résultat final de la seule compétence de l'exercice
2003, plus le résultat comptable de l'Administration.
Les résultats positifs de la gestion des compétences 2003
tiennent à des constatations de recettes plus élevées, de l'ordre
de 10 millions d'euros en regard d'engagements de dépenses moins
importants approuvés par la Région au titre de la même période; à
cela s'ajoute l'excédent budgétaire relatif à 2002 et inscrit au
budget 2003. La gestion des dettes et des créances de l'année 2002
et des années précédentes s'est close également sur un résultat
positif, car il y a une différence positive entre la constatation
des créances moins élevées et la constatation des dettes fortement
influencées par l'institut de la péremption administrative.
Le bilan ne revêt pas uniquement une importance d'un point de
vue comptable, mais fournit également des renseignements précieux
sur les faits administratifs, comptables et patrimoniaux. Cela est
bien évident notamment grâce aux indicateurs financiers tels que la
capacité de dépense de la Région, qui est la capacité de contracter
des obligations à l'égard des tiers; les délais de recouvrement des
recettes constatées et des paiements des engagements approuvés; les
délais d'écoulement des dettes et des créances des exercices
précédents, la nature aussi des créances et des dettes qui
nécessitent des délais de recouvrement et de paiement plus
importants. Tous ces indicateurs permettent une analyse de la
gestion et fournissent des renseignements utiles à la programmation
financière, afin d'optimiser l'utilisation des ressources
publiques; cela, dans la perspective que la compatibilité
financière réponde aux exigences juridiques d'autorisation des
procédés à l'exécution du programme, une autorisation que ce
Conseil donne au Gouvernement par loi de finances.
Comme nous le savons tous, l'économie nationale et
internationale n'est pas actuellement dans une phase positive; la
Vallée d'Aoste non plus n'est à l'abri de la stagnation économique
qui a fait sentir ses effets notamment dans le secteur industriel.
Les données ISTAT relatives à l'année passée n'ont pas encore été
publiées, mais les perspectives ne sont pas si bonnes. Compte tenu
de cette situation, il importe de noter l'évolution du taux
d'emploi, qui se situe au dessus de la moyenne italienne avec une
hausse, en 2003, de 0,4% et le taux d'occupation des hôtels qui a
progressé de 5,5% au cours de la même année. Ce sont les sources de
la Banque d'Italie, nous avons déjà discuté de ces données dans
cette Assemblée.
Alcune considerazioni per quanto riguarda le entrate. In questo
quadro di incertezza economica, l'aumento del 3%, in linea con il
"trend" degli ultimi anni, escluso il 2001, delle entrate di
competenza, deve essere accolto come un segnale positivo. Da
un'analisi attenta delle entrate si osserva la lentezza di
riscossione dei crediti, sia nella gestione di competenza, sia
nella gestione dei residui, che interessa in particolar modo le
entrate derivanti dalle compartecipazioni. Questa analisi ci porta
a considerare l'ipotesi di rivedere i rapporti con lo Stato, sia
agendo sull'ordinamento finanziario, sia sugli accordi che saremo
chiamati a concludere alla fine del patto di stabilità, che è
garantito da questa Regione ed è garantito anche sugli enti locali,
anche se i nostri enti locali hanno delle dimensioni al di sotto
degli 8.000 abitanti, quindi non sarebbero tenuti a mantenere un
patto di stabilità; questa Regione, però, lo sta monitorando sugli
enti locali.
Occorre inoltre sottolineare che la Regione è riuscita a
chiudere l'esercizio senza indebitarsi, con un accurato e puntuale
monitoraggio dei flussi monetari che hanno consentito il pagamento
di tutti i debiti reclamati a fronte di una cassa che - come ho già
detto - ha presentato alcune criticità. Si deve inoltre prendere
atto di come l'attenzione posta nella verifica delle entrate di
spettanza della Regione abbia consentito di accertare maggiori
entrate rispetto a quanto lo Stato avrebbe riconosciuto, quindi
sono 40 milioni di euro; ciò significa che anche attraverso un
dialogo sia possibile avere diritto alle entrate che ci
spettano.
Sul versante della spesa è di tutta evidenza che il procedimento
di autorizzazione si sta sempre più perfezionando, grazie anche ai
sistemi informatici - credo che qui le novità ci siano, Consigliera
Squarzino, non è vero che siamo "ingessati" sul passato - e a una
migliore organizzazione dell'apparato burocratico, mentre risulta
più lenta la capacità di portare a compimento il procedimento di
spesa: lo si rileva soprattutto nelle spese destinate agli
investimenti, i quali, oltre a seguire i tempi di realizzazione
dell'opera, necessitano anche di procedure di verifica e controlli
più complessi.
Le procedure di spesa dell'esercizio finanziario 2003 rilevano
soprattutto la particolarità del cambio di legislatura, che ha
rallentato l'attività finanziaria; erano in gran parte compiuti i
programmi della precedente legislatura e non aveva ancora preso
avvio il nuovo programma. È da sottolineare la riduzione della
spesa corrente; la chiusura del 2003 ha ridotto dell'1,2% -
rispetto alla previsione - il rapporto percentuale fra le spese
correnti e le spese di investimento, a conferma di una politica di
contenimento che comincia a dare positivi risultati, in linea con
gli indirizzi generali anche della politica comunitaria.
La finanza regionale concorre con quella dello Stato e degli
enti locali al perseguimento degli obiettivi di stabilità,
derivanti dall'appartenenza dell'Italia alla CE, in coerenza con i
vincoli che ne derivano in ambito nazionale e che annualmente
questa Regione è chiamata a concordare con lo Stato. Anche la
finanza locale ha ricevuto indirizzi di contenimento della spesa
corrente e, nel 2003, una parte dei fondi trasferiti senza vincolo
sono stati iscritti nel bilancio regionale come spesa di
investimento, obbligando i comuni a mantenere tale destinazione
finale. La finanza locale rappresenta un "fiore all'occhiello" ed è
di tutta evidenza l'attenzione posta a tale ambito di spesa, merito
anche di un tradizionale e sempre più attento dialogo fra le parti,
che ha consentito e consente di tradurre nel bilancio regionale le
richieste degli enti locali attraverso il Consiglio permanente.
Il rendiconto 2003 dimostra l'effetto capillare della
legislazione regionale; questa Assemblea, già nelle precedenti
legislature, ha legiferato in tutti i settori di intervento
possibile sul territorio in ambiti strategici della qualità della
vita dei Valdostani, quali quelli della salute, del sociale, della
scuola e della cultura, e nell'ambito della vita economica, quali
il settore industriale, l'agricoltura, il turismo, sia come
incentivo di una politica condivisa, sia come supporto diffuso alle
attività finalizzate alla realizzazione dei programmi
approvati.
La spesa nel settore della sanità rende conto di un impegno
finanziario di oltre 200 milioni di euro, destinato sia al
finanziamento corrente dell'ASL a totale carico della Regione, sia
agli investimenti in ambito ospedaliero e strutture sanitarie. In
ambito sociale la Regione dimostra attenzione alle fasce deboli
intervenendo a loro sostegno, sia con interventi diretti, sia
attraverso le capillari strutture di accoglienza sul territorio. La
chiusura rende conto di un impegno finanziario in tale settore di
quasi 40 milioni di euro.
Nell'ambito della scuola l'Università della Valle d'Aosta è
ormai una realtà di cui possiamo essere fieri; si può altresì
considerare matura l'autonomia delle nostre scuole, in tale settore
si è reso conto di un impegno di oltre 30 milioni di euro. Nel
settore dei beni culturali prende sempre più corpo il programma di
recupero dei beni archeologici e architettonici, prezioso
patrimonio anche sotto il profilo della fruizione consapevole e
condivisa degli stessi con le comunità di appartenenza. L'impegno
finanziario nel 2003 è stato di oltre 16 milioni di euro.
Nello sviluppo economico la Regione interviene in diversi ambiti
economici, tra questi il settore dell'agricoltura; in tale ambito
gli interventi sono finalizzati al mantenimento del territorio come
risorsa sensibile nella vita della nostra regione. Il 2003 ha
impegnato la Regione nella realizzazione del piano di sviluppo
rurale 2000-2006 con interventi mirati nel miglioramento fondiario,
nella zootecnica, nelle risorse naturali quali boschi, parchi e, in
generale, nell'attività di protezione ambientale, ma anche in
settori molto importanti quali la viticoltura, le aziende
agrituristiche e l'agricoltura biologica. L'impegno finanziario
rendicontato in tutto il settore nel 2003 è di oltre 86 milioni di
euro.
Nel settore economico dell'industria delle medie e piccole
imprese dell'artigianato e del commercio la Regione ha impegnato
forti risorse, con particolare attenzione alla ricerca e allo
sviluppo. Nel 2003 sono entrate in vigore la legge regionale a
sostegno delle imprese industriali e artigiane operanti nella
trasformazione dei prodotti agricoli, la legge regionale che
disciplina gli interventi a favore dell'imprenditoria femminile, la
legge regionale relativa all'esercizio delle funzioni
amministrative in materia di insediamento e produttive e
l'istituzione dello sportello unico per le attività produttive: in
tali settori, la Regione ha impegnato complessivamente quasi 45
milioni di euro.
Gli interventi nell'ambito turistico, quali le attività
promozionali e pubblicitarie, il finanziamento delle aziende di
accoglienza turistica, gli interventi nella realizzazione di
investimenti e negli impianti a fune e il potenziamento delle
infrastrutture ricreative e sportive, il settore rendiconta un
impegno finanziario di oltre 38 milioni di euro.
Alcune riflessioni sull'assestamento. L'avanzo di
amministrazione derivante dall'anno precedente è destinato in gran
parte a spese che completano la programmazione finanziaria 2004.
Un'analisi tecnica delle componenti dell'avanzo di amministrazione
rileva come il risultato risponda ad operazioni non discrezionali
e, fra queste, sono sicuramente rilevabili i 65 milioni di
perenzione amministrativa, mentre parte dell'avanzo ha già una sua
destinazione finale, quali i 29 milioni della riassegnazione dei
fondi Stato, gli oltre 38 milioni del settore che finanzia gli
interventi conseguenti ad eventi calamitosi, che sono riassegnati
al fine di completare il piano di interventi del dopo-alluvione e i
quasi 6 milioni della finanza locale che rifinanzia gli interventi
di tali settori (interventi per la riqualificazione della stazione
termale di Saint-Vincent, interventi per la prevenzione delle
calamità, per la definizione di pratiche espropriative conclusesi
in un termine temporale corretto, ma rimaste senza
finanziamento).
Si è poi scelto in via precauzionale di ridurre l'indebitamento
di oltre 22 milioni di euro - la Consigliera Squarzino li trova
pochi, è uno sforzo - previsto nel bilancio della Regione, anche
per effetto di una norma della legge finanziaria dello Stato
rispetto alla quale, peraltro, si è presentato ricorso per
violazione dell'ordinamento finanziario.
Nella destinazione dell'avanzo realmente disponibile per le
scelte politiche, sottolineo che si sono privilegiati gli
investimenti, una importante somma destinata ad aumentare il fondo
della gestione speciale presso "Finaosta" - sono 34,5 milioni di
euro - per consentire la realizzazione di importanti interventi
finanziari, fra cui l'acquisto del "Grand Hôtel Billia", se questa
trattativa finalmente si potrà concludere; oltre 24 milioni sono
destinati al rifinanziamento dei fondi di riserva, in particolare
del fondo per la riassegnazione dei residui perenti relativi ad
investimenti; al settore delle opere pubbliche sono stati assegnati
oltre 6 milioni di euro destinati, fra l'altro, alla sistemazione
di uffici e di immobili destinati alla scuola; al territorio e
all'ambiente, oltre ai fondi vincolati agli interventi del
dopo-alluvione, è stata destinata la somma di oltre 16 milioni per
la realizzazione di interventi strutturali per la difesa da rischi
idrogeologici; alla sanità sono destinati oltre 9 milioni, sia per
il finanziamento corrente dell'USL, sia per gli interventi di messa
a norma delle microcomunità per anziani.
Per quanto riguarda il settore dei beni culturali è di rilievo
la somma di 2,5 milioni di euro per la realizzazione del Parco
archeologico di Saint-Martin de Corléans che necessitava di questo
investimento; oltre 7 milioni al settore delle attività produttive,
fra cui quasi 5 milioni destinati al finanziamento degli interventi
regionali a sostegno degli investimenti produttivi delle imprese
industriali e a favore delle attività commerciali; nell'ambito
della Protezione civile oltre 3 milioni di euro finanziano la
realizzazione della centrale unica (credo che questa sia una scelta
molto importante); al settore dell'agricoltura sono destinati oltre
5 milioni di euro: di questi, 4,5 al piano di sviluppo rurale
2000-2006.
È di tutta evidenza come il finanziamento di una serie
importante di investimenti consentirà non solo di ridurre i tempi
per la realizzazione dei programmi già approvati dal Consiglio, ma
garantirà maggiori risorse nella programmazione finanziaria del
2005. L'assestamento è accompagnato dalla legge finanziaria che,
modificando la normativa vigente, consente di autorizzare nuove o
maggiori spese rispetto a quelle previste dalla legge finanziaria
che ha accompagnato il bilancio di previsione 2004-2006.
Si richiama l'attenzione sulle seguenti disposizioni che
autorizzano maggiori spese nella finanza locale, nei programmi di
investimento comunitari, nel fondo per le politiche sociali; sempre
nel sociale si rileva che, oltre ad aumentare lo stanziamento per
gli interventi di messa a norma delle microcomunità, si dispone che
gli enti locali, gestori del servizio, possano realizzare
direttamente gli interventi. Si autorizza inoltre la Giunta
regionale a promuovere un accordo di programma con la Comunità
montana "Grand Combin" per completare la realizzazione di una
strada intervalliva Valpelline-Etroubles.
Credo che le scelte siano state mirate e a completamento delle
scelte fatte con la previsione di bilancio, chiaramente di natura
politica. Ritengo che il relatore, con la sua illustrazione, abbia
fatto giustamente delle osservazioni di natura politica, abbia già
bene inquadrato il valore politico di tale atto: un valore politico
idoneo a dare le risposte che la nostra comunità si attende.
