Classificazione
AMMINISTRAZIONE REGIONALE
Ordinamento degli uffici e del personale



Oggetto del Consiglio n. 1304 del 14 luglio 2010 - Resoconto
OGGETTO N. 1304/XIII - Disegno di legge: "Nuova disciplina
dell'organizzazione dell'Amministrazione regionale e degli enti del
comparto unico della Valle d'Aosta. Abrogazione della legge
regionale 23 ottobre 1995, n. 45, e di altre leggi in materia di
personale".
TITOLO I
PRINCIPI GENERALI
CAPO I
DISPOSIZIONI GENERALI IN MATERIA DI ORGANIZZAZIONE DEGLI
UFFICI PUBBLICI NELLA REGIONE
Articolo 1
(Finalità, oggetto e ambito di applicazione)
1. La presente legge definisce i principi e i criteri di
organizzazione delle strutture dell'Amministrazione regionale,
degli enti pubblici non economici dipendenti dalla Regione, degli
enti locali e delle loro forme associative e disciplina i rapporti
di lavoro e di impiego alle dipendenze dei predetti enti, nel
rispetto della loro autonomia statutaria, regolamentare e
organizzativa.
2. La disciplina dell'organizzazione delle strutture degli
enti di cui al comma 1 e le disposizioni concernenti la dirigenza e
i rapporti di lavoro sono volte ad assicurare il rispetto e la
realizzazione dei principi di imparzialità, trasparenza,
efficienza, efficacia, economicità, pari opportunità,
responsabilità, semplificazione, partecipazione ai procedimenti
amministrativi, accesso ai documenti amministrativi, coordinamento
e collaborazione tra organi e strutture, distinzione tra le
funzioni di direzione politico-amministrativa e di controllo degli
organi di governo e le funzioni di gestione dei dirigenti, per il
raggiungimento delle seguenti finalità:
a) migliorare la capacità di conoscenza, analisi e risposta
alle esigenze di sviluppo e competitività della comunità
amministrata, in conformità al pubblico interesse e alla
soddisfazione dei bisogni della collettività;
b) accrescere la capacità di innovazione e la competitività
del sistema amministrativo regionale, anche al fine di favorire il
dialogo e la collaborazione con le altre istituzioni, a livello
locale, regionale, nazionale, europeo e internazionale;
c) realizzare la semplificazione dell'organizzazione e delle
attribuzioni degli uffici, per favorire la speditezza delle
attività e la razionalizzazione del costo del lavoro, valorizzando
la flessibilità nella gestione del lavoro;
d) promuovere lo sviluppo delle competenze e la formazione
professionale, prevedendo meccanismi che assicurino la piena
responsabilizzazione nel conseguimento dei risultati e la
valorizzazione del merito.
Articolo 2
(Fonti)
1. Gli enti di cui all'articolo 1, comma 1, sono ordinati
secondo le disposizioni della presente legge, nonché
mediante:
a) provvedimenti e atti di organizzazione degli organi di
direzione politico-amministrativa e dei dirigenti;
b) atti di regolamentazione contrattuale, individuali e
collettivi, dei rapporti di lavoro e di impiego.
2. Nella gestione dei rapporti di lavoro e nelle
determinazioni afferenti all'organizzazione degli uffici, i
dirigenti degli enti di cui all'articolo 1, comma 1, si avvalgono
dei poteri propri del datore di lavoro privato in conformità alla
legge e ai provvedimenti di organizzazione e nel rispetto delle
relazioni sindacali ove previste dal contratto collettivo regionale
di lavoro.
3. I rapporti di lavoro del personale regionale e degli altri
enti di cui all'articolo 1, comma 1, sono disciplinati dalle
disposizioni del libro V, titolo II, capo I, del codice civile e,
in quanto applicabili, dalle leggi sui rapporti di lavoro
subordinato nell'impresa, fatti salvi i limiti derivanti dalla
presente legge.
4. I rapporti individuali di lavoro di cui al comma 3 sono
regolati contrattualmente. I contratti collettivi regionali di
lavoro sono stipulati secondo i criteri e le modalità previsti nel
titolo III. I contratti individuali devono conformarsi ai principi
di cui all'articolo 52, comma 1.
5. L'attribuzione di trattamenti economici può avvenire
esclusivamente mediante contratti collettivi regionali di lavoro o,
alle condizioni ivi previste, mediante contratti individuali. Le
disposizioni di leggi, regolamenti o atti amministrativi che
attribuiscono incrementi retributivi non previsti da contratti
cessano di avere efficacia a far data dall'entrata in vigore del
relativo rinnovo contrattuale. I trattamenti economici più
favorevoli in godimento sono riassorbiti con le modalità e nelle
misure previste dai contratti collettivi regionali di lavoro e i
risparmi di spesa che ne conseguono incrementano le risorse
disponibili per la contrattazione collettiva.
Articolo 3
(Funzioni della direzione politico-amministrativa)
1. Gli organi di direzione politico-amministrativa degli enti
di cui all'articolo 1, comma 1, definiscono e promuovono la
realizzazione degli obiettivi e dei programmi da attuare e
verificano la rispondenza dei risultati della gestione
amministrativa alle direttive impartite e l'andamento della
performance organizzativa rispetto agli obiettivi definiti ed
assegnati.
2. Per l'esercizio delle funzioni di cui al comma 1, gli
organi di direzione politico-amministrativa, secondo le rispettive
attribuzioni, provvedono, in particolare:
a) all'emanazione di direttive generali e di atti di
indirizzo per l'azione amministrativa e per la gestione;
b) alla definizione di obiettivi, piani, programmi, progetti
e priorità;
c) alla definizione dei criteri generali per l'assegnazione a
terzi di risorse e di altri vantaggi economici di qualunque genere
e per il rilascio di autorizzazioni, licenze o altri analoghi
provvedimenti;
d) all'emanazione degli atti di nomina e designazione di
rappresentanti in seno ad enti ed organismi esterni, nonché degli
atti di nomina a dipendenti per incarichi esterni;
e) alla definizione di tariffe, canoni ed analoghi oneri a
carico di terzi;
f) al conferimento e alla revoca degli incarichi
dirigenziali;
g) al controllo e alla verifica della rispondenza dei
risultati gestionali alle direttive generali impartite, secondo le
modalità previste dalla legge e dai provvedimenti di
organizzazione;
h) al rilascio delle autorizzazioni a stare o a resistere in
giudizio e al conferimento del mandato per il relativo
patrocinio;
i) all'esercizio di ogni altra funzione prevista da leggi e
regolamenti.
3. In materia di organizzazione, gli organi di direzione
politico-amministrativa provvedono, in particolare:
a) alla definizione delle competenze dei rami nei quali si
articola l'ente o l'amministrazione;
b) all'istituzione, alla modificazione, alla soppressione e
alla graduazione delle strutture organizzative dirigenziali, alla
definizione delle relative competenze e all'individuazione dei
requisiti oggettivi per ciascuna tipologia di incarico
dirigenziale;
c) alla ripartizione delle risorse finanziarie e strumentali
da assegnare a ciascuna struttura organizzativa dirigenziale, sulla
base degli obiettivi e dei programmi individuati ai sensi del comma
1;
d) alla ripartizione delle risorse umane da assegnare a
ciascuna struttura organizzativa dirigenziale, sulla base degli
obiettivi e dei programmi individuati ai sensi del comma 1, e
all'adozione del documento di programmazione triennale del
fabbisogno del personale e ai suoi aggiornamenti annuali, su
proposta dei dirigenti di primo livello, sentiti i dirigenti
interessati o, in mancanza del primo livello dirigenziale, su
proposta dei dirigenti competenti.
4. Gli atti amministrativi e di diritto privato di competenza
degli organi di direzione politico-amministrativa sono soggetti al
parere di legittimità del dirigente preposto alla struttura
competente e alle verifiche di regolarità contabile, secondo le
modalità previste dalle leggi vigenti.
5. Gli organi di direzione politico-amministrativa non
possono revocare, riformare, riservare o avocare a sé atti di
competenza dei dirigenti.
6. Nell'Amministrazione regionale, al Consiglio regionale,
alla Giunta regionale, agli assessori che la compongono e al
Presidente della Regione spettano, secondo le attribuzioni previste
dalla legge costituzionale 26 febbraio 1948, n. 4 (Statuto speciale
per la Valle d'Aosta), le funzioni di direzione
politico-amministrativa; le funzioni e gli atti in materia di
organizzazione di cui al comma 3 spettano alla Giunta regionale e
all'Ufficio di Presidenza del Consiglio regionale, ciascuno
nell'ambito delle rispettive attribuzioni.
Articolo 4
(Funzioni della direzione amministrativa)
1. Spetta ai dirigenti l'attuazione dei programmi ed il
raggiungimento degli obiettivi, nonché l'adozione degli atti,
compresi quelli che impegnano gli enti di cui all'articolo 1, comma
1, verso l'esterno, necessari alla gestione amministrativa, tecnica
e finanziaria, in modo da garantire la piena e coerente attuazione
dell'indirizzo politico.
2. Per l'esercizio dei compiti di cui al comma 1, spettano ai
dirigenti, secondo le rispettive attribuzioni, tutti gli atti di
gestione, da adottarsi in attuazione degli indirizzi
politico-amministrativi definiti secondo quanto previsto
dall'articolo 3.
3. In particolare, spetta ai dirigenti:
a) la gestione delle risorse umane nel rispetto del principio
di pari opportunità e la direzione della struttura organizzativa
assegnata, verificando periodicamente i carichi di lavoro e la
produttività del personale della struttura e le eventuali eccedenze
di personale;
b) la gestione finanziaria mediante l'esercizio di poteri di
spesa nell'ambito delle risorse assegnate;
c) l'individuazione delle risorse necessarie allo svolgimento
dei compiti della struttura organizzativa cui sono preposti,
nell'ambito delle risorse umane assegnate e l'articolazione della
medesima in uffici;
d) la valutazione del personale assegnato alla propria
struttura organizzativa, nel rispetto del principio del merito di
cui all'articolo 37, ai fini della progressione economica o di
carriera, nonché dell'attribuzione di indennità e premi
incentivanti;
e) l'adozione degli atti di gestione del personale assegnato,
ivi comprese l'attribuzione dei trattamenti economici accessori e
l'irrogazione delle sanzioni disciplinari per le infrazioni di
minore gravità per le quali sono previste sanzioni inferiori alla
sospensione dal servizio con privazione della retribuzione per più
di dieci giorni;
f) lo svolgimento di funzioni tecnico-professionali,
ispettive, di vigilanza, consulenza, studio e ricerca;
g) la responsabilità dei procedimenti amministrativi;
h) la presidenza delle commissioni e la responsabilità delle
procedure di gara;
i) la stipulazione dei contratti di competenza;
j) il rilascio di autorizzazioni, concessioni e altri atti
analoghi;
k) l'emanazione degli atti costituenti manifestazione di
giudizio;
l) la proposta all'organo di direzione
politico-amministrativa in ordine all'avvio delle liti attive e
passive, in collaborazione con la struttura competente in materia
di contenzioso, ove istituita;
m) la proposta all'organo di direzione
politico-amministrativa in ordine all'esercizio del potere di
conciliare e transigere, in collaborazione con la struttura
competente in materia di contenzioso, ove istituita;
n) l'esercizio di ogni altra funzione prevista da leggi o
regolamenti e non attribuita agli organi di direzione
politico-amministrativa;
o) il concorso nella definizione di misure idonee a prevenire
e contrastare i fenomeni di corruzione e a controllarne il rispetto
da parte dei dipendenti della struttura organizzativa cui sono
preposti.
4. Negli enti di cui all'articolo 1, comma 1, privi di
dirigenti, le funzioni di cui al presente articolo sono esercitate
dagli organi di direzione politico-amministrativa, fermo restando
quanto previsto, per gli enti locali, dagli articoli 23, comma 4, e
46, comma 4, della legge regionale 7 dicembre 1998, n. 54 (Sistema
delle autonomie in Valle d'Aosta).
Articolo 5
(Struttura organizzativa)
1. Gli enti di cui all'articolo 1, comma 1, possono
organizzarsi in:
a) strutture permanenti di primo livello e di secondo livello
per funzioni ed attività di carattere stabile e
continuativo;
b) strutture temporanee o di progetto di secondo livello per
lo svolgimento di funzioni e compiti di durata limitata ovvero per
la gestione di specifici progetti per la sperimentazione di nuove
politiche o funzioni dell'ente.
2. Le strutture di primo livello sono strutture organizzative
stabili che assicurano un complesso organico di funzioni. Esse
rappresentano aree omogenee di attività dei centri di
responsabilità amministrativa e sono articolate in strutture di
secondo livello. A ciascuna di esse è preposto un dirigente di
primo livello, nominato con le modalità e nel rispetto dei criteri
stabiliti dagli articoli 20 e 21.
3. Le strutture di secondo livello sono strutture
organizzative stabili, temporanee o di progetto, articolazione di
quelle di primo livello, preposte allo svolgimento di attività e
compiti di carattere omogeneo, ivi compresi quelle di studio,
ricerca e collaborazione, aventi continuità operativa e autonomia
organizzativa, funzionale e finanziaria. A ciascuna di esse è
preposto un dirigente responsabile, nominato, su proposta del
dirigente di primo livello interessato, laddove previsto, con le
modalità e nel rispetto dei criteri stabiliti dagli articoli 20 e
22.
4. I provvedimenti di organizzazione che istituiscono le
strutture di secondo livello temporanee o di progetto
stabiliscono:
a) gli obiettivi e i risultati attesi dal progetto;
b) le risorse umane, finanziarie e strumentali direttamente
assegnate;
c) i tempi di completamento del progetto;
d) le modalità di condivisione delle risorse;
e) le attribuzioni e i poteri specifici del dirigente
responsabile della struttura temporanea o di progetto.
5. Al fine di favorire la crescita professionale e la
responsabilizzazione dei singoli, in caso di funzioni di
particolare responsabilità, caratterizzate da elevata complessità
professionale o organizzativa, possono essere individuate,
nell'ambito delle strutture dirigenziali, permanenti, temporanee o
di progetto, particolari posizioni organizzative alle quali
preporre dipendenti appartenenti alla categoria D. Tali posizioni
organizzative sono individuate, nel rispetto delle relazioni
sindacali, dagli organi di direzione politico-amministrativa degli
enti di cui all'articolo 1, comma 1, all'atto dell'istituzione o
modificazione delle strutture dirigenziali, con definizione delle
relative competenze e della loro rilevanza verso l'esterno ed
individuazione dei requisiti professionali richiesti per
l'attribuzione dell'incarico, nonché dei criteri e delle modalità
per il conferimento dello stesso, anche in relazione ai risultati
individuali e collettivi rilevati dal sistema di valutazione e
misurazione delle performance. Ai predetti dipendenti i dirigenti
responsabili possono delegare, per un periodo di tempo determinato,
parte delle funzioni loro attribuite. La delega, che deve
necessariamente risultare da atto scritto e motivato, individua
puntualmente le funzioni delegate e, nel rispetto dei criteri
generali definiti nei provvedimenti di organizzazione, le modalità
di verifica delle attività delegate. Al conferimento e alla
cessazione degli incarichi di cui al presente comma non si applica
l'articolo 2103 del codice civile. Resta fermo quanto previsto per
gli enti locali dall'articolo 46, comma 4, della l.r.
54/1998.
6. Il contratto collettivo regionale di lavoro stabilisce il
trattamento economico accessorio spettante per la durata
dell'incarico ai titolari delle posizioni organizzative di cui al
comma 5, da determinarsi in relazione alla complessità delle
funzioni assegnate, alle responsabilità connesse e all'esercizio
delegato di funzioni dirigenziali.
Articolo 6
(Individuazione delle strutture e determinazione delle
dotazioni organiche)
1. Negli enti di cui all'articolo 1, comma 1, gli organi di
direzione politico-amministrativa istituiscono le strutture
organizzative dirigenziali permanenti, temporanee o di progetto e
ne definiscono contestualmente l'articolazione, le competenze, il
sistema di interrelazioni, le risorse e le responsabilità.
2. Gli organi di direzione politico-amministrativa
definiscono inoltre, sulla base dei principi organizzativi di cui
all'articolo 1, comma 2, e nei limiti di spesa relativi alla
dotazione organica, definita per quanto riguarda l'Amministrazione
regionale con legge:
a) l'articolazione delle posizioni dirigenziali in relazione
alle strutture organizzative;
b) la ripartizione della dotazione organica in categorie,
posizioni e profili professionali, suddivisa per ogni struttura
organizzativa dirigenziale.
3. L'articolazione delle strutture organizzative dirigenziali
è aggiornata ogniqualvolta siano messe in atto modificazioni
rilevanti riguardanti i compiti, la loro complessità, la
distribuzione delle responsabilità e l'assegnazione delle
risorse.
TITOLO II
ORGANIZZAZIONE
CAPO I
DISPOSIZIONI PER LA GIUNTA E IL CONSIGLIO REGIONALE
Articolo 7
(Coordinamento e attività di direzione
politico-amministrativa)
1. Il Presidente della Regione si avvale, per il
coordinamento e l'esercizio dell'attività di direzione
politico-amministrativa e di attuazione del programma di governo,
dell'Ufficio di Gabinetto e del Segretario generale.
Articolo 8
(Ufficio di Gabinetto)
1. Presso la Presidenza della Regione, è istituito l'Ufficio
di Gabinetto, con funzioni di supporto del Presidente della
Regione, in particolare:
a) nella cura e nel coordinamento delle attribuzioni
prefettizie;
b) nel raccordo politico-amministrativo con le strutture
organizzative dirigenziali, con gli organi consiliari e con le
relative strutture, con gli organi dello Stato e con gli altri enti
a carattere locale, regionale, nazionale, europeo e
internazionale;
c) nella cura e nel coordinamento dei rapporti
istituzionali;
d) nella cura dei rapporti strategici con società,
fondazioni, enti ed altri organismi a carattere locale, regionale,
nazionale, europeo e internazionale.
2. All'Ufficio è preposto il Capo di Gabinetto, il quale è
coadiuvato, per lo svolgimento delle proprie funzioni, dal Vice
Capo di Gabinetto, che lo sostituisce in caso di assenza o
impedimento.
3. Agli incarichi dirigenziali di Capo di Gabinetto e di Vice
Capo di Gabinetto non si applicano le disposizioni relative ai
requisiti professionali di cui agli articoli 20 comma 1, 21, commi
1 e 2, e 22, commi 1 e 4, fatto salvo per entrambi il possesso di
laurea magistrale.
Articolo 9
(Segretario generale)
1. Presso la Presidenza della Regione, è istituito il
Segretario generale della Regione, di seguito denominato Segretario
generale. L'incarico di Segretario generale è conferito ad un
dirigente appartenente alla qualifica unica dirigenziale, in
possesso di laurea magistrale e con un'anzianità di almeno cinque
anni nella predetta qualifica con incarico di dirigente di primo
livello. L'incarico di Segretario generale può essere conferito
anche a soggetti esterni all'Amministrazione regionale, in possesso
di laurea magistrale e con un'esperienza professionale, almeno
quinquennale, maturata nell'ultimo decennio in amministrazioni
pubbliche o in enti privati con incarico analogo a quello di
dirigente regionale di primo livello, ovvero acquisita
nell'esercizio di attività libero-professionale con iscrizione al
relativo albo ove prevista dai relativi ordinamenti
professionali.
2. Il Segretario generale opera alle dirette dipendenze del
Presidente della Regione, con il quale collabora anche per il
tramite del Capo di Gabinetto. Spetta, in particolare, al
Segretario generale:
a) attivare il processo di definizione delle strategie
regionali e sovrintendere alla realizzazione degli obiettivi di
performance definiti dagli organi di direzione
politico-amministrativa, fungendo, allo scopo, da raccordo tra il
Presidente della Regione e i dirigenti di primo livello;
b) introdurre formule e processi gestionali diretti a
conseguire più elevati livelli di efficienza e di efficacia e ad
assicurare uniformità e omogeneità all'azione
amministrativa;
c) esercitare le ulteriori funzioni specificamente
attribuitegli all'atto del conferimento dell'incarico dalla Giunta
regionale.
3. Per lo svolgimento delle funzioni di cui al comma 2, il
Segretario generale è posto in posizione sovraordinata rispetto ai
dirigenti di primo livello. La sovraordinazione non si estende al
Capo di Gabinetto e alle strutture dallo stesso dipendenti.
4. In caso di assenza o impedimento, il Segretario generale è
sostituito da un dirigente di primo livello, individuato con l'atto
di conferimento dell'incarico.
Articolo 10
(Conferimento dell'incarico di Segretario generale, Capo di
Gabinetto e Vice capo di Gabinetto)
1. Gli incarichi dirigenziali fiduciari di Segretario
generale, Capo di Gabinetto e Vice Capo di Gabinetto della
Presidenza della Regione sono conferiti con deliberazione della
Giunta regionale, su proposta del Presidente della Regione,
all'inizio della legislatura e ad ogni successiva vacanza di
incarico. Tali incarichi sono revocabili in qualsiasi momento su
richiesta del Presidente della Regione e sono, in ogni caso,
correlati alla durata in carica di quest'ultimo. Gli incarichi
continuano ad essere esercitati dai titolari fino al successivo
conferimento.
2. Il conferimento dell'incarico di Segretario generale, di
Capo di Gabinetto e di Vice Capo di Gabinetto a dipendenti
regionali ne determina il collocamento in aspettativa senza assegni
per l'intera durata dell'incarico; il conferimento dei predetti
incarichi a dipendenti degli altri enti di cui all'articolo 1,
comma 1, ne determina il collocamento in aspettativa senza assegni
per l'intera durata dell'incarico, salvo motivato diniego opposto
dall'ente di appartenenza in ordine alle proprie preminenti
esigenze organizzative.
3. Il conferimento dell'incarico di Segretario generale, di
Capo di Gabinetto e di Vice Capo di Gabinetto a personale esterno
all'Amministrazione regionale o agli altri enti di cui all'articolo
1, comma 1, è subordinato alla sospensione, per la durata
dell'incarico, dello svolgimento di prestazioni lavorative
derivanti da rapporti di impiego precedentemente assunti o dello
svolgimento di prestazioni professionali.
4. Il rapporto di lavoro del Segretario generale, del Capo di
Gabinetto e del Vice Capo di Gabinetto è a tempo pieno ed esclusivo
ed è regolato da un contratto di lavoro subordinato a tempo
determinato nel quale sono definiti la durata del rapporto, il
trattamento economico, fondamentale ed accessorio, i casi di
risoluzione anticipata, le modalità e i criteri di valutazione
dell'attività svolta.
5. Il trattamento economico del Segretario generale e del
Capo di Gabinetto è stabilito in misura non superiore al
trattamento economico complessivo determinato per gli incarichi
dirigenziali di primo livello, tenuto conto della misura massima
prevista per il trattamento economico accessorio, comprensivo
dell'indennità per incarichi aggiuntivi.
6. Il trattamento economico del Vice Capo di Gabinetto è
stabilito in misura non superiore al trattamento economico
complessivo determinato per gli incarichi dirigenziali di secondo
livello, tenuto conto della misura massima prevista per il
trattamento economico accessorio, comprensivo dell'indennità per
incarichi aggiuntivi.
Articolo 11
(Incarichi fiduciari e di diretta collaborazione)
1. I posti di Capo dell'Ufficio dei rapporti istituzionali,
di Capo dell'Ufficio di rappresentanza a Bruxelles e di Comandante
e Vicecomandante del Corpo forestale della Valle d'Aosta sono
incarichi dirigenziali fiduciari, conferiti con contratti di lavoro
subordinato a tempo determinato, cui non si applicano le
disposizioni relative ai requisiti professionali di cui agli
articoli 20, comma 1, 21, commi 1 e 2, e 22, commi 1 e 4, fatto
salvo quanto specificamente previsto per tali due ultimi incarichi
dall'articolo 4 della legge regionale 8 luglio 2002, n. 12 (Nuove
norme sull'ordinamento e sul funzionamento del Corpo forestale
della Valle d'Aosta e sulla disciplina del relativo personale.
Modificazione alla legge regionale 23 ottobre 1995, n. 45, e
abrogazione di leggi regionali in materia di personale forestale).
Agli incarichi di cui al presente comma si applicano le
disposizioni di cui all'articolo 10, comma 1.
2. Il conferimento degli incarichi di cui al comma 1 a
dipendenti regionali ne determina il collocamento in aspettativa
senza assegni per l'intera durata dell'incarico; il conferimento
dei predetti incarichi a dipendenti degli altri enti di cui
all'articolo 1, comma 1, ne determina il collocamento in
aspettativa senza assegni per l'intera durata dell'incarico, salvo
motivato diniego opposto dall'ente di appartenenza in ordine alle
proprie preminenti esigenze organizzative.
3. Il Presidente della Regione può avvalersi, per lo
svolgimento delle proprie funzioni, del supporto di collaboratori
in numero non superiore a tre, nominati sulla base di un rapporto
fiduciario. Il contenuto degli incarichi, le modalità di
determinazione del trattamento economico e i rapporti con le
strutture organizzative dirigenziali sono disciplinati dai
provvedimenti di organizzazione adottati dalla Giunta regionale. Il
rapporto di lavoro dei collaboratori di supporto sono regolati da
contratti di lavoro subordinato di diritto privato a tempo
determinato o di collaborazione coordinata e continuativa; gli
incarichi cessano, in ogni caso, alla scadenza dalla carica del
Presidente della Regione.
4. Il conferimento degli incarichi di cui al comma 3 a
dipendenti regionali ne determina il collocamento in aspettativa
senza assegni per l'intera durata dell'incarico; il conferimento
dei predetti incarichi a dipendenti degli altri enti di cui
all'articolo 1, comma 1, ne determina il collocamento in
aspettativa senza assegni per l'intera durata dell'incarico, salvo
motivato diniego opposto dall'ente di appartenenza in ordine alle
proprie preminenti esigenze organizzative.
5. Gli incarichi di cui ai commi 1 e 3 possono essere
attribuiti anche a personale esterno all'Amministrazione regionale
o agli altri enti di cui all'articolo 1, comma 1, di riconosciuta e
comprovata professionalità. Il conferimento degli incarichi di cui
al comma 3, se regolati da un contratto di lavoro subordinato a
tempo pieno o a tempo parziale in misura superiore al 50 per cento
della prestazione lavorativa a tempo pieno, è subordinato alla
sospensione, per la durata dell'incarico, dello svolgimento di
prestazioni lavorative derivanti da rapporti di impiego
precedentemente assunti o dello svolgimento di prestazioni
professionali.
Articolo 12
(Segretari particolari)
1. Alle dirette dipendenze del Presidente della Regione e
degli assessori regionali è posto un segretario
particolare.
2. I segretari particolari, collocati al di fuori della
dotazione organica, possono essere scelti tra il personale
regionale o tra personale esterno all'Amministrazione regionale, in
possesso dei requisiti generali richiesti per l'assunzione
all'impiego pubblico regionale. Agli incarichi di segretario
particolare non si applicano le disposizioni relative ai requisiti
professionali di cui agli articoli 20, comma 1, 21, commi 1 e 2, e
22, commi 1 e 4.
3. L'incarico di segretario particolare è a tempo
determinato, di durata non superiore alla durata in carica degli
organi che lo hanno proposto. Il rapporto di lavoro è regolato da
un contratto di diritto privato di lavoro subordinato, nell'ambito
del quale è definito il trattamento economico complessivo
spettante, in misura non superiore al 60 per cento del trattamento
economico massimo complessivo determinato per gli incarichi
dirigenziali di secondo livello. L'incarico e l'eventuale revoca
sono disposti, su proposta degli organi di cui al comma 1, dalla
Giunta regionale.
4. Il conferimento dell'incarico di segretario particolare a
dipendenti regionali ne determina il collocamento in aspettativa
senza assegni per l'intera durata dell'incarico; il conferimento
dell'incarico di segretario particolare a dipendenti degli altri
enti di cui all'articolo 1, comma 1, ne determina il collocamento
in aspettativa senza assegni per l'intera durata dell'incarico,
salvo motivato diniego opposto dall'ente di appartenenza in ordine
alle proprie preminenti esigenze organizzative.
5. Il conferimento dell'incarico di segretario particolare a
personale esterno all'Amministrazione regionale o agli altri enti
di cui all'articolo 1, comma 1, è subordinato alla sospensione, per
la durata dell'incarico, dello svolgimento di prestazioni
lavorative derivanti da rapporti di impiego precedentemente assunti
o dello svolgimento di prestazioni professionali.
Articolo 13
(Segreterie dei componenti della Giunta regionale)
1. Il Presidente della Regione si avvale di una segreteria
composta, oltre che dal segretario particolare che ne è
responsabile, da un massimo di cinque dipendenti regionali,
appartenenti alle categorie, ivi collocati in assegnazione
temporanea.
2. Gli assessori regionali si avvalgono di una segreteria
composta, oltre che dal segretario particolare che ne è
responsabile, da un massimo di due dipendenti regionali
appartenenti alle categorie, ivi collocati in assegnazione
temporanea.
3. Alle segreterie compete l'espletamento delle attività
connesse alle funzioni attribuite al Presidente della Regione e
agli assessori regionali, non riconducibili agli ambiti di
competenza delle strutture organizzative dirigenziali.
4. Al termine dell'assegnazione, il personale appartenente
alle categorie è ricollocato presso la struttura di provenienza;
sono fatti salvi eventuali trasferimenti nel frattempo intervenuti
in applicazione delle disposizioni regolanti la mobilità
interna.
5. Il personale regionale appartenente alle categorie
assegnato alle segreterie del Presidente della Regione o degli
assessori regionali può essere sostituito per l'intera durata del
periodo di assegnazione.
Articolo 14
(Disposizioni particolari per il Consiglio regionale)
1. Sono fatte salve le competenze del Consiglio regionale e
dei suoi organi interni previste dalla legge regionale 30 luglio
1991, n. 26 (Ordinamento amministrativo del Consiglio regionale),
relativamente al personale del Consiglio regionale al quale la
presente legge si applica fino all'approvazione di una nuova
disciplina sull'ordinamento amministrativo del Consiglio regionale
e sul personale assegnato all'organico del Consiglio stesso, da
approvarsi entro un anno dall'entrata in vigore della presente
legge, nel rispetto dei seguenti principi:
a) distinzione tra le funzioni di direzione
politico-amministrativa e di direzione amministrativa;
b) unicità dello stato giuridico e del trattamento economico
del personale;
c) inquadramento del personale in un apposito organico, ferma
restando l'unicità del ruolo regionale;
d) unicità della gestione del personale e dei relativi
istituti;
e) introduzione di sistemi di misurazione e valutazione della
performance;
f) coinvolgimento dell'Ufficio di Presidenza del Consiglio
regionale nei diversi livelli in cui si articola la contrattazione
collettiva regionale di lavoro.
2. In attesa dell'adozione della nuova disciplina di cui al
comma 1, le disposizioni della presente legge si applicano anche al
personale della Presidenza del Consiglio regionale, tenuto presente
che:
a) le competenze attribuite dalla presente legge alla Giunta
regionale e al Presidente della Regione sono esercitate,
rispettivamente, dall'Ufficio di Presidenza e dal Presidente del
Consiglio regionale;
b) gli incarichi di collaborazione di cui all'articolo 11,
comma 3, sono determinati, per la Presidenza del Consiglio
regionale, nel numero massimo di due;
c) l'incarico dirigenziale di primo livello è conferito
dall'Ufficio di Presidenza, su proposta del Presidente del
Consiglio regionale;
d) gli incarichi dirigenziali di secondo livello sono
conferiti dall'Ufficio di Presidenza del Consiglio regionale, su
proposta del dirigente di primo livello;
e) presso la Presidenza del Consiglio regionale è previsto un
Ufficio stampa, diretto da un addetto responsabile che assume la
qualifica di Capo Ufficio stampa, coadiuvato da un addetto Vice
Capo Ufficio stampa e da un numero di addetti alle attività
giornalistiche e di informazione non superiore a due; gli incarichi
sono conferiti dall'Ufficio di Presidenza, su proposta del
Presidente del Consiglio regionale, con le modalità e sulla base
dei requisiti di cui all'articolo 15;
f) il Presidente del Consiglio regionale si avvale di una
segreteria composta dal segretario particolare, che ne è
responsabile, e da un massimo di tre dipendenti regionali
appartenenti alle categorie e assegnati all'organico del Consiglio
regionale;
g) gli incarichi dirigenziali a soggetti esterni all'ente
sono determinati, per la Presidenza del Consiglio regionale, nel
numero massimo di due;
h) le nomine e le designazioni in comitati, commissioni ed
organi che riguardino anche il personale del Consiglio regionale
sono effettuate d'intesa tra la Giunta regionale e l'Ufficio di
Presidenza del Consiglio regionale;
i) l'Ufficio di Presidenza del Consiglio regionale è
previamente consultato nelle diverse fasi e nei diversi livelli nei
quali si articola la contrattazione collettiva regionale.
CAPO II
UFFICIO STAMPA
Articolo 15
(Ufficio stampa)
1. Gli enti di cui all'articolo 1, comma 1, possono dotarsi,
anche in forma associata, di un Ufficio stampa, la cui attività è
indirizzata prioritariamente ai mezzi di comunicazione di massa e,
in particolare:
a) alla cura dell'informazione giornalistica ai mezzi di
comunicazione di massa, mediante stampa, audiovisivi e strumenti
telematici;
b) alla cura della comunicazione esterna rivolta ai
cittadini, alle collettività e ad altri enti;
c) all'illustrazione delle attività delle istituzioni e del
loro funzionamento;
d) alla promozione di conoscenze allargate e diffuse su temi
di rilevante interesse generale;
e) alla promozione dell'immagine dell'ente;
f) alla redazione di servizi on-line.
2. L'Ufficio stampa è costituito, per l'esercizio delle
attività giornalistiche e di informazione di cui al comma 1, da
addetti, assunti a contratto, iscritti negli elenchi dei
professionisti e dei pubblicisti dell'albo nazionale dei
giornalisti di cui all'articolo 26 della legge 3 febbraio 1963, n.
69 (Ordinamento della professione di giornalista), e scelti tra il
personale dell'ente o tra personale esterno in possesso dei
requisiti generali previsti per l'assunzione all'impiego pubblico
regionale. Il rapporto di lavoro è regolato da un contratto di
lavoro subordinato a tempo determinato, di durata non superiore a
cinque anni, rinnovabili, con applicazione del trattamento
economico e giuridico stabilito dal contratto nazionale di lavoro
giornalistico; il trattamento economico è integrato dall'indennità
di bilinguismo spettante alla categoria di riferimento. Gli addetti
all'Ufficio stampa, se scelti tra il personale degli enti, sono
collocati in aspettativa senza assegni per l'intera durata del
rapporto contrattuale. Gli incarichi di cui al presente articolo
sono revocabili in qualsiasi momento dagli organi che li hanno
conferiti e sono, in ogni caso, correlati alla durata in carica di
questi ultimi.
3. L'Ufficio stampa è diretto da un addetto responsabile, in
possesso di laurea, che assume la qualifica di Capo ufficio stampa,
il quale, sulla base delle direttive impartite dall'organo di
vertice di direzione politico-amministrativa dell'ente, cura i
collegamenti con gli organi di informazione, assicurando il massimo
grado di trasparenza, chiarezza e tempestività delle comunicazioni
da fornire nelle materie e nei settori di interesse per l'ente; al
responsabile dell'Ufficio stampa competono, inoltre, le
attribuzioni proprie dei dirigenti in relazione agli adempimenti
amministrativi, organizzativi e contabili della struttura
organizzativa alla quale sono preposti, cui è assegnato, per le
attività di supporto, personale della dotazione organica dell'ente.
Nell'Amministrazione regionale, la responsabilità dell'Ufficio
stampa della Giunta regionale è affidata al Capo Ufficio stampa,
coadiuvato da un addetto Vice Capo Ufficio stampa, e da un numero
di addetti alle attività giornalistiche e di informazione non
superiore a tre. Gli incarichi sono conferiti con deliberazione
della Giunta regionale, su proposta del Presidente della Regione.
Negli altri enti di cui all'articolo 1, comma 1, oltre al Capo
Ufficio stampa, il numero degli addetti non può essere superiore a
uno.
4. Il responsabile e gli addetti all'Ufficio stampa non
possono esercitare, per la durata dell'incarico, attività
professionali, anche occasionali, nei settori radiotelevisivo, del
giornalismo, della stampa e delle relazioni pubbliche, salve
eventuali deroghe consentite dal contratto nazionale di lavoro
giornalistico.
5. Ai fini del trattamento previdenziale, assistenziale e di
quiescenza, il personale di cui al presente articolo addetto agli
Uffici stampa è iscritto, per la durata del rapporto contrattuale,
all'Istituto nazionale di previdenza giornalisti (INPGI).
CAPO III
DISCIPLINA DELLA DIRIGENZA PUBBLICA DEL COMPARTO UNICO
REGIONALE
Articolo 16
(Funzioni dirigenziali e contenuto degli incarichi)
1. La dirigenza è ordinata in un'unica qualifica, articolata
su due livelli, come di seguito indicato, in relazione alle scelte
organizzative effettuate da ciascuno degli enti di cui all'articolo
1, comma 1:
a) posizioni dirigenziali preposte alle strutture
organizzative di primo livello;
b) posizioni dirigenziali preposte alle strutture
organizzative di secondo livello, ivi comprese quelle temporanee o
di progetto.
2. Ai dirigenti preposti alle strutture di primo livello
spettano il raccordo con gli organi di direzione
politico-amministrativa, la proposta e l'attuazione degli obiettivi
definiti dagli organi medesimi. I dirigenti preposti alle strutture
di primo livello esercitano sui dirigenti di secondo livello
compiti di direzione, coordinamento, indirizzo, impulso,
supervisione, anche ai fini della valutazione e verifica, in
particolare sulla base delle proposte e degli elementi di
conoscenza forniti dai dirigenti ai quali sono sovraordinati. I
dirigenti preposti alle strutture di primo livello sono
responsabili del funzionamento complessivo della struttura,
esercitando a tal fine e previa diffida il potere sostitutivo in
caso di inerzia dei dirigenti di secondo livello.
Articolo 17
(Graduazione delle strutture organizzative
dirigenziali)
1. Le strutture organizzative dirigenziali, anche temporanee
o di progetto, sono graduate in funzione dei seguenti parametri di
riferimento:
a) professionalità richiesta, complessità organizzativa e
gestionale della struttura;
b) dimensione delle risorse finanziarie, strumentali ed umane
a disposizione;
c) dimensione e qualità dei referenti e dei destinatari,
interni ed esterni, dell'attività della struttura.
2. Ai fini della definizione della graduazione delle
strutture organizzative dirigenziali, gli organi di direzione
politico-amministrativa degli enti di cui all'articolo 1, comma 1,
sono supportati dalla Commissione indipendente di valutazione della
performance di cui all'articolo 36.
3. La graduazione delle strutture organizzative dirigenziali
è aggiornata ogniqualvolta siano messe in atto modificazioni
rilevanti riguardanti i compiti, la loro complessità, il grado di
autonomia, la distribuzione delle responsabilità e l'assegnazione
delle risorse, tenuto conto delle risorse finanziarie
disponibili.
Articolo 18
(Accesso alla qualifica unica dirigenziale)
1. L'accesso alla qualifica unica dirigenziale avviene per
concorso per esami, cui possono partecipare:
a) i dipendenti a tempo indeterminato degli enti di cui
all'articolo 1, comma 1, o di altre pubbliche amministrazioni, in
possesso di laurea, che abbiano compiuto almeno cinque anni di
effettivo servizio con inquadramento nella categoria immediatamente
inferiore alla qualifica unica dirigenziale, ivi compreso il
personale docente delle istituzioni scolastiche;
b) i soggetti, in possesso di laurea magistrale, con
un'esperienza professionale almeno triennale, maturata nel
quinquennio antecedente la data di scadenza del termine per la
presentazione della domanda di partecipazione al concorso, in
aziende o enti, pubblici e privati, con contratto di lavoro
dirigenziale;
c) i liberi professionisti, in possesso di laurea magistrale,
con almeno cinque anni di comprovato esercizio di attività
libero-professionale, maturato nel decennio antecedente la data di
scadenza del termine per la presentazione della domanda di
partecipazione al concorso, con iscrizione al relativo albo ove
prevista dai relativi ordinamenti professionali.
Articolo 19
(Albo dei dirigenti)
1. I dirigenti della qualifica unica dirigenziale
appartenenti agli enti di cui all'articolo 1, comma 1, sono
inseriti in un apposito albo dei dirigenti, tenuto dalla struttura
competente in materia di personale di ciascun ente, che ne cura
anche il costante aggiornamento.
Articolo 20
(Criteri generali per il conferimento degli
incarichi)
1. Ai fini del conferimento di ciascun incarico dirigenziale
si tiene conto, in relazione alla natura e alle caratteristiche
degli obiettivi prefissati e alla complessità della struttura
organizzativa interessata, delle capacità professionali del singolo
dirigente, dei risultati conseguiti e della relativa valutazione,
delle specifiche competenze organizzative possedute, nonché delle
esperienze dirigenziali eventualmente maturate all'estero, presso
il settore privato o presso altre pubbliche amministrazioni, purché
attinenti all'incarico da conferire.
2. L'attribuzione degli incarichi è assicurata mediante
l'applicazione di criteri che favoriscano la mobilità trasversale e
lo sviluppo professionale, tenuto conto delle esigenze di
continuità e funzionalità delle strutture e delle competenze
specialistiche richieste in relazione ai singoli incarichi da
conferire. Al conferimento degli incarichi e al passaggio ad
incarichi diversi non si applica l'articolo 2103 del codice
civile.
3. Il provvedimento di incarico deve contenere l'indicazione
dei compiti che lo caratterizzano e delle risorse di cui il
dirigente preposto può avvalersi.
4. Prima di procedere al conferimento degli incarichi, l'ente
rende conoscibili, anche mediante pubblicazione di apposito avviso
sul proprio sito istituzionale, il numero e la tipologia dei posti
dirigenziali che si rendono disponibili e le competenze richieste,
acquisisce le disponibilità dei dirigenti interessati appartenenti
alla qualifica unica dirigenziale e le valuta.
5. Gli incarichi dirigenziali possono essere conferiti a
personale esterno all'ente nei casi di cui agli articoli 21, comma
2, e 22, comma 4, entro il limite complessivo massimo del 15 per
cento della dotazione organica dirigenziale.
6. Resta ferma la disciplina specificamente prevista per i
segretari degli enti locali dalla legge regionale 19 agosto 1998,
n. 46 (Norme in materia di segretari comunali della Regione
autonoma Valle d'Aosta), e dal regolamento regionale 17 agosto
1999, n. 4 (Ordinamento dei segretari degli enti locali della Valle
d'Aosta), ai quali le disposizioni del presente capo si applicano
in quanto compatibili con l'ordinamento per essi previsti dalla
predetta disciplina.
Articolo 21
(Incarichi dirigenziali di primo livello)
1. Gli incarichi di dirigente di primo livello sono conferiti
al personale della qualifica unica dirigenziale, in possesso di
laurea magistrale, con un'anzianità di almeno tre anni nella
qualifica dirigenziale.
2. L'incarico di dirigente di primo livello può essere
conferito, nel rispetto del limite percentuale di cui all'articolo
20, comma 5, anche a soggetti esterni all'ente in possesso di
laurea magistrale e con un'esperienza professionale, almeno
quinquennale, maturata nell'ultimo decennio in aziende o enti,
pubblici o privati, con contratto di lavoro dirigenziale ovvero
acquisita nell'esercizio di attività libero-professionale, con
iscrizione al relativo albo ove prevista dai relativi ordinamenti
professionali.
3. Nel caso di conferimento dell'incarico a soggetti esterni,
il rapporto di lavoro del dirigente di primo livello è a tempo
pieno ed esclusivo ed è regolato da un contratto di lavoro di
diritto privato a tempo determinato.
4. Il conferimento dell'incarico di dirigente di primo
livello a soggetti esterni è subordinato alla sospensione, per la
durata dell'incarico, dello svolgimento di prestazioni lavorative
derivanti da rapporti di impiego precedentemente assunti o dello
svolgimento di prestazioni professionali; il conferimento
dell'incarico di dirigente di primo livello a dipendenti degli enti
di cui all'articolo 1, comma 1, ne determina il collocamento in
aspettativa senza assegni per l'intera durata dell'incarico, salvo
motivato diniego opposto dall'ente di appartenenza in ordine alle
proprie preminenti esigenze organizzative.
5. Gli incarichi di dirigente di primo livello sono conferiti
dal competente organo di direzione politico-amministrativa
dell'ente, entro sessanta giorni dal suo insediamento e ad ogni
vacanza di incarico, per un periodo non inferiore a tre anni e non
superiore a cinque anni, e cessano in ogni caso al termine del
mandato dell'organo che li ha conferiti o proposti. La durata
dell'incarico può essere inferiore a tre anni se coincide con il
conseguimento del limite di età o dell'anzianità contributiva
massima per il collocamento d'ufficio a riposo
dell'interessato.
6. Gli incarichi continuano ad essere esercitati dai titolari
fino al successivo conferimento.
7. Nell'Amministrazione regionale, gli incarichi dirigenziali
di primo livello sono conferiti dalla Giunta regionale, su proposta
del Presidente della Regione o dell'assessore regionale
competente.
Articolo 22
(Incarichi dirigenziali di secondo livello)
1. Gli incarichi di dirigente di secondo livello sono
conferiti al personale della qualifica unica dirigenziale.
2. Gli incarichi di dirigente di secondo livello sono
conferiti dal competente organo di direzione
politico-amministrativa dell'ente, su proposta del dirigente di
primo livello laddove esistente, per un periodo non inferiore a tre
anni e non superiore a cinque anni. In caso di primo conferimento,
la durata dell'incarico è pari a tre anni. La durata dell'incarico
può essere inferiore a tre anni se coincide con il conseguimento
del limite di età o dell'anzianità contributiva massima per il
collocamento d'ufficio a riposo dell'interessato.
3. Gli incarichi continuano ad essere esercitati dai titolari
fino al successivo conferimento.
4. Gli incarichi di dirigente di secondo livello possono
essere conferiti a soggetti esterni all'ente in possesso dei
requisiti per l'accesso alla qualifica unica dirigenziale di cui
all'articolo 18. Gli incarichi di dirigente di secondo livello
possono essere conferiti, nel rispetto del limite percentuale di
cui all'articolo 20, comma 5, anche a dipendenti dell'ente di
categoria D, se in possesso dei requisiti per l'accesso alla
qualifica unica dirigenziale di cui all'articolo 18, comma 1,
lettera a), previo collocamento in aspettativa senza assegni per
l'intera durata dell'incarico.
5. Gli incarichi di cui al comma 4 sono regolati da contratti
di lavoro di diritto privato a tempo determinato. Il conferimento
degli incarichi a personale esterno all'ente è subordinato alla
sospensione, per la durata dell'incarico, dello svolgimento di
prestazioni lavorative derivanti da rapporti di impiego
precedentemente assunti o dello svolgimento di prestazioni
professionali; il conferimento dell'incarico di dirigente di
secondo livello a dipendenti degli enti di cui all'articolo 1,
comma 1, ne determina il collocamento in aspettativa senza assegni
per l'intera durata dell'incarico, salvo motivato diniego opposto
dall'ente di appartenenza in ordine alle proprie preminenti
esigenze organizzative.
6. Nell'Amministrazione regionale, gli incarichi dirigenziali
di secondo livello sono conferiti dalla Giunta regionale, su
proposta del dirigente di primo livello della struttura
organizzativa di riferimento.
Articolo 23
(Trattamento economico della dirigenza)
1. La retribuzione del personale dirigenziale è determinata
dal contratto collettivo regionale di lavoro per l'area
dirigenziale, il quale prevede che la retribuzione di posizione sia
correlata alle funzioni attribuite e alle connesse responsabilità.
Il trattamento economico dei dirigenti esterni, definito dai
contratti individuali di lavoro, non può eccedere quello
determinato dal contratto collettivo regionale di lavoro per i
dirigenti di pari livello appartenenti alla qualifica unica
dirigenziale.
Articolo 24
(Assegnazione di quote del bilancio)
1. Entro quarantacinque giorni dall'approvazione del bilancio
annuale, gli organi di direzione politico-amministrativa dell'ente
assegnano a ciascuna struttura organizzativa dirigenziale, con gli
obiettivi strategici ed operativi ivi definiti, specifiche quote
del bilancio medesimo, individuando le corrispondenti unità
previsionali di base.
2. Compete ai dirigenti il potere di spesa sulle quote di
bilancio assegnate dall'organo di direzione politico-amministrativa
alla struttura organizzativa cui gli stessi sono preposti.
Articolo 25
(Formazione ed aggiornamento della dirigenza)
1. La formazione e l'aggiornamento professionale dei
dirigenti sono strumenti per la valorizzazione delle capacità e
delle attitudini individuali e del più efficace e qualificato
espletamento delle attività e costituiscono parametro per il
sistema di misurazione e valutazione dell'attività dirigenziale di
cui all'articolo 31.
2. Per le finalità di cui al comma 1, nell'ambito degli
indirizzi definiti annualmente, gli enti di cui all'articolo 1,
comma 1, attivano programmi e iniziative da attuarsi avvalendosi di
strutture pubbliche o private specializzate nelle discipline
richieste o istituendo corsi in convenzione con enti di alta
formazione specializzati in attività formative per la pubblica
amministrazione.
Articolo 26
(Assenza, impedimento e vacanza)
1. In caso di assenza o impedimento, per un periodo non
superiore a sessanta giorni, di un dirigente di secondo livello, le
relative funzioni sono affidate al dirigente di primo livello
sovraordinato o, in mancanza del primo livello dirigenziale, ad
altro dirigente. In caso di assenza o impedimento, per un periodo
non superiore a sessanta giorni, di un dirigente di primo livello,
le relative funzioni sono affidate ad altro dirigente di secondo
livello appartenente alla medesima struttura organizzativa,
individuato dal dirigente di primo livello interessato. Per periodi
di durata superiore a sessanta giorni, le relative funzioni
dirigenziali possono essere assolte mediante l'attribuzione di
altro incarico dirigenziale.
2. In caso di vacanza di un posto dirigenziale, le relative
funzioni sono affidate al dirigente di primo livello sovraordinato
o ad altro dirigente qualora la vacanza riguardi un posto di
dirigente di primo livello o in mancanza del primo livello
dirigenziale. Se le procedure per la copertura del posto non sono
avviate entro novanta giorni dal verificarsi della vacanza, si
procede alla revisione organizzativa, mediante soppressione della
struttura dirigenziale vacante.
3. Il contratto collettivo regionale di lavoro determina il
trattamento economico cui i dirigenti reggenti o supplenti hanno
diritto per il periodo di espletamento delle relative
funzioni.
Articolo 27
(Assunzione di impieghi negli enti o nelle società
partecipati)
1. In deroga a quanto stabilito dall'articolo 72, comma 1, il
personale della qualifica unica dirigenziale degli enti di cui
all'articolo 1, comma 1, può assumere a tempo determinato impieghi
presso aziende, agenzie o società partecipate, anche
indirettamente, dalla Regione o dagli altri enti di cui
all'articolo 1, comma 1. In tali casi, il dirigente interessato è
collocato in aspettativa senza assegni per l'intera durata del
rapporto di impiego, salvo motivato diniego opposto dall'ente di
appartenenza in ordine alle proprie preminenti esigenze
organizzative.
Articolo 28
(Revoca degli incarichi dirigenziali e destinazione ad altro
incarico)
1. La revoca degli incarichi dirigenziali con destinazione ad
altro incarico può essere disposta dagli organi che li hanno
conferiti soltanto nei seguenti casi:
a) per motivate ragioni organizzative connesse al modificarsi
dell'esercizio delle funzioni e dei compiti, anche in relazione al
modificarsi dei programmi e dei progetti definiti dagli organi di
direzione politico-amministrativa;
b) per effetto dell'esito del procedimento di misurazione e
valutazione dell'attività svolta dai dirigenti di cui all'articolo
31.
2. Gli effetti economici conseguenti alla revoca degli
incarichi dirigenziali sono definiti dal contratto collettivo
regionale di lavoro. Sono fatti salvi gli effetti dell'eventuale
applicazione dell'articolo 29.
Articolo 29
(Responsabilità dirigenziale e Comitato dei garanti)
1. Ferma restando la responsabilità penale, civile,
amministrativa, contabile e disciplinare, i dirigenti sono
responsabili del risultato della gestione amministrativa, della
gestione del personale e delle risorse finanziarie e strumentali
loro attribuite, dell'osservanza degli indirizzi e delle direttive
generali emanati dagli organi di direzione politico-amministrativa
e del raggiungimento degli obiettivi assegnati.
2. Nel caso di accertamenti negativi concernenti le
prestazioni, le competenze organizzative e il livello di
conseguimento degli obiettivi assegnati, imputabili ai dirigenti e
risultanti in applicazione del sistema di misurazione e valutazione
di cui all'articolo 31, i provvedimenti conseguenti previsti dal
contratto collettivo regionale di lavoro, ivi compresi, per i casi
di maggiore gravità, il collocamento in disponibilità e il recesso
dal rapporto di lavoro, sono adottati, previa contestazione e nel
rispetto dei principi del contraddittorio, dagli enti di cui
all'articolo 1, comma 1, previo parere conforme del Comitato dei
garanti, composto da tre membri effettivi e tre supplenti e
nominato con decreto del Presidente della Regione.
3. Il Comitato dei garanti è presieduto da un esperto
designato dalla Giunta regionale tra i magistrati della Corte dei
conti o tra i docenti universitari con esperienza nel controllo
sulla gestione o organizzazione aziendale. Di esso fanno parte un
dirigente degli enti di cui all'articolo 1, comma 1, eletto dai
dirigenti appartenenti alla qualifica unica dirigenziale dei
medesimi enti, con le modalità stabilite dal contratto collettivo
regionale di lavoro ed un esperto designato dal Consiglio
permanente degli enti locali, con specifica e comprovata esperienza
nei settori dell'organizzazione amministrativa e del lavoro
pubblico.
4. Con deliberazione della Giunta regionale sono stabiliti le
modalità di funzionamento del Comitato dei garanti e i compensi
spettanti ai componenti, da ripartirsi tra gli enti di cui
all'articolo 1, comma 1. Il Comitato dura in carica cinque anni e i
componenti possono essere riconfermati per una sola volta.
5. Il parere del Comitato dei garanti è reso entro il termine
di quarantacinque giorni dalla richiesta; decorso inutilmente tale
termine, si prescinde dal parere.
CAPO IV
TRASPARENZA E VALUTAZIONE DELLA PERFORMANCE
Articolo 30
(Interventi per la trasparenza)
1. Gli enti di cui all'articolo 1, comma 1, garantiscono la
massima trasparenza della propria azione organizzativa e lo
sviluppo della cultura della legalità e dell'integrità del proprio
personale.
2. La trasparenza è intesa come accessibilità totale, anche
attraverso lo strumento della pubblicazione sul proprio sito
istituzionale, delle informazioni concernenti ogni aspetto
dell'organizzazione, degli indicatori relativi agli andamenti
gestionali e all'utilizzo delle risorse per il perseguimento delle
funzioni istituzionali, dei risultati dell'attività di misurazione
e valutazione, allo scopo di favorire forme diffuse di controllo
del rispetto dei principi di buon andamento e imparzialità.
Articolo 31
(Sistema di misurazione e valutazione della
performance)
1. Al fine di valutare la performance organizzativa ed
individuale, gli enti di cui all'articolo 1, comma 1, adottano
progressivamente un apposito sistema di misurazione e valutazione,
nel rispetto delle relazioni sindacali ove previste dal contratto
collettivo regionale di lavoro. Il sistema di misurazione e
valutazione della performance individua le fasi, i tempi, le
modalità, i soggetti e le responsabilità del processo di
misurazione e valutazione della performance, le modalità di
raccordo e di integrazione con i sistemi di controllo esistenti e
con i documenti di programmazione finanziaria e di
bilancio.
Articolo 32
(Performance organizzativa)
1. La performance organizzativa concerne:
a) l'attuazione di piani e programmi e la misurazione
dell'effettivo grado di attuazione dei medesimi e i riflessi in
termini di soddisfazione dei bisogni della comunità
amministrata;
b) la rilevazione del livello di soddisfazione dei
destinatari, diretti e indiretti, delle attività e dei
servizi;
c) la modernizzazione e il miglioramento qualitativo
dell'organizzazione e delle competenze professionali;
d) lo sviluppo qualitativo e quantitativo delle relazioni con
gli utenti e i destinatari delle attività e dei servizi, anche
mediante lo sviluppo di forme di collaborazione e
partecipazione;
e) l'efficienza nell'impiego delle risorse, anche con
riguardo al contenimento dei costi e al rispetto e alla riduzione
dei termini dei procedimenti amministrativi;
f) la qualità e la quantità delle prestazioni e dei servizi
erogati;
g) il raggiungimento degli obiettivi di promozione delle pari
opportunità.
Articolo 33
(Performance individuale dei dirigenti)
1. La performance individuale dei dirigenti è
collegata:
a) agli indicatori di performance relativi alla propria
struttura organizzativa;
b) al raggiungimento di specifici obiettivi
individuali;
c) alle competenze professionali e manageriali
dimostrate.
Articolo 34
(Performance individuale del personale)
1. La performance individuale del personale è misurata dai
dirigenti sulla base del sistema di misurazione e valutazione della
performance ed è collegata:
a) al raggiungimento di eventuali specifici obiettivi di
gruppo o individuali;
b) alla qualità del contributo assicurato alla performance
della struttura organizzativa di appartenenza;
c) alle competenze dimostrate e ai comportamenti
professionali e organizzativi.
Articolo 35
(Trasparenza della performance)
1. Al fine di assicurare la qualità, la comprensibilità e
l'attendibilità dei documenti di rappresentanza della performance e
di garantire la massima trasparenza, gli enti di cui all'articolo
1, comma 1, adottano, con le modalità e per la durata stabilite nei
provvedimenti di organizzazione, avvalendosi del supporto della
Commissione indipendente di valutazione della performance di cui
all'articolo 36:
a) un documento programmatico o piano della performance che
definisce, con riferimento agli obiettivi individuati e alle
risorse disponibili, gli indicatori per la misurazione e la
valutazione della performance dell'ente, nonché gli obiettivi
operativi individuali assegnati ai dirigenti e i relativi
indicatori;
b) un documento di relazione sulla performance che evidenzia,
a consuntivo, i risultati organizzativi ed individuali raggiunti
rispetto agli obiettivi programmati e alle risorse, rilevando gli
eventuali scostamenti.
2. Il piano della performance è costantemente aggiornato al
fine dell'inserimento di eventuali variazioni intervenute nel
periodo di riferimento nella definizione degli obiettivi o dei
relativi indicatori.
3. Gli obiettivi, strategici e operativi, sono definiti in
relazione ai bisogni della collettività, alle priorità politiche e
alle strategie dell'ente; essi devono essere riferiti ad un arco
temporale determinato, definiti in modo specifico e misurabili in
termini oggettivi e chiari, tenuto conto della qualità e della
quantità delle risorse finanziarie, strumentali e umane
disponibili.
Articolo 36
(Commissione indipendente di valutazione della
performance)
1. La Commissione indipendente di valutazione della
performance è istituita presso la Presidenza della Regione ed è
composta da tre membri; essa svolge, in particolare, riferendo
direttamente agli organi di direzione politico-amministrativa, ai
quali comunica le criticità riscontrate e suggerisce gli eventuali
correttivi da adottare, le seguenti funzioni per tutti gli enti di
cui all'articolo 1, comma 1:
a) monitorare il funzionamento complessivo del sistema di
misurazione e valutazione della performance;
b) convalidare la relazione sulla performance;
c) proporre annualmente la valutazione della dirigenza ai
fini dell'attribuzione della retribuzione di risultato;
d) controllare la corretta applicazione dei processi di
misurazione e valutazione e dell'utilizzo degli strumenti di cui
all'articolo 37.
2. La Commissione indipendente di valutazione della
performance è composta da esperti di elevata professionalità,
esterni agli enti di cui all'articolo 1, comma 1, con comprovate
competenze o esperienze maturate in Italia o all'estero, sia nel
settore pubblico sia in quello privato, in materia di servizi
pubblici, management e misurazione della performance, nonché di
gestione e valutazione del personale. I componenti della
Commissione, di cui almeno uno con esperienza maturata nel settore
pubblico, non possono essere scelti tra persone che rivestono
incarichi pubblici elettivi o cariche in partiti politici o in
organizzazioni sindacali e in ogni caso non devono avere interessi
in conflitto con i compiti della Commissione.
3. I componenti della Commissione sono nominati per un
periodo di tre anni con deliberazione della Giunta regionale
adottata d'intesa con il Consiglio permanente degli enti locali,
che stabilisce anche l'ammontare dei compensi spettanti; i
componenti della Commissione possono essere riconfermati.
4. La Commissione si avvale, per le attività funzionali,
della struttura regionale competente in materia di personale; i
costi di gestione della Commissione sono ripartiti,
proporzionalmente, tra gli enti di cui all'articolo 1, comma
1.
Articolo 37
(Merito e premi)
1. Al fine di favorire il merito e la produttività dei
singoli, gli enti di cui all'articolo 1, comma 1, promuovono il
miglioramento della performance organizzativa e individuale anche
attraverso l'utilizzo di sistemi premianti, secondo logiche
meritocratiche che evitino la corresponsione di trattamenti
economici indifferenziati e generalizzati, con le modalità
stabilite nei provvedimenti di organizzazione e nel rispetto dei
criteri generali definiti nel contratto collettivo regionale di
lavoro; i sistemi premianti sono, in particolare, volti a
valorizzare i dipendenti che conseguono i migliori risultati e
quelli coinvolti in progetti innovativi che incrementano la qualità
delle attività e dei servizi offerti con l'attribuzione di
incentivi di sviluppo economico o di carriera.
Articolo 38
(Pubblicazione sul sito istituzionale)
1. Gli enti di cui all'articolo 1, comma 1, provvedono alla
pubblicazione sul proprio sito istituzionale di un'apposita sezione
contenente:
a) i curricula vitae, i compensi annuali, gli indirizzi di
posta elettronica e i numeri telefonici ad uso professionale di
coloro che compongono gli organi di direzione
politico-amministrativa dell'ente;
b) i curricula vitae, le retribuzioni annuali, gli indirizzi
di posta elettronica e i numeri telefonici ad uso professionale dei
dirigenti;
c) i tassi di assenza e presenza del personale distinti per
struttura dirigenziale;
d) i nominativi e i curricula vitae dei componenti della
Commissione indipendente di valutazione della performance;
e) l'elenco degli incarichi, retribuiti e non, conferiti a
dipendenti pubblici o a soggetti privati.
2. L'obbligo di cui al comma 1 è esteso a tutti gli enti,
aziende ed agenzie dipendenti dalla Regione o dagli altri enti di
cui all'articolo 1, comma 1, e alle società da essi partecipate,
anche indirettamente.
3. Gli enti di cui all'articolo 1, comma 1, sono tenuti a
pubblicare una sezione specifica per la trasparenza della
performance sul proprio sito istituzionale contenente:
a) il piano della performance e la relazione sulla
performance;
b) l'ammontare complessivo dei premi stanziati legati alla
performance e l'ammontare dei premi effettivamente
distribuiti;
c) l'analisi dei dati relativi al grado di differenziazione
nell'utilizzo della premialità per i dirigenti e il
personale.
CAPO V
ORGANICI E GESTIONE DELLE RISORSE UMANE
Articolo 39
(Istituzione degli organici)
1. Il personale degli enti di cui all'articolo 1, comma 1, è
inquadrato in un unico ruolo per ogni ente.
2. Il personale dell'Amministrazione regionale, inquadrato
nel ruolo unico regionale, è suddiviso nei seguenti
organici:
a) Giunta regionale;
b) Consiglio regionale;
c) Corpo forestale della Valle d'Aosta;
d) istituzioni scolastiche ed educative dipendenti dalla
Regione;
e) personale professionista del Corpo valdostano dei vigili
del fuoco.
3. La mobilità tra gli organici di cui al comma 2 è gestita
mediante la mobilità interna di cui all'articolo 43, commi 1, 2 e
3.
4. Non è ammessa la mobilità dagli altri organici di cui al
comma 2 a quello del Corpo forestale della Valle d'Aosta,
limitatamente ai profili professionali di funzionario forestale,
ispettore forestale, sovrintendente forestale, agente forestale ed
armiere, e a quello professionista dell'area operativo-tecnica del
Corpo valdostano dei vigili del fuoco.
Articolo 40
(Assegnazione del personale alle strutture)
1. L'assegnazione delle risorse umane alle strutture
organizzative dirigenziali, anche a seguito di riorganizzazioni
parziali, è effettuata, ai sensi dell'articolo 3, comma 3, lettera
d), dagli organi di direzione politico-amministrativa dell'ente,
tenuto conto degli obiettivi assegnati ai dirigenti, delle proposte
dei dirigenti di primo livello interessati o, in mancanza del primo
livello dirigenziale, dei dirigenti competenti, e dei provvedimenti
di organizzazione che istituiscono le strutture temporanee o di
progetto.
2. Ai sensi dell'articolo 3, comma 3, lettera d), ogni ente
adotta un piano di programmazione triennale aggiornato annualmente
nel quale è definito il fabbisogno di personale e dei relativi
posti della dotazione organica da ricoprire a tempo indeterminato,
attraverso la coordinata attuazione dei processi di mobilità e di
reclutamento.
Articolo 41
(Reclutamento)
1. L'assunzione a tempo indeterminato del personale degli
enti di cui all'articolo 1, comma 1, avviene sulla base di
programmi annuali, che costituiscono articolazione del documento di
programmazione triennale del fabbisogno, mediante:
a) procedure selettive volte all'accertamento della
professionalità richiesta, che garantiscono l'accesso
dall'esterno;
b) avviamento degli iscritti alle liste dei centri per
l'impiego per le figure professionali di categoria A. Resta salvo
quanto disposto dall'articolo 3, comma 2, della legge regionale 28
luglio 2000, n. 21 (Nuove disposizioni sulla disciplina del
personale amministrativo, tecnico ed ausiliario delle istituzioni
scolastiche ed educative dipendenti dalla Regione (ATAR).
Abrogazione delle leggi regionali 27 dicembre 1979, n. 81, 10
maggio 1985, n. 31, e 11 maggio 1998, n. 29).
2. Le assunzioni obbligatorie da parte degli enti di cui
all'articolo 1, comma 1, sono effettuate nei casi e con le modalità
stabiliti dalla normativa statale vigente in materia, previa
verifica della compatibilità dell'invalidità con le mansioni da
svolgere. L'assunzione obbligatoria per chiamata diretta nominativa
è estesa anche al coniuge superstite e ai figli del personale del
Corpo forestale della Valle d'Aosta, limitatamente ai profili
professionali di funzionario forestale, ispettore forestale,
sovrintendente forestale, agente forestale ed armiere, del
personale professionista dell'area operativo-tecnica del Corpo
valdostano dei vigili del fuoco e del personale della Polizia
locale, deceduto nell'espletamento del servizio.
3. Prima di procedere all'espletamento di procedure selettive
pubbliche per la copertura di posti vacanti della dotazione
organica, gli enti di cui all'articolo 1, comma 1, verificano
l'assenza di personale in disponibilità iscritto negli elenchi di
cui all'articolo 44, comma 2, utilmente ricollocabile.
4. L'impiego presso gli enti di cui all'articolo 1, comma 1,
è subordinato all'accertamento preliminare della conoscenza della
lingua francese o italiana.
5. L'Amministrazione regionale può bandire procedure
selettive pubbliche uniche per la copertura dei posti disponibili
anche negli altri enti di cui all'articolo 1, comma 1. Il bando
disciplina le modalità di utilizzazione della graduatoria unica,
secondo i criteri e le modalità stabiliti con il regolamento
regionale di cui al comma 11.
6. Gli enti di cui all'articolo 1, comma 1, approvano le
graduatorie e dichiarano i vincitori del concorso. Le graduatorie
hanno validità triennale dalla data di approvazione. La graduatoria
approvata è pubblicata sul sito istituzionale dell'ente e nel
Bollettino ufficiale della Regione. Ai componenti delle commissioni
esaminatrici, se esterni rispetto all'ente che ha avviato la
procedura selettiva, è corrisposto un compenso determinato con
deliberazione del competente organo di direzione
politico-amministrativa, in misura non superiore a quella massima
stabilita con deliberazione della Giunta regionale.
7. Il contratto individuale di lavoro deve stipularsi per
iscritto e deve essere sottoscritto da entrambe le parti prima
dell'effettiva ammissione in servizio.
8. Il contratto individuale di lavoro prevede l'effettuazione
di un periodo di prova, durante il quale ciascuna delle parti può
recedere senza obbligo di preavviso e al termine del quale
l'assunzione diventa definitiva e il servizio prestato è computato
nell'anzianità di servizio. Il periodo di prova ha durata di tre
mesi per le categorie A e B e di sei mesi per le restanti categorie
e per la qualifica unica dirigenziale.
9. Il mancato superamento del periodo di prova è comunicato
all'interessato, sulla base della valutazione effettuata dal
dirigente responsabile della struttura di appartenenza.
10. Il mancato superamento del periodo di prova del dirigente
è comunicato all'interessato, sulla base della valutazione
effettuata dal dirigente sovraordinato o, in mancanza, dal
competente organo di direzione politico-amministrativa
dell'ente.
11. I requisiti di accesso, le modalità e i criteri per il
reclutamento del personale degli enti di cui all'articolo 1, comma
1, sono disciplinati con regolamento regionale. Nelle more della
sua approvazione, continuano ad applicarsi, in quanto compatibili
con la presente legge, le disposizioni di cui al regolamento
regionale 11 dicembre 1996, n. 6 (Norme sull'accesso agli organici
dell'Amministrazione regionale, degli enti pubblici non economici
dipendenti dalla Regione e degli enti locali della Valle
d'Aosta).
12. Gli atti relativi all'assunzione ed ogni altro atto
concernente il rapporto di lavoro dei dipendenti degli enti di cui
all'articolo 1, comma 1, sono iscritti nel foglio matricolare e
conservati in un apposito fascicolo, al fine di poter assicurare in
ogni momento ed in maniera completa ed integrale la valutazione
della carriera e del comportamento professionale ed
organizzativo.
13. I dipendenti degli enti di cui all'articolo 1, comma 1,
sono tenuti a comunicare all'ente di appartenenza ogni variazione
della propria residenza o del proprio domicilio intervenuta durante
il rapporto di lavoro.
14. Nell'ambito delle procedure selettive pubbliche per
l'accesso alle categorie e alle posizioni, gli enti di cui
all'articolo 1, comma 1, possono destinare al personale interno, in
possesso del titolo di studio richiesto per l'accesso dall'esterno
o dei requisiti di anzianità professionale stabiliti nel
regolamento regionale di cui al comma 11, una riserva di posti non
superiore al 50 per cento di quelli messi a concorso, fatto salvo
quanto specificamente previsto per il personale appartenente al
Corpo forestale della Valle d'Aosta, limitatamente ai profili
professionali di funzionario forestale, ispettore forestale,
sovrintendente forestale, agente forestale ed armiere e per quello
professionista dell'area operativo-tecnica del Corpo valdostano dei
vigili del fuoco. La valutazione positiva conseguita dal dipendente
per almeno tre anni consecutivi nell'ultimo triennio costituisce
titolo rilevante ai fini dell'attribuzione dei posti riservati nei
concorsi per l'accesso alla categoria o alla posizione
superiore.
Articolo 42
(Utilizzazione di contratti di lavoro a tempo
determinato)
1. Gli enti di cui all'articolo 1, comma 1, possono procedere
all'assunzione di personale con contratti di lavoro subordinato a
tempo determinato, pieno o parziale, per la sostituzione di
personale assente con diritto alla conservazione del posto, escluso
il periodo di ferie. Le modalità per le assunzioni a tempo
determinato sono stabilite con il regolamento regionale di cui
all'articolo 41, comma 11; nelle more dell'adozione del predetto
regolamento, continuano
a trovare applicazione le
disposizioni di cui all'articolo 13 del regolam. reg.
6/1996.
2. Gli enti di cui all'articolo 1, comma 1, possono
costituire rapporti di lavoro a tempo determinato, pieno o
parziale, di durata non superiore a nove mesi, anche per la
realizzazione di interventi specifici e finalizzati, individuati
nei provvedimenti di organizzazione.
3. La costituzione di rapporti di lavoro a tempo determinato,
pieno o parziale, è inoltre consentita per la realizzazione di
progetti in materia di politiche del lavoro e della formazione
professionale, di servizi per l'impiego e di programmazione
afferente alla politica di coesione comunitaria e nazionale; in
tali casi, il personale è assunto mediante procedure selettive
pubbliche e la durata massima del rapporto di lavoro, il cui
finanziamento è a valere sugli stanziamenti previsti per i
programmi cofinanziati dal fondo sociale europeo, dal fondo europeo
di sviluppo regionale e dal fondo per le aree sottoutilizzate, è di
tre anni.
4. Gli interventi e i progetti di cui ai commi 2 e 3 devono
prevedere:
a) la tipologia e la qualità dell'intervento o del
progetto;
b) il numero di unità di personale e i profili professionali
necessari;
c) la durata dell'intervento o del progetto.
Articolo 43
(Mobilità)
1. I provvedimenti di organizzazione, nel rispetto del
contratto collettivo regionale di lavoro e con l'obiettivo di
perseguire l'ottimale distribuzione delle risorse umane, la loro
riconversione e l'arricchimento professionale, disciplinano i
criteri e le modalità per l'attuazione della mobilità interna e tra
gli enti di cui all'articolo 1, comma 1, garantendo pubblicità e
trasparenza nelle relative procedure, definite da apposito accordo
collettivo, anche al fine di assicurare il riequilibrio tra carenze
ed eccedenze di organico e la ricollocazione di personale con
riduzione di capacità lavorativa certificata dai competenti organi
sanitari.
2. Il personale può essere trasferito nell'ambito della
dotazione organica dell'ente e nel rispetto della categoria e
posizione di appartenenza a domanda o per esigenze organizzative
dell'ente, debitamente motivate, purché in possesso dei requisiti
professionali richiesti per l'accesso ad un eventuale nuovo
profilo.
3. Per il soddisfacimento di esigenze organizzative
temporanee e nel rispetto della categoria e posizione di
appartenenza, gli enti di cui all'articolo 1, comma 1, possono
disporre, per periodi di tempo determinati, l'assegnazione
temporanea di personale, il quale conserva la titolarità del posto
di provenienza senza poter essere sostituito.
4. Gli enti di cui all'articolo 1, comma 1, possono ricoprire
posti vacanti della dotazione organica mediante cessione del
contratto individuale di lavoro di dipendenti, appartenenti alla
stessa categoria e posizione, in servizio presso altri enti del
comparto unico regionale, in possesso dei requisiti professionali
richiesti per l'accesso ad un eventuale nuovo profilo, secondo le
modalità definite dal contratto collettivo regionale di lavoro. Il
trasferimento è disposto sulla base della professionalità del
dipendente richiedente, in relazione al posto ricoperto e a quello
da ricoprire, previo assenso dell'ente di appartenenza.
Articolo 44
(Gestione del personale in disponibilità)
1. Per quanto non diversamente stabilito dal presente
articolo, le eccedenze di personale restano disciplinate dalla
normativa statale vigente, ferma restando la titolarità delle
prerogative ivi previste in capo alle organizzazioni sindacali
firmatarie del contratto collettivo regionale di lavoro.
2. Il personale in disponibilità degli enti di cui
all'articolo 1, comma 1, è iscritto in appositi elenchi secondo
l'ordine cronologico di sospensione del relativo rapporto di
lavoro.
3. Alle strutture degli enti di cui all'articolo 1, comma 1,
incaricate di gestire gli elenchi di cui al comma 2, sono affidati
i compiti di riqualificazione professionale e di ricollocazione
presso altri enti.
4. Il personale in disponibilità iscritto negli appositi
elenchi ha diritto al trattamento economico in godimento, per la
durata massima di due anni. La spesa relativa grava sul bilancio
dell'ente di appartenenza sino al trasferimento ad altro ente
ovvero al raggiungimento del periodo massimo di fruizione
dell'indennità. Il rapporto di lavoro si intende definitivamente
risolto a tale data. Gli oneri sociali relativi alla retribuzione
goduta al momento del collocamento in disponibilità sono
corrisposti dall'ente di appartenenza all'ente previdenziale di
riferimento per tutto il periodo della disponibilità.
Articolo 45
(Comando e distacco)
1. La mobilità può essere attuata anche attraverso l'istituto
del comando, limitatamente a posti vacanti della dotazione organica
degli enti di cui all'articolo 1, comma 1, da e verso altri enti
pubblici, su richiesta motivata dell'ente e previo assenso del
dipendente interessato.
2. Il comando è disposto per un tempo determinato e può
essere rinnovato per esigenze di servizio.
3. Il personale comandato deve essere in possesso della
categoria e posizione corrispondenti al posto per il quale è
disposto il comando oltre che dei requisiti professionali richiesti
per l'accesso ad un eventuale nuovo profilo.
4. L'onere per il personale comandato è posto a carico
dell'ente presso il quale il dipendente interessato opera
funzionalmente.
5. Il personale comandato presso gli enti di cui all'articolo
1, comma 1, può richiedere, decorsi almeno due anni dall'inizio del
periodo di comando, il trasferimento nei ruoli dell'ente presso cui
presta servizio. Il trasferimento è disposto, previo accertamento
della conoscenza della lingua francese o italiana, da effettuarsi
con le modalità stabilite per l'assunzione negli enti di cui
all'articolo 1, comma 1, e mediante cessione del relativo contratto
di lavoro con inquadramento nella categoria e posizione
corrispondenti a quelle possedute nell'ente di provenienza.
6. Per motivate e comuni esigenze di pubblico interesse, gli
enti di cui all'articolo 1, comma 1, possono inoltre disporre il
distacco di proprio personale presso le amministrazioni dello Stato
o altri enti pubblici nazionali aventi sede nel territorio
regionale. Il distacco non può superare il periodo di ventiquattro
mesi continuativi e può essere revocato dall'ente che lo ha
disposto in qualunque momento per le proprie preminenti esigenze
organizzative. Il personale distaccato conserva l'assegnazione nel
posto di provenienza e può essere sostituito con altro personale
per l'intera durata del periodo di distacco. L'onere per il
personale distaccato è posto a carico dell'ente di
appartenenza.
TITOLO III
RELAZIONI SINDACALI
CAPO I
CONTRATTAZIONE COLLETTIVA
Articolo 46
(Oggetto, ambito di applicazione e finalità)
1. Il presente capo reca disposizioni in materia di
contrattazione collettiva regionale di comparto, di settore e
decentrata, al fine di conseguire una migliore organizzazione del
lavoro e di assicurare il rispetto della ripartizione tra le
materie riservate alla legge, nonché, sulla base di questa, ai
provvedimenti di organizzazione e all'autonoma determinazione dei
dirigenti, e quelle sottoposte alla contrattazione
collettiva.
Articolo 47
(Contratto collettivo di comparto, di settore e
decentrato)
1. La contrattazione collettiva per il personale degli enti
di cui all'articolo 1, comma 1, è articolata su tre livelli: di
comparto, di settore e decentrato.
2. Gli enti di cui all'articolo 1, comma 1, costituiscono un
unico comparto di contrattazione. Eventuali modificazioni del
comparto unico possono essere apportate, sulla base di accordi
stipulati tra l'Agenzia regionale per le relazioni sindacali (ARRS)
di cui all'articolo 53, in rappresentanza della parte pubblica, e
le organizzazioni sindacali maggiormente rappresentative ai sensi
dell'articolo 54.
3. La contrattazione collettiva di comparto determina i
diritti e gli obblighi direttamente pertinenti al rapporto di
lavoro e le materie relative alle relazioni sindacali,
disciplinando gli istituti e le modalità della partecipazione. Sono
escluse dalla contrattazione collettiva le materie attinenti
all'organizzazione degli uffici e quelle afferenti alle
attribuzioni dirigenziali. Nelle materie relative alle sanzioni
disciplinari, alla valutazione delle prestazioni ai fini della
corresponsione dei trattamenti accessori, della mobilità e delle
progressioni economiche, al conferimento e alla revoca degli
incarichi dirigenziali, la contrattazione collettiva è consentita
nei limiti previsti dalla presente legge.
4. La contrattazione collettiva di comparto disciplina, in
coerenza con il settore privato, la struttura contrattuale, i
rapporti tra i diversi livelli di contrattazione e la durata dei
contratti collettivi di comparto, di settore e decentrati.
5. Gli enti di cui all'articolo 1, comma 1, attivano autonomi
livelli di contrattazione collettiva decentrata nel rispetto dei
vincoli di bilancio risultanti dagli strumenti di programmazione
annuale e pluriennale. La contrattazione collettiva decentrata, la
quale coincide con la contrattazione di settore nel caso in cui il
settore è composto da un solo ente, assicura, in particolare,
adeguati livelli di efficienza e produttività dei servizi pubblici,
incentivando l'impegno e la qualità della performance, attraverso
l'attribuzione di trattamenti economici accessori, anche
temporanei, legati al raggiungimento di risultati programmati
ovvero allo svolgimento di attività che richiedono particolare
impegno e responsabilità. La contrattazione collettiva decentrata e
di settore si svolge sulle materie ed entro i limiti stabiliti dal
contratto collettivo di comparto. Il contratto collettivo di
comparto definisce, inoltre, il termine delle sessioni negoziali in
sede decentrata o di settore. Alla scadenza del termine, le parti
riassumono le rispettive prerogative e libertà di iniziativa e
decisione.
6. Al fine di assicurare la continuità ed il miglior
svolgimento dell'attività amministrativa, qualora non si raggiunga
l'accordo per la stipulazione di un contratto collettivo decentrato
o di settore, l'ente o gli enti interessati possono provvedere,
scaduto il termine stabilito nel contratto collettivo di comparto,
ad autonome determinazioni, in via provvisoria, sulle materie
oggetto del mancato accordo fino alla successiva sottoscrizione.
Agli atti adottati unilateralmente si applicano le procedure di
controllo della compatibilità economico-finanziaria.
7. Il contratto collettivo di comparto, per gli enti di cui
all'articolo 1, comma 1, individua i criteri e i limiti finanziari
entro i quali deve svolgersi la contrattazione decentrata o di
settore.
8. Gli enti di cui all'articolo 1, comma 1, non possono in
ogni caso sottoscrivere in sede decentrata o di settore contratti
collettivi in contrasto con i vincoli e con i limiti risultanti dal
contratto collettivo di comparto o che disciplinano materie non
espressamente delegate a tali livelli negoziali. In caso contrario,
le relative clausole sono nulle, non possono essere applicate e
sono sostituite ai sensi degli articoli 1339 e 1419, comma secondo,
del codice civile.
9. A corredo di ogni contratto collettivo decentrato o di
settore, gli enti di cui all'articolo 1, comma 1, redigono una
relazione tecnico-finanziaria e una relazione illustrativa. Tali
relazioni sono certificate, per l'Amministrazione regionale, dalla
struttura regionale competente in materia di bilancio e, per gli
altri enti, dagli analoghi organi previsti dai rispettivi
ordinamenti.
10. Gli enti di cui all'articolo 1, comma 1, hanno l'obbligo
di pubblicare sul proprio sito istituzionale, con modalità che
garantiscano la piena visibilità e accessibilità delle
informazioni, i contratti decentrati o di settore stipulati,
unitamente alla relazione tecnico-finanziaria e a quella
illustrativa certificate dagli organi di controllo. La relazione
illustrativa evidenzia gli effetti attesi in esito alla
sottoscrizione del contratto collettivo decentrato o di settore in
materia di produttività ed efficienza dei servizi erogati, anche in
relazione alle richieste degli utenti.
11. Gli enti di cui all'articolo 1, comma 1, sono tenuti a
trasmettere all'ARRS, di norma per via telematica, entro cinque
giorni dalla sottoscrizione, il testo contrattuale con le allegate
relazioni tecnico-finanziaria e illustrativa e con l'indicazione
delle modalità di copertura dei relativi oneri con riferimento agli
strumenti di programmazione economica annuale e pluriennale,
affinché l'ARRS possa verificarne, entro i quindici giorni
successivi, la coerenza ed il rispetto dei criteri e dei limiti
imposti dal contratto collettivo di comparto.
Articolo 48
(Procedimento di contrattazione di comparto)
1. Gli enti di cui all'articolo 1, comma 1, esercitano il
potere di indirizzo nei confronti dell'ARRS e le altre competenze
relative alle procedure di contrattazione collettiva di comparto
mediante la partecipazione al Comitato regionale per le politiche
contrattuali, di seguito denominato Comitato.
2. Il Comitato è istituito presso la Presidenza della Regione
ed è composto, oltre che dal Presidente della Regione che lo
presiede o da un assessore suo delegato, da cinque componenti, di
cui due in rappresentanza dell'Amministrazione regionale designati
dalla Giunta regionale, due in rappresentanza degli enti locali,
designati dal Consiglio permanente degli enti locali, e uno
designato congiuntamente dagli altri enti appartenenti al comparto
unico regionale. Il Comitato regola autonomamente le proprie
modalità di funzionamento.
3. Gli atti di indirizzo nei confronti dell'ARRS per la
contrattazione collettiva di comparto sono emanati dal Comitato
prima di ogni rinnovo contrattuale. Gli atti indicano, tra
l'altro:
a) i criteri generali della disciplina contrattuale e delle
sue vicende modificative;
b) i criteri inerenti all'ordinamento professionale;
c) le disponibilità finanziarie totali, con riferimento ai
documenti di programmazione finanziaria e di bilancio approvati dal
Consiglio regionale o dai competenti organi degli altri enti di cui
all'articolo 1, comma 1, e il totale della spesa per le
retribuzioni;
d) i criteri per la definizione, in sede di contrattazione
collettiva decentrata o di settore, delle voci della retribuzione
legate ai rendimenti e ai risultati del personale e della gestione
complessiva;
e) gli standard di rendimento e di risultato e i criteri per
verificarli.
4. Il Comitato invia appositi atti di indirizzo all'ARRS in
tutti gli altri casi in cui è richiesta un'attività negoziale.
L'ARRS informa costantemente il Comitato sullo svolgimento delle
trattative.
5. L'ARRS, entro cinque giorni dalla conclusione delle
trattative, trasmette al Comitato l'ipotesi di accordo, corredata
della relazione tecnica e dei prospetti contenenti la
quantificazione complessiva dei costi contrattuali diretti ed
indiretti, con l'indicazione della relativa copertura
finanziaria.
6. Il Comitato, entro venti giorni dal ricevimento
dell'ipotesi di accordo, esprime il proprio parere su di essa,
nonché sugli oneri finanziari diretti e indiretti a carico dei
bilanci degli enti di cui all'articolo 1, comma 1, con il supporto
degli organi di controllo. L'ipotesi di accordo è sottoposta nei
dieci giorni successivi all'approvazione della Giunta
regionale.
7. Acquisita l'approvazione sull'ipotesi di accordo, il
Presidente dell'ARRS, nei cinque giorni successivi, sottoscrive con
le organizzazioni sindacali il contratto collettivo di comparto.
Prima della sottoscrizione, l'ARRS verifica, sulla base della
rappresentatività accertata per l'ammissione alle trattative ai
sensi dell'articolo 54, che le organizzazioni sindacali che
aderiscono all'ipotesi di accordo rappresentino nel loro complesso
almeno il 51 per cento come media ponderata tra il dato elettorale
e quello associativo nel comparto o nell'area contrattuale di
riferimento, calcolata con le proporzioni di cui all'articolo 54,
comma 2. Tale ultima verifica è effettuata dalla delegazione
trattante di parte pubblica anche ai fini della sottoscrizione dei
contratti collettivi di settore.
8. I contratti e gli accordi collettivi di comparto sono
pubblicati nel Bollettino ufficiale della Regione, sul sito
istituzionale dell'ARRS e degli enti interessati.
Articolo 49
(Tutela retributiva)
1. A decorrere dal mese di aprile dell'anno successivo alla
scadenza del contratto collettivo di comparto, qualora lo stesso
non sia ancora stato rinnovato, è riconosciuta al personale, ivi
compreso quello dirigenziale, degli enti di cui all'articolo 1,
comma 1, nella misura e con le modalità stabilite dal contratto
collettivo di comparto, e comunque entro i limiti delle risorse
finanziarie disponibili, un'anticipazione dei benefici complessivi
da attribuire all'atto del rinnovo contrattuale.
Articolo 50
(Contrattazione per l'area dirigenziale)
1. Il personale della qualifica unica dirigenziale
costituisce area autonoma e separata di contrattazione.
2. Il contratto collettivo di comparto dell'area dirigenziale
è stipulato, con le modalità di cui al presente capo, dall'ARRS per
la parte pubblica e, per la parte sindacale, dalle organizzazioni
sindacali maggiormente rappresentative ai sensi dell'articolo
54.
Articolo 51
(Interpretazione autentica dei contratti collettivi)
1. Qualora insorgano controversie sull'interpretazione dei
contratti o degli accordi collettivi, le parti che li hanno
sottoscritti si incontrano per definire consensualmente il
significato della clausola controversa. L'eventuale accordo di
interpretazione autentica, stipulato con le procedure ordinarie di
contrattazione, sostituisce la clausola in questione sin
dall'inizio della vigenza del contratto.
Articolo 52
(Trattamento economico)
1. Il trattamento economico fondamentale ed accessorio, fatto
salvo quanto previsto dall'articolo 49, è definito dal contratto
collettivo di comparto. Gli enti di cui all'articolo 1, comma 1,
garantiscono ai propri dipendenti parità di trattamento
contrattuale.
2. Il contratto collettivo di comparto definisce i
trattamenti economici accessori collegati:
a) alla performance individuale;
b) alla performance organizzativa con riferimento all'ente
interessato nel suo complesso e alle strutture organizzative
dirigenziali in cui esso si articola;
c) all'effettivo svolgimento di attività particolarmente
disagiate ovvero pericolose o dannose per la salute.
Articolo 53
(Agenzia regionale per le relazioni sindacali)
1. L'ARRS esercita a livello regionale, in rappresentanza
degli enti di cui all'articolo 1, comma 1, sulla base degli
indirizzi approvati con le modalità di cui all'articolo 48, ogni
attività relativa alle relazioni sindacali, alla negoziazione dei
contratti collettivi e all'assistenza dei medesimi enti, al fine
dell'uniforme applicazione dei contratti e degli accordi
collettivi.
2. L'ARRS cura le attività di studio, monitoraggio e
documentazione necessarie all'esercizio della contrattazione
collettiva. Entro il primo trimestre di ciascun anno, l'ARRS
presenta al Comitato di cui all'articolo 48, comma 1, una relazione
sull'attività svolta nell'anno precedente e sull'evoluzione delle
retribuzioni reali dei dipendenti del comparto unico regionale, con
l'indicazione di un quadro di confronto con i rapporti di lavoro
nel settore privato. A tal fine, l'ARRS si avvale della
collaborazione della struttura regionale competente in materia di
statistica per l'acquisizione delle informazioni statistiche e per
la formulazione dei modelli statistici di rilevazione. L'ARRS si
avvale, inoltre, della collaborazione degli enti di cui
all'articolo 1, comma 1, che garantiscono l'accesso ai dati
raccolti in sede di predisposizione del bilancio, del conto annuale
del personale e del monitoraggio dei flussi di cassa e relativi
agli aspetti riguardanti il costo del lavoro pubblico.
3. L'ARRS effettua il monitoraggio sull'applicazione dei
contratti e degli accordi collettivi di comparto e presenta
annualmente al Presidente della Regione e al Presidente del
Consiglio permanente degli enti locali un rapporto in cui verifica
la corretta ripartizione fra le materie regolate dalla legge e
quelle di competenza della contrattazione di comparto, di settore e
decentrata, evidenziando le principali criticità emerse in sede di
contrattazione collettiva di comparto, di settore e
decentrata.
4. Sono organi dell'ARRS:
a) il Presidente;
b) il Comitato direttivo.
5. Il Presidente è nominato con decreto del Presidente della
Regione. Il Presidente rappresenta l'ARRS ed è scelto tra esperti
di riconosciuta competenza in materia di relazioni sindacali e di
gestione del personale, fatto salvo quanto previsto dal comma 8. Il
Presidente dura in carica quattro anni e può essere riconfermato.
Il Presidente, se dipendente pubblico, è collocato in aspettativa o
in posizione di fuori ruolo secondo l'ordinamento di
appartenenza.
6. Il Comitato direttivo è costituito da quattro componenti
nominati con deliberazione della Giunta regionale, di cui due
membri designati dall'Amministrazione regionale e due dal Consiglio
permanente degli enti locali.
7. I componenti del Comitato direttivo sono scelti tra
esperti di riconosciuta competenza in materia di relazioni
sindacali e di gestione del personale, fatto salvo quanto previsto
dal comma 8. Il Comitato direttivo coordina la strategia regionale
e ne assicura l'omogeneità, assumendo la responsabilità per la
contrattazione collettiva e verificando che le trattative si
svolgano in coerenza con gli indirizzi impartiti. Nell'esercizio
delle sue funzioni, il Comitato delibera a maggioranza, su proposta
del Presidente. Il Comitato direttivo dura in carica quattro anni
ed i suoi componenti possono essere riconfermati.
8. Non possono far parte del Comitato direttivo né ricoprire
le funzioni di Presidente persone che rivestano incarichi pubblici
elettivi o cariche in partiti politici o in organizzazioni
sindacali o che abbiano rivestito tali incarichi o cariche nei tre
anni precedenti alla nomina. L'incompatibilità si intende estesa a
qualsiasi rapporto di carattere professionale o di consulenza con
le predette organizzazioni sindacali o politiche.
9. L'ARRS ha personalità giuridica di diritto pubblico, è
ricompresa tra gli enti del comparto unico regionale ed è dotata di
autonomia organizzativa e contabile nei limiti del proprio
bilancio. L'ARRS definisce, con proprio regolamento, le norme
concernenti la propria organizzazione interna, il funzionamento e
la gestione contabile e finanziaria.
10. Sono soggetti all'approvazione della Giunta regionale i
seguenti atti dell'ARRS ed ogni loro successiva
modificazione:
a) il regolamento di organizzazione e di contabilità;
b) il bilancio preventivo e il rendiconto;
c) la dotazione organica.
11. Al fine dell'approvazione, l'ARRS trasmette le
deliberazioni concernenti gli atti di cui al comma 10 alla
struttura regionale competente in materia di personale entro dieci
giorni dalla loro adozione. La struttura formula le proprie
osservazioni nei trenta giorni successivi, salva interruzione del
termine per la richiesta di integrazioni e chiarimenti, e trasmette
alla Giunta regionale proposta motivata di approvazione o di
diniego dell'approvazione. L'atto si intende approvato se all'ARRS
non è comunicato un provvedimento motivato di diniego
dell'approvazione entro quarantacinque giorni dalla trasmissione
ovvero dal ricevimento delle integrazioni e dei chiarimenti
eventualmente richiesti.
12. L'ARRS può avvalersi di un contingente di personale di
non più di otto dipendenti, anche di qualifica dirigenziale,
proveniente dagli enti rappresentati, in mobilità o in posizione di
comando. L'ARRS può, inoltre, avvalersi di non più di cinque
esperti anche esterni alla pubblica amministrazione.
13. Per la sua attività, l'ARRS si avvale delle risorse
finanziarie derivanti da contributi posti a carico dei singoli enti
di cui all'articolo 1, comma 1, corrisposti in misura fissa per
numero di dipendenti in servizio a tempo indeterminato al 31
dicembre dell'anno precedente all'esercizio. La misura annua del
contributo individuale è definita, su proposta dell'ARRS e sentito
il Comitato di cui all'articolo 48, comma 1, con deliberazione
della Giunta regionale, d'intesa con il Consiglio permanente degli
enti locali.
CAPO II
RAPPRESENTANZA E PREROGATIVE SINDACALI
Articolo 54
(Rappresentatività sindacale)
1. Le organizzazioni sindacali rappresentative ai sensi del
presente articolo hanno diritto a partecipare alla contrattazione
collettiva di comparto o di settore.
2. Sono rappresentative le organizzazioni sindacali che nel
comparto o nell'area contrattuale separata della dirigenza abbiano
una rappresentatività non inferiore al 5 per cento, considerando a
tal fine la media ponderata tra il dato associativo e il dato
elettorale, in proporzione rispettivamente del 75 e del 25 per
cento. Il dato associativo è espresso dalle adesioni, desunte dalle
deleghe per il versamento dei contributi sindacali, rispetto al
totale degli iscritti dell'ambito considerato. Il dato elettorale è
espresso dai voti ottenuti nelle elezioni delle rappresentanze
sindacali interne, rispetto al numero dei voti espressi nell'ambito
considerato.
3. La raccolta e la verifica dei dati sulle adesioni alle
organizzazioni sindacali spetta all'ARRS, che vi provvede entro il
31 marzo di ogni anno, previa trasmissione dei medesimi dati da
parte degli enti di cui all'articolo 1, comma 1, entro il 28
febbraio di ogni anno.
4. Per garantire modalità certe di rilevazione, per la
certificazione dei dati e per la risoluzione delle eventuali
controversie è istituito, presso l'ARRS, un Comitato paritetico al
quale partecipano le organizzazioni sindacali rappresentative ai
sensi del presente articolo Il Comitato paritetico verifica i dati
e dirime le eventuali controversie.
5. Ai sensi degli articoli 6 del decreto legislativo 28
dicembre 1989, n. 430 (Norme di attuazione dello Statuto speciale
per la regione Valle d'Aosta in materia di previdenza ed
assicurazioni sociali), e 43, comma 13, del decreto legislativo 30
marzo 2001, n. 165 (Norme generali sull'ordinamento del lavoro alle
dipendenze delle amministrazioni pubbliche), sono inoltre
rappresentative le organizzazioni sindacali delle minoranze
linguistiche riconosciute.
Articolo 55
(Diritti e prerogative sindacali nei luoghi di
lavoro)
1. La libertà e l'attività sindacale nei luoghi di lavoro
restano regolate dalla legge 20 maggio 1970, n. 300 (Norme sulla
tutela della libertà e dignità dei lavoratori, della libertà
sindacale e dell'attività sindacale nei luoghi di lavoro e norme
sul collocamento).
2. In ogni ente di cui all'articolo 1, comma 1, ad iniziativa
anche disgiunta delle organizzazioni sindacali rappresentative ai
sensi dell'articolo 54, è costituita, mediante elezioni alle quali
è garantita la partecipazione di tutti i lavoratori, una
rappresentanza sindacale interna del personale per ogni area
contrattuale di riferimento.
3. Il diritto di presentare liste per le elezioni delle
rappresentanze sindacali interne compete, congiuntamente o
singolarmente, alle organizzazioni sindacali rappresentative ai
sensi dell'articolo 54 e alle altre organizzazioni sindacali,
purché costituite in associazione con un proprio statuto e purché
abbiano aderito al contratto collettivo riguardante la disciplina
delle modalità di costituzione, elezione e di funzionamento delle
rappresentanze sindacali interne.
4. Il diritto di promuovere il rinnovo delle rappresentanze
interne spetta alle organizzazioni sindacali e alla rappresentanza
sindacale interna uscente.
5. Il contratto collettivo di comparto stabilisce le modalità
di costituzione e di elezione delle rappresentanze sindacali
interne, garantendo l'attuazione dei seguenti principi:
a) riconoscimento dell'elettorato attivo e passivo a tutti i
lavoratori;
b) espressione da parte dei lavoratori di un voto personale,
eguale, libero e segreto;
c) adozione di un sistema elettorale proporzionale puro a
liste concorrenti;
d) periodicità triennale delle elezioni;
e) svolgimento delle elezioni entro un periodo dell'anno
definito e circoscritto, comunque non superiore a tre mesi;
f) svolgimento delle operazioni di voto entro il termine
strettamente necessario alla partecipazione della totalità degli
aventi diritto al voto;
g) equa rappresentanza tra i candidati di lavoratrici e
lavoratori.
6. Il contratto collettivo di comparto disciplina, inoltre,
le modalità di funzionamento e i diritti delle rappresentanze
sindacali interne.
7. Il contratto collettivo di comparto può prevedere che, ai
fini dell'esercizio delle relazioni sindacali in sede decentrata,
la rappresentanza interna del personale sia integrata dalle
organizzazioni sindacali rappresentative ai sensi dell'articolo 54
che hanno sottoscritto il contratto collettivo di comparto, per i
lavoratori dell'ente o degli enti cui fanno capo.
8. Il contratto collettivo di comparto può prevedere che
siano costituite rappresentanze sindacali interne del personale
comuni a due o più enti del comparto unico regionale. Esso può,
inoltre, prevedere che siano costituiti organismi di coordinamento
tra le rappresentanze sindacali interne del personale.
Articolo 56
(Diritti sindacali)
1. I distacchi, le aspettative, i permessi e le altre
prerogative sindacali sono determinati con apposito accordo
collettivo concluso tra l'ARRS e le organizzazioni sindacali
rappresentative ai sensi dell'articolo 54, il quale ne definisce i
limiti massimi e le modalità di esercizio.
TITOLO IV
RAPPORTO DI LAVORO
CAPO I
DISPOSIZIONI GENERALI
Articolo 57
(Mansioni)
1. È compito dei dirigenti curare l'inserimento di ogni
dipendente nella propria struttura, attraverso una chiara
definizione del ruolo organizzativo ricoperto, delle
responsabilità, delle mansioni assegnate e degli obiettivi della
propria attività.
2. Il dipendente deve essere adibito alle mansioni per le
quali è stato assunto o alle mansioni equivalenti nell'ambito della
categoria e posizione di inquadramento.
3. Il dipendente può essere adibito a svolgere compiti
specifici non prevalenti della categoria o della posizione
superiore ovvero, occasionalmente e ove possibile con criteri di
rotazione, a compiti e mansioni immediatamente inferiori, se
richiesto dal dirigente della struttura organizzativa cui è
assegnato, senza che ciò comporti alcuna variazione agli effetti
giuridici ed economici. L'esercizio di fatto di mansioni non
corrispondenti alla categoria o alla posizione di appartenenza non
ha effetto ai fini dell'inquadramento del lavoratore.
Articolo 58
(Progressioni economiche)
1. I dipendenti degli enti di cui all'articolo 1, comma 1,
con esclusione dei dirigenti, sono inquadrati in almeno quattro
categorie, distinte per posizioni. Le progressioni economiche
all'interno della stessa posizione avvengono secondo principi di
selettività, in funzione delle qualità culturali e professionali,
dell'attività svolta e dei risultati conseguiti. La valutazione
positiva conseguita dal dipendente per almeno tre anni consecutivi
nell'ultimo triennio costituisce titolo rilevante ai fini della
progressione economica.
Articolo 59
(Attribuzione temporanea di mansioni superiori)
1. Per oggettive esigenze di servizio possono essere
conferite ai dipendenti mansioni superiori:
a) nel caso di vacanza di un posto della dotazione organica,
per un periodo non superiore a sei mesi dal verificarsi della
vacanza, prorogabili di ulteriori sei mesi;
b) nel caso di sostituzione di altro dipendente con diritto
alla conservazione del posto per tutto il periodo di durata
dell'assenza, escluso il periodo di ferie.
2. L'attribuzione temporanea di mansioni superiori può essere
disposta, nei casi di cui al comma 1, qualora non sia possibile
attribuire le mansioni ad altro personale di pari categoria o
posizione, al personale prescelto, di norma, nell'ambito della
stessa struttura organizzativa, in possesso:
a) di idoneità già conseguita in concorsi o selezioni
precedenti relativi al profilo professionale per cui è disposta
l'attribuzione temporanea di mansioni superiori;
b) in via subordinata, dei requisiti richiesti per l'accesso
al posto per cui è disposta l'attribuzione temporanea di mansioni
superiori.
3. Nei casi di cui al comma 1, lettera a), le mansioni
superiori possono essere attribuite a condizione che siano avviate
le procedure per la copertura del posto vacante e fino
all'espletamento delle stesse.
4. L'attribuzione temporanea di mansioni superiori è disposta
con provvedimento del dirigente preposto alla struttura
organizzativa presso la quale il dipendente è destinato a svolgere
le mansioni superiori e previo parere favorevole del dirigente
della struttura di provenienza.
5. Il dipendente ha diritto, per il periodo di effettivo
espletamento delle mansioni superiori, a percepire il trattamento
economico di base ed accessorio previsto per il posto per il quale
sono conferite le mansioni.
Articolo 60
(Incarichi aggiuntivi)
1. Gli enti di cui all'articolo 1, comma 1, possono conferire
al proprio personale, ivi compreso quello dirigenziale, incarichi
aggiuntivi non ricompresi nei compiti d'ufficio, la cui eventuale
remunerazione è regolata dal contratto collettivo regionale di
lavoro.
2. Eventuali indennità e compensi attribuiti da terzi al
personale di cui al comma 1 sono versati direttamente all'ente di
appartenenza.
Articolo 61
(Identificazione del personale)
1. I dipendenti degli enti di cui all'articolo 1, comma 1,
sono tenuti a rendere conoscibile il proprio nominativo mediante
l'uso di cartellini identificativi o di targhe da apporre presso la
postazione di lavoro.
2. Dall'obbligo di cui al comma 1 è escluso il personale
individuato da ciascun ente sulla base di categorie determinate, in
relazione ai compiti ad esse attribuiti.
Articolo 62
(Infermità per causa di servizio)
1. Il dipendente che abbia contratto un'infermità imputabile
a causa di servizio può chiedere il riconoscimento di un equo
indennizzo.
2. All'accertamento della dipendenza da causa di servizio
provvedono i competenti organi sanitari.
3. Le procedure per l'accertamento della dipendenza da causa
di servizio dell'infermità denunciata e quelle dirette
all'ottenimento di un equo indennizzo restano disciplinate dalla
normativa statale vigente in materia.
Articolo 63
(Permanente inidoneità psicofisica)
1. Nel caso di accertata permanente inidoneità psicofisica a
qualsiasi proficuo lavoro dei dipendenti degli enti di cui
all'articolo 1, comma 1, l'ente interessato dispone la risoluzione
del relativo rapporto di lavoro. Il contratto collettivo regionale
di lavoro disciplina per gli enti di cui all'articolo 1, comma
1:
a) la possibilità, nei casi di pericolo per l'incolumità del
dipendente interessato o per la sicurezza degli altri dipendenti e
degli utenti, di adottare provvedimenti di sospensione cautelare
dal servizio, in attesa dell'effettuazione della visita di
idoneità, nonché, nel caso di mancata presentazione del dipendente
alla visita di idoneità, in assenza di giustificato motivo;
b) gli effetti sul trattamento giuridico ed economico della
sospensione disposta nei casi di cui alla lettera a), nonché il
contenuto e gli effetti dei provvedimenti definitivi adottati
dall'ente interessato in seguito all'effettuazione della visita di
idoneità;
c) la possibilità di risolvere il rapporto di lavoro nel caso
di reiterato rifiuto, da parte del dipendente, di sottoporsi alla
visita di idoneità.
2. L'ente di appartenenza può richiedere, per motivate
ragioni, un accertamento sul permanere dell'idoneità allo
svolgimento delle mansioni affidate, da effettuarsi a cura dei
competenti organi sanitari.
Articolo 64
(Collocamento a riposo d'ufficio)
1. I dipendenti degli enti di cui all'articolo 1, comma 1,
sono collocati a riposo d'ufficio:
a) al compimento del sessantacinquesimo anno di età;
b) al raggiungimento dell'anzianità contributiva massima di
quarant'anni.
2. La risoluzione del rapporto di lavoro decorre dalla prima
data utile prevista dalla disciplina vigente in materia di accesso
al trattamento pensionistico, fatto salvo il trattenimento in
servizio eventualmente disposto ai sensi dell'articolo 65.
3. L'ente comunica all'interessato, almeno sei mesi prima del
verificarsi della condizione prevista, la risoluzione del rapporto
di lavoro.
Articolo 65
(Trattenimento in servizio oltre i limiti di età o di
servizio)
1. Il collocamento a riposo può essere differito su richiesta
dell'ente o del dipendente.
2. Nel caso di cui all'articolo 64, comma 1, lettera b), gli
enti possono, nei termini di cui al comma 3 del medesimo articolo,
differire il collocamento a riposo per proprie esigenze funzionali
e organizzative, previo assenso del dipendente interessato, non
oltre il compimento del sessantacinquesimo anno di età. In caso di
conferimento di incarico dirigenziale, fermo restando quanto
previsto dagli articoli 21, comma 5, e 22, comma 2, qualora l'ente
non manifesti volontà contraria, il collocamento a riposo è
differito nei confronti di incaricati prossimi alla maturazione del
requisito di cui all'articolo 64, comma 1, lettera b), fatto
comunque salvo il limite massimo di età.
3. I dipendenti possono chiedere il trattenimento in servizio
per un periodo massimo di un biennio oltre i sessantacinque anni di
età oppure, nel caso in cui abbiano raggiunto l'anzianità
contributiva massima di quarant'anni, fino al compimento del
sessantacinquesimo anno di età.
4. Nei casi di cui al comma 3, è data facoltà all'ente, sulla
base delle proprie esigenze organizzative e funzionali, di
accogliere la domanda in relazione alla particolare esperienza
professionale acquisita dal richiedente in determinati e specifici
ambiti ed in funzione dell'efficiente andamento dei servizi. La
domanda di trattenimento in servizio deve essere presentata
all'ente almeno nove mesi prima del verificarsi della condizione
prevista.
5. Gli enti di cui all'articolo 1, comma 1, stabiliscono, nel
rispetto delle relazioni sindacali ove previste dal contratto
collettivo regionale di lavoro, i criteri generali sulla base dei
quali disporre il differimento del collocamento a riposo o il
trattenimento in servizio nei casi di cui ai commi 2, 3 e
4.
6. I benefici di cui ai commi 2 e 3 non sono tra loro
cumulabili.
Articolo 66
(Pari opportunità)
1. Al fine di garantire pari opportunità tra donne e uomini
nell'accesso al lavoro e nel trattamento sul lavoro, gli enti di
cui all'articolo 1, comma 1, in particolare:
a) riservano ad ogni genere, salvo motivata impossibilità,
almeno un terzo dei posti di componente delle commissioni di
concorso, nel rispetto dei criteri di composizione delle
commissioni esaminatrici;
b) garantiscono la partecipazione dei propri dipendenti ai
corsi di formazione e di aggiornamento professionale in rapporto
proporzionale al genere, adottando modalità organizzative atte a
favorirne la partecipazione, consentendo la conciliazione fra vita
professionale e vita familiare;
c) finanziano i programmi di azioni positive e l'attività dei
Comitati di pari opportunità, nell'ambito delle risorse finanziarie
disponibili.
Articolo 67
(Orario di lavoro)
1. L'orario di lavoro dei dipendenti è, di norma, articolato
su trentasei ore settimanali ed è
funzionale all'orario di
servizio.
2. L'orario di servizio deve assicurare il funzionamento
degli uffici, di norma, sia nelle ore antimeridiane sia in quelle
pomeridiane.
3. La prestazione ordinaria individuale di lavoro deve, di
norma, essere distribuita in un arco massimo giornaliero di dieci
ore.
4. Nel rispetto dei limiti di cui al presente articolo e di
quanto previsto dal contratto collettivo regionale di lavoro, la
programmazione dell'orario di lavoro individuale e l'articolazione
dello stesso sono definite dai dirigenti, in relazione alle
esigenze funzionali della struttura organizzativa cui sono
preposti, rispettando i criteri di flessibilità e garantendo la
migliore rispondenza alle esigenze dell'utenza.
5. Il personale degli enti di cui all'articolo 1, comma 1,
che faccia parte di organizzazioni iscritte nel registro regionale
delle organizzazioni di volontariato e delle associazioni di
promozione sociale di cui all'articolo 6 della legge regionale 22
luglio 2005, n. 16 (Disciplina del volontariato e
dell'associazionismo di promozione sociale. Modificazioni alla
legge regionale 21 aprile 1994, n. 12 (Contributi a favore di
associazioni ed enti di tutela dei cittadini invalidi, mutilati e
handicappati operanti in Valle d'Aosta), e abrogazione delle leggi
regionali 6 dicembre 1993, n. 83, e 9 febbraio 1996, n. 5), per
poter espletare la relativa attività, ha diritto di usufruire di
forme di flessibilità del proprio orario di lavoro o delle
turnazioni previste dal contratto collettivo regionale di lavoro,
compatibilmente con le esigenze organizzative e funzionali
dell'ente di appartenenza.
Articolo 68
(Aspettativa per cariche pubbliche elettive)
1. I dipendenti degli enti di cui all'articolo 1, comma 1,
eletti al Parlamento nazionale o al Parlamento europeo sono
collocati in aspettativa senza assegni per l'intera durata del
mandato. Essi possono optare per la conservazione, in luogo
dell'indennità parlamentare, del trattamento economico in godimento
presso l'ente di appartenenza, che resta a carico del
medesimo.
2. Il periodo di aspettativa è utile ai fini dell'anzianità
di servizio e del trattamento di quiescenza e di previdenza secondo
la normativa vigente.
3. Il collocamento in aspettativa decorre dalla data di
proclamazione degli eletti.
4. Ai dipendenti degli enti di cui all'articolo 1, comma 1,
eletti al Consiglio regionale, si applicano le disposizioni di cui
alla legge regionale 21 agosto 1995, n. 33 (Norme sulle indennità
spettanti ai membri del Consiglio e della Giunta e sulla previdenza
dei consiglieri regionali).
5. Ai dipendenti degli enti di cui all'articolo 1, comma 1,
chiamati a ricoprire cariche elettive negli enti locali, si
applicano le disposizioni di cui alla legge regionale 4 settembre
2001, n. 23 (Norme concernenti lo status degli amministratori
locali della Valle d'Aosta. Abrogazione delle leggi regionali 18
maggio 1993, n. 35, 23 dicembre 1994, n. 78 e 19 maggio 1995, n.
17).
6. Il dipendente degli enti di cui all'articolo 1, comma 1,
eletto all'ufficio di difensore civico ai sensi della legge
regionale 28 agosto 2001, n. 17 (Disciplina del funzionamento
dell'Ufficio del Difensore civico. Abrogazione della legge
regionale 2 marzo 1992, n. 5 (Istituzione del Difensore civico)), è
collocato in aspettativa senza assegni per l'intera durata del
mandato ai sensi dell'articolo 31, comma 1, della l. 300/1970. Il
periodo di aspettativa è utile ai fini dell'anzianità di servizio e
del trattamento di quiescenza e di previdenza secondo la normativa
vigente.
Articolo 69
(Codice di comportamento)
1. Gli enti di cui all'articolo 1, comma 1, definiscono un
Codice di comportamento per i propri dipendenti, anche in relazione
alle necessarie misure organizzative da adottare al fine di
assicurare la qualità dei servizi resi agli utenti.
2. Il Codice è pubblicato nel Bollettino ufficiale della
Regione e sul proprio sito istituzionale ed è consegnato ad ogni
dipendente al momento dell'assunzione.
3. Il Codice è recepito nel contratto collettivo regionale di
lavoro al fine di rendere le sue previsioni coordinate e coerenti
con quanto previsto in materia di responsabilità
disciplinare.
4. Sull'applicazione del Codice vigilano i dirigenti
responsabili di ciascuna struttura organizzativa.
5. Gli enti di cui all'articolo 1, comma 1, organizzano
attività di formazione del proprio personale finalizzata alla
conoscenza e alla corretta applicazione del Codice.
CAPO II
ATTIVITÀ EXTRAIMPIEGO
Articolo 70
(Attività compatibili)
1. Il dipendente può svolgere, senza necessità di preventiva
autorizzazione, le seguenti attività extraimpiego:
a) collaborazioni a giornali, riviste, enciclopedie e
simili;
b) utilizzazione economica come autore o inventore di opere
dell'ingegno o di invenzioni industriali;
c) partecipazione a convegni e seminari e tenuta di singole
lezioni presso università o istituzioni scolastiche;
d) attività di formazione diretta ai dipendenti delle
pubbliche amministrazioni.
2. Possono inoltre essere svolti, senza necessità di
preventiva autorizzazione:
a) gli incarichi per lo svolgimento dei quali è previsto il
collocamento in aspettativa o comando;
b) gli incarichi conferiti dalle organizzazioni sindacali a
dipendenti presso le stesse distaccati o collocati in aspettativa
senza assegni.
3. Il dipendente può assumere la qualità di socio in società
di persone o di capitali a condizione che non vi presti attività
lavorativa o non assuma cariche negli organi delle stesse, ancorché
a titolo gratuito, salvo che si tratti di società
cooperative.
Articolo 71
(Incarichi extraimpiego autorizzabili)
1. Il dipendente può assumere, previa autorizzazione
dell'ente di appartenenza:
a) incarichi esterni, per i quali sia o meno previsto un
compenso sotto qualsiasi forma, conferiti da altri enti pubblici o
da soggetti privati che non siano in conflitto con l'attività di
lavoro svolta dal dipendente stesso;
b) cariche in società sportive dilettantistiche,
organizzazioni di volontariato, organizzazioni lucrative di utilità
sociale e fondazioni, per le quali sia o meno previsto un compenso
sotto qualsiasi forma, che non siano in conflitto con l'attività di
lavoro svolta dal dipendente stesso;
c) cariche in qualità di presidente o di componente degli
organi di amministrazione di enti, aziende ed agenzie dipendenti
dalla Regione o dagli altri enti di cui all'articolo 1, comma 1, o
di società dagli stessi partecipate, anche indirettamente; in tali
casi, il dipendente, a domanda, può essere collocato in aspettativa
senza assegni per l'intera durata della carica.
2. Il dipendente può inoltre essere autorizzato ad effettuare
prestazioni di lavoro autonomo occasionale a favore di enti
pubblici o di soggetti privati.
3. Gli incarichi extraimpiego autorizzati ai sensi del
presente articolo non possono comportare complessivamente un
compenso annuale superiore al 35 per cento del trattamento
economico complessivo in godimento nella categoria e posizione di
appartenenza ed un impiego maggiore di cinquanta giornate
calendariali.
4. Il provvedimento di autorizzazione, reso nel termine di
trenta giorni dalla richiesta del dipendente interessato, dichiara
la conciliabilità dell'incarico, espressa con le modalità di cui al
comma 5, ed evidenzia:
a) la natura dell'incarico;
b) la durata, i tempi e i modi di espletamento dell'incarico,
da svolgersi comunque al di fuori dell'orario di lavoro;
c) l'entità del compenso previsto.
5. La conciliabilità dell'attività extraimpiego è effettuata
dal dirigente responsabile della struttura presso la quale il
dipendente interessato presta servizio, sulla base dei seguenti
criteri:
a) connessione con i compiti del dipendente e con le
competenze della struttura presso la quale il dipendente presta
servizio, al fine di escludere qualsivoglia conflitto di
interesse;
b) assenza di pregiudizio per il regolare espletamento dei
compiti di ufficio o per la funzionalità del servizio;
c) insussistenza di finanziamenti erogati dalla struttura
presso la quale il dipendente presta servizio e connessi
all'attività extraimpiego per lo svolgimento della quale il
dipendente richiede l'autorizzazione.
6. I dipendenti il cui rapporto di impiego a tempo parziale
presso l'ente di appartenenza non sia superiore al 50 per cento
della prestazione lavorativa a tempo pieno possono essere
autorizzati, con le modalità di cui al presente articolo e nel
rispetto di quanto stabilito dai provvedimenti di organizzazione,
ad assumere cariche in società di persone o di capitali o impieghi
presso soggetti privati o a svolgere attività di lavoro autonomo o
libero-professionale con iscrizione al relativo albo, ove prevista,
a favore di altri enti pubblici o di soggetti privati. Per i
predetti dipendenti non trovano applicazione i limiti all'attività
extraimpiego di cui al comma 3.
Articolo 72
(Attività incompatibili)
1. Fatto salvo quanto previsto dagli articoli 70 e 71, il
dipendente non può esercitare alcun commercio, industria o
professione o assumere impieghi alle dipendenze di enti pubblici o
soggetti privati.
2. L'ente di appartenenza si riserva la facoltà di effettuare
accertamenti sulle attività extraimpiego dei dipendenti. Il
dipendente che eserciti attività o assuma incarichi in violazione
del presente articolo o che effettui attività extraimpiego in
assenza di autorizzazione, ove dovuta, è diffidato dal dirigente
competente a cessare dalla situazione di incompatibilità entro il
termine perentorio stabilito nell'atto di diffida, comunque non
superiore a trenta giorni. La circostanza che il dipendente abbia
ottemperato alla diffida non preclude l'esercizio dell'azione
disciplinare. Decorsi quindici giorni dalla scadenza del termine
stabilito nell'atto di diffida, senza che l'incompatibilità sia
cessata, il dipendente è dichiarato decaduto dall'impiego.
CAPO III
RESPONSABILITÀ DEI DIPENDENTI PUBBLICI
Articolo 73
(Responsabilità disciplinare. Rinvio)
1. Ai dipendenti degli enti di cui all'articolo 1, comma 1,
si applicano le disposizioni in materia di responsabilità,
infrazioni e sanzioni disciplinari di cui agli articoli da 55 a
55sexies del d.lgs. 165/2001, le quali, ai sensi dell'articolo 55,
comma 1, del medesimo decreto legislativo, costituiscono norme non
derogabili dai contratti o dagli accordi collettivi regionali di
lavoro.
2. Gli enti di cui all'articolo 1, comma 1, possono
individuare in forma associata l'ufficio per i procedimenti
disciplinari cui spetta l'irrogazione delle sanzioni di maggiore
gravità, non rientranti nelle attribuzioni dei dirigenti ai sensi
dell'articolo 4, comma 3, lettera e), ed il supporto dei dirigenti
nell'esercizio del potere disciplinare ad essi assegnato.
3. Al fine di orientare buone prassi ed agevolare l'adozione
di comportamenti organizzativi e sanzionatori uniformi, gli uffici
per i procedimenti disciplinari degli enti di cui all'articolo 1,
comma 1, sono messi in rete mediante la condivisione e lo scambio
di informazioni, in forma anonima o comunque mediante l'adozione di
accorgimenti e omissioni volti ad assicurare la riservatezza degli
interessati o dei terzi, relativamente ai provvedimenti
disciplinari adottati.
TITOLO V
DISPOSIZIONI TRANSITORIE E FINALI
CAPO I
DISPOSIZIONI TRANSITORIE E FINALI
Articolo 74
(Modificazioni di leggi)
1. La rubrica dell'articolo 48 della legge regionale 4 agosto
2009, n. 30 (Nuove disposizioni in materia di bilancio e di
contabilità generale della Regione autonoma Valle d'Aosta/Vallée
d'Aoste e principi in materia di controllo strategico e di
controllo di gestione), è sostituita dalla seguente: "Controllo di
regolarità contabile sugli atti".
2. Il comma 1 dell'articolo 48 della l.r. 30/2009 è
sostituito dal seguente:
"1. Gli atti amministrativi e di diritto privato adottati
dagli organi di direzione politico-ammistrativa o dai dirigenti
regionali, qualora comportino entrate o spese, sono sottoposti
all'esame preventivo da parte delle strutture regionali competenti
in materia di entrate e di gestione delle spese, che appongono il
visto di regolarità contabile, obbligatorio e vincolante ai fini
dell'esecutività dell'atto.".
3. Alla rubrica dell'articolo 39 della legge regionale 10
novembre 2009, n. 37 (Nuove disposizioni per l'organizzazione dei
servizi antincendi della Regione Valle d'Aosta/Vallée d'Aoste),
sono aggiunte le seguenti parole: "e indennità di
trasferta".
4. Dopo il comma 4 dell'articolo 39 della l.r. 37/2009, è
aggiunto il seguente:
"4bis. Con effetto dal 1° gennaio 2010, al personale
professionista del Corpo regionale dei vigili del fuoco è
corrisposta l'indennità di trasferta in armonia con quanto previsto
per il personale del Corpo nazionale dei vigili del fuoco ai sensi
dell'articolo 1, comma 213bis, della legge 23 dicembre 2005, n. 266
(Legge finanziaria 2006).".
Articolo 75
(Disposizione di coordinamento)
1. Ogni riferimento contenuto nelle leggi o nei regolamenti
regionali alla legge regionale 23 ottobre 1995, n. 45 (Riforma
dell'organizzazione dell'Amministrazione regionale della Valle
d'Aosta e revisione della disciplina del personale), e alle altre
leggi, regolamenti e disposizioni di cui all'articolo 77 deve
intendersi effettuato alle corrispondenti disposizioni della
presente legge.
Articolo 76
(Disposizioni transitorie)
1. Gli incarichi dirigenziali di primo, secondo e terzo
livello, ivi compresi quelli fiduciari, in essere
nell'Amministrazione regionale alla data di entrata in vigore della
presente legge cessano alla scadenza naturale o alla diversa
scadenza stabilita per contratto. I nuovi incarichi dirigenziali
sono conferiti in conformità alle disposizioni di cui alla presente
legge. Nelle more della graduazione delle strutture organizzative
dirigenziali da effettuarsi nel rispetto dei criteri e secondo le
modalità di cui all'articolo 17, le strutture organizzative di
primo livello e quelle di secondo e di terzo livello dirigenziale
sono automaticamente inquadrate, rispettivamente, al primo e al
secondo livello dirigenziale, con le attribuzioni in essere e fatto
salvo, per i dirigenti preposti, il mantenimento della retribuzione
di posizione in godimento al momento dell'inquadramento fino al
conferimento del nuovo incarico dirigenziale o alla nuova
graduazione; per il caso dell'istituzione di nuove strutture
organizzative dirigenziali, stabili, temporanee o di progetto, la
graduazione è effettuata sulla base delle disposizioni contrattuali
vigenti alla data di entrata in vigore della presente
legge.
2. I requisiti professionali previsti per il conferimento
degli incarichi dirigenziali di primo livello ai sensi
dell'articolo 21, comma 1, non si applicano ai dirigenti già
appartenenti alla qualifica unica dirigenziale con un'anzianità,
alla data di entrata in vigore della presente legge, di almeno
dieci anni nella predetta qualifica.
3. Il Comitato dei garanti in essere alla data di entrata in
vigore della presente legge resta in carica sino alla naturale
scadenza dell'incarico conferitogli.
4. La Commissione indipendente di valutazione della
performance di cui all'articolo 36 è costituita entro cinque mesi
dalla data di entrata in vigore della presente legge. Gli enti di
cui all'articolo 1, comma 1, con il supporto della predetta
Commissione, provvedono a definire il sistema di misurazione e
valutazione della performance di cui al capo IV del titolo II in
modo da assicurarne la piena operatività a partire dal 1° gennaio
2012. Nelle more della definizione del predetto sistema, la
valutazione dei dirigenti e del personale degli enti di cui
all'articolo 1, comma 1, è effettuata in applicazione delle
disposizioni contrattuali vigenti e dei modelli innovativi di
valutazione eventualmente introdotti in via sperimentale e
progressiva ai sensi dell'articolo 31. A far data dal 1° gennaio
2011, la valutazione del personale dirigenziale degli enti di cui
all'articolo 1, comma 1, è effettuata dai rispettivi organi di
direzione politico-amministrativa, su proposta della Commissione
indipendente di valutazione della performance di cui all'articolo
36.
5. Le disposizioni di cui al titolo III concernenti le
riserve di materia e le procedure di contrattazione, di comparto,
di settore e decentrata, si applicano a far data dalla tornata
contrattuale successiva al 31 dicembre 2009.
6. Il Comitato regionale per le politiche contrattuali di cui
all'articolo 48, comma 1, è nominato entro due mesi dalla data di
entrata in vigore della presente legge. Il Presidente ed il
Comitato direttivo dell'ARRS in essere alla data di entrata in
vigore della presente legge restano in carica sino alla naturale
scadenza dell'incarico loro conferito. Nelle more dell'approvazione
da parte dell'ARRS del proprio regolamento interno ai sensi
dell'articolo 53, comma 9, continua a trovare applicazione il
regolamento regionale 2 dicembre 1996, n. 5 (Norme per
l'organizzazione ed il funzionamento dell'Agenzia regionale per le
relazioni sindacali).
7. Le elezioni di cui all'articolo 55 devono essere
effettuate entro un anno dalla data di entrata in vigore della
presente legge. Nelle more dello svolgimento delle elezioni delle
rappresentanze sindacali interne ai sensi dell'articolo 55, la
rappresentatività sindacale ai sensi dell'articolo 54 è determinata
con riferimento al solo dato associativo; nelle more della
costituzione delle rappresentanze sindacali interne, all'esercizio
delle relazioni sindacali in sede decentrata provvedono le
organizzazioni rappresentative ai sensi dell'articolo 54.
8. La definizione in sede contrattuale dei limiti massimi
delle aspettative, dei permessi e dei distacchi sindacali e delle
modalità di esercizio delle altre prerogative sindacali ai sensi
dell'articolo 56 è effettuata entro sei mesi dalla data di entrata
in vigore della presente legge, decorsi inutilmente i quali a detta
definizione si provvede con legge regionale. Nelle more
dell'approvazione dell'accordo collettivo di cui al primo periodo o
dell'emanazione della legge regionale da approvarsi in assenza
dell'accordo collettivo, la materia resta disciplinata dagli
articoli 39 della legge regionale 30 aprile 1980, n. 18 (Norme
sullo stato giuridico ed economico del personale della Regione), e
5 della legge regionale 19 agosto 1992, n. 42 (Norme risultanti
dalla disciplina prevista dall'accordo per il triennio 1991-1993
relative al personale regionale).
9. Restano ferme, sino alla scadenza prevista nel relativo
provvedimento, le autorizzazioni allo svolgimento di attività
extraimpiego già rilasciate ai dipendenti degli enti di cui
all'articolo 1, comma 1, ed in corso di validità alla data di
entrata in vigore della presente legge.
10. Sono fatti salvi gli effetti delle procedure selettive di
passaggio interno per il personale dell'Amministrazione regionale e
degli altri enti di cui all'articolo 1, comma 1, avviate ai sensi
dell'articolo 30bis della l.r. 45/1995, e delle relative
disposizioni attuative, i cui bandi siano già stati pubblicati alla
data di entrata in vigore della presente legge.
11. Qualora la notizia dell'infrazione disciplinarmente
rilevante sia stata acquisita dall'ente interessato prima della
data di entrata in vigore della presente legge, il relativo
procedimento disciplinare è condotto e portato a conclusione in
applicazione delle disposizioni contrattuali vigenti alla medesima
data.
Articolo 77
(Abrogazioni)
1. Sono o restano abrogati:
a) la legge regionale 28 luglio 1956, n. 3;
b) la legge regionale 30 gennaio 1962, n. 2;
c) la legge regionale 10 novembre 1966, n. 13;
d) la legge regionale 7 maggio 1975, n. 19;
e) la legge regionale 21 giugno 1977, n. 44;
f) la legge regionale 9 febbraio 1978, n. 1;
g) la legge regionale 3 aprile 1979, n. 15;
h) la legge regionale 30 aprile 1980, n. 18, ad eccezione
dell'articolo 39;
i) la legge regionale 11 luglio 1980, n. 27;
j) la legge regionale 10 dicembre 1980, n. 49;
k) la legge regionale 21 aprile 1981, n. 23;
l) la legge regionale 10 maggio 1983, n. 32;
m) la legge regionale 26 aprile 1984, n. 12;
n) la legge regionale 21 maggio 1985, n. 35;
o) la legge regionale 1° aprile 1986, n. 12, ad eccezione
degli articoli 5, 6 e 7;
p) la legge regionale 12 maggio 1986, n. 23;
q) la legge regionale 16 settembre 1986, n. 54;
r) la legge regionale 29 gennaio 1988, n. 11;
s) la legge regionale 19 febbraio 1988, n. 13;
t) la legge regionale 16 maggio 1988, n. 36;
u) la legge regionale 24 ottobre 1989, n. 68;
v) la legge regionale 19 agosto 1992, n. 42, ad eccezione
degli articoli 2 e 5;
w) la legge regionale 23 ottobre 1995, n. 45;
x) la legge regionale 12 luglio 1996, n. 17;
y) la legge regionale 24 novembre 1997, n. 38;
z) l'articolo 5 della legge regionale 17 dicembre 1997, n.
41;
aa) la legge regionale 27 maggio 1998, n. 45;
bb) la legge regionale 19 marzo 1999, n. 7;
cc) la legge regionale 22 marzo 2000, n. 9;
dd) l'articolo 16 della legge regionale 11 dicembre 2001, n.
38;
ee) il regolamento regionale 27 novembre 2002, n. 4;
ff) l'articolo 10 della legge regionale 8 luglio 2002, n.
12;
gg) l'articolo 13 della legge regionale 16 luglio 2002, n.
14;
hh) gli articoli 2 e 4 della legge regionale 21 gennaio 2003,
n. 3;
ii) l'articolo 11 della legge regionale 15 dicembre 2003, n.
21;
jj) l'articolo 7 della legge regionale 17 agosto 2004, n.
19;
kk) l'articolo 1 della legge regionale 20 gennaio 2005, n.
1;
ll) gli articoli 1 e 2 della legge regionale 14 ottobre 2005,
n. 20;
mm) l'articolo 1 della legge regionale 5 dicembre 2005, n.
31;
nn) l'articolo 22 della legge regionale 19 dicembre 2005, n.
34;
oo) l'articolo 1 della legge regionale 29 marzo 2007, n.
4;
pp) l'articolo 1 della legge regionale 24 maggio 2007, n.
9;
qq) gli articoli 16 e 17 della legge regionale 12 dicembre
2007, n. 32;
rr) l'articolo 1 della legge regionale 24 dicembre 2007, n.
34;
ss) l'articolo 20 della legge regionale 10 dicembre 2008, n.
29;
tt) gli articoli 2, 4 e 5 della legge regionale 2 febbraio
2009, n. 5;
uu) l'articolo 13 e i commi 10 e 11 dell'articolo 14 della
legge regionale 11 dicembre 2009, n. 47.
Président
- La parole au rapporteur, le Conseiller
Crétaz.
Crétaz (UV)
- Merci, M. le Président.
Il presente disegno di legge definisce i principi e i criteri di
organizzazione delle strutture dell'Amministrazione regionale,
degli enti pubblici non economici dipendenti dalla Regione, dei
Comuni, delle Comunità montane e delle loro forme associative, a
dire dell'intero comparto unico regionale, e disciplina i rapporti
di lavoro e di impiego alle dipendenze dei predetti enti, nel
rispetto della loro autonomia statutaria, regolamentare e
organizzativa. La disciplina ivi contenuta, la quale costituisce
attuazione di uno dei punti maggiormente qualificanti del programma
di governo per la XIII legislatura, sostituisce, abrogandole, le
numerose leggi adottate dalla Regione, tra cui la legge regionale
23 ottobre 1995, n. 45, nell'esercizio della potestà esclusiva in
materia di ordinamento degli uffici propri e degli enti dipendenti
e in materia di stato giuridico e trattamento economico del
relativo personale, ex articolo 2, comma primo, lettera a), dello
Statuto speciale di autonomia.
Il presente disegno di legge consegue alle recenti ed importanti
riforme approvate a livello statale, con particolare riferimento al
decreto legislativo 27 ottobre 2009, n. 150, di attuazione della
legge 4 marzo 2009, n. 15, in materia di ottimizzazione della
produttività del lavoro pubblico e di efficienza e trasparenza
delle pubbliche amministrazioni e al decreto del Presidente del
Consiglio dei ministri 18 dicembre 2009, n. 206, relativo al tema
ampiamente discusso delle assenze per malattia.
Gli obiettivi che si pone il nuovo disegno di legge si possono
così sintetizzare:
- migliorare l'organizzazione del lavoro assicurando
contestualmente il progressivo aumento della qualità delle
prestazioni erogate al pubblico, ponendo al centro dell'azione
amministrativa il cittadino;
- ottenere adeguati livelli di produttività favorendo il
riconoscimento del merito del personale dipendente degli enti
pubblici regionali attraverso nuovi strumenti di premialità;
- adeguare la normativa agli indirizzi derivanti dalla normativa
nazionale;
- definire un quadro normativo da applicarsi a tutto il comparto
degli enti pubblici regionali.
Il disegno di legge, frutto di un lavoro partecipato tra organi
di governo, commissione consiliare, dirigenti e sindacati, sia di
parte pubblica, sia della stampa, è il risultato di un procedimento
che ha coinvolto parte della legislatura scorsa e parte di quella
attuale e che si è sviluppato sulla base dell'analisi del contesto
e delle sue criticità, nonché dell'evoluzione della normativa
nazionale e delle innovazioni in materia di organizzazione delle
pubbliche amministrazioni.
Nel disegno di legge sono individuati le finalità, l'oggetto e
l'ambito di applicazione dell'intervento normativo, evidenziando le
fonti normative rilevanti nelle materie oggetto della disciplina,
alla luce del processo di privatizzazione del lavoro alle
dipendenze delle pubbliche amministrazioni, avviato fin dal 1992.
La disciplina chiarisce, inoltre, che nella gestione dei rapporti
di lavoro e nelle determinazioni inerenti all'organizzazione degli
uffici, i dirigenti, cui compete la gestione delle risorse umane
assegnate, si avvalgono dei poteri propri del datore di lavoro
privato, nel rispetto della legge e dei provvedimenti di
organizzazione e delle relazioni sindacali, ove previste dalla
contrattazione collettiva. Inoltre, si definiscono le funzioni
della direzione politico-amministrativa e quelle della direzione
amministrativa, nel rispetto del principio ormai consolidato della
separazione dei rispettivi ambiti di attività. L'attività dei
dirigenti viene esplicata attraverso il funzionamento della
struttura organizzativa, articolata in strutture permanenti (di
primo e secondo livello) e strutture temporanee o di progetto (di
secondo livello). La struttura organizzativa è caratterizzata
dall'introduzione di particolari posizioni organizzative,
appartenenti alla categoria D, individuate dagli organi di
direzione politico-amministrativa nell'ambito del disegno
macro-organizzativo e tese a valorizzare le professionalità interne
agli enti; per tali figure si concretizza anche l'introduzione
della delega di funzioni dirigenziali.
La seconda parte del testo reca disposizioni in materia di
organizzazione, attraverso la definizione degli organi dei quali il
Presidente della Regione si avvale per il coordinamento e
l'esercizio delle attività di direzione politico-amministrativa e
di attuazione del programma di governo. Tali organi sono l'Ufficio
di Gabinetto, costituito dal Capo di Gabinetto e dal Vice Capo di
Gabinetto, e il Segretario generale. Mentre la disciplina di
quest'ultima figura ricalca quella introdotta dalla legge regionale
14 ottobre 2005, n. 20, di modificazione alla legge regionale n.
45/1995, la regolamentazione per il Capo di Gabinetto e il Vice
Capo di Gabinetto costituisce una novità assoluta, la quale trova
ragion d'essere nell'esigenza di definire al meglio e con maggior
compiutezza compiti e requisiti professionali dei vertici di
raccordo tra amministrazione e direzione politica. Per il Consiglio
regionale viene mantenuta una disciplina particolare, in ragione
dell'autonomia organizzativa che connota detto organo. La
disciplina degli Uffici stampa costituiti presso l'Amministrazione
regionale e gli altri enti del comparto unico prescrive precisi
requisiti professionali in capo ai soggetti chiamati a svolgere
attività giornalistiche e di informazione. La norma stabilisce che
il numero degli addetti non può essere complessivamente superiore a
cinque nell'Amministrazione regionale e a due in tutti gli altri
enti.
La Commissione indipendente di valutazione della performance,
unica per il comparto unico regionale e costituita da esperti di
elevata professionalità, propone annualmente la valutazione della
dirigenza ai fini dell'attribuzione della retribuzione di risultato
e supporta gli organi di direzione politico-amministrativa degli
enti nella graduazione delle posizioni dirigenziali. Le posizioni
dirigenziali, articolate su due livelli, sono graduate secondo
parametri connessi alla professionalità, alle risorse e alle
interrelazioni, interne ed esterne, dell'attività delle singole
strutture dirigenziali. Per il conferimento degli incarichi, l'ente
ha l'obbligo di rendere conoscibili i posti disponibili, al fine di
valutare le disponibilità dei dirigenti interessati appartenenti
alla qualifica unica dirigenziale. Gli incarichi dirigenziali
possono essere conferiti anche a personale esterno all'ente, in
possesso di comprovata professionalità, entro il limite complessivo
massimo del 15 percento della dotazione organica dirigenziale.
Le disposizioni relative alla trasparenza e alla valutazione
della performance degli enti sono definite in armonia con le novità
introdotte a livello statale dalla legge regionale n. 15/2009 e dal
decreto legislativo n. 150/2009, anche attraverso la pubblicazione
sui propri siti istituzionali di tutte le informazioni concernenti
la propria organizzazione, gli indicatori relativi agli andamenti
gestionali, l'utilizzo delle risorse e i risultati dell'attività.
Gli enti adottano un sistema di misurazione della performance
organizzativa ed individuale, individuando i parametri di
valutazione attraverso un documento programmatico o piano della
performance e una relazione sulla performance che evidenzia a
consuntivo i risultati organizzativi ed individuali raggiunti
rispetto agli obiettivi programmati e alle risorse.
Il personale dell'Amministrazione regionale, suddiviso, come già
attualmente, in cinque organici (Giunta regionale, Consiglio
regionale, Corpo forestale della Valle d'Aosta, istituzioni
scolastiche ed educative dipendenti dalla Regione e personale
professionista del Corpo valdostano dei vigili del fuoco) è
assegnato alle strutture organizzative dagli organi di direzione
politico-amministrativa, tenuto conto anche degli obiettivi
assegnati ai dirigenti; al fine di definire l'effettivo fabbisogno
di personale, è inoltre previsto che ogni singolo ente adotti un
piano triennale di programmazione, da aggiornarsi annualmente.
In ottemperanza alle disposizioni normative nazionali,
all'assunzione del personale a tempo indeterminato si provvede
mediante procedure selettive pubbliche oppure, per la sola
categoria A, mediante l'avviamento degli iscritti alle liste dei
centri per l'impiego. L'Amministrazione regionale può bandire
procedure selettive pubbliche uniche per tutti gli enti del
comparto unico. Nell'ambito delle procedure selettive pubbliche gli
enti possono destinare al personale interno, in possesso del titolo
di studio richiesto o, in alternativa e in assenza di questo, dei
requisiti di anzianità stabiliti con regolamento regionale, una
riserva di posti non superiore al 50 percento di quelli messi a
concorso.
In materia di contrattazione collettiva regionale e di relazioni
sindacali nell'ambito del comparto unico regionale viene definita
la struttura della contrattazione collettiva, individuandone i tre
livelli: comparto, settore e decentrato. Vengono inoltre definite
le materie di competenza della contrattazione e quelle riservate
alla legge o ai provvedimenti di organizzazione, rinviando alla
contrattazione collettiva la definizione della struttura
contrattuale, dei rapporti tra i diversi livelli di contrattazione
e della durata dei contratti collettivi.
Si istituisce il Comitato regionale per le politiche
contrattuali, presieduto dal Presidente della Regione e composto
dai rappresentanti dei diversi enti del comparto, al quale compete
il potere di indirizzo contrattuale nei confronti dell'Agenzia
regionale per le relazioni sindacali (ARRS). All'ARRS, ente dotato
di personalità giuridica di diritto pubblico, compete, nell'ambito
delle relazioni sindacali e delle procedure di contrattazione
collettiva, la rappresentanza degli enti del comparto unico. Viene
disciplinata la rappresentatività delle organizzazioni sindacali,
fissandone le condizioni minime e assicurando la rappresentatività
per le organizzazioni sindacali delle minoranze linguistiche.
Vengono istituite le rappresentanze sindacali interne del personale
per ogni area contrattuale di riferimento e per ogni ente del
comparto, facendo salva la possibilità per il contratto collettivo
di comparto di prevedere rappresentanze sindacali interne comuni a
più enti del comparto unico. Viene demandata ad un apposito accordo
collettivo concluso tra l'ARRS e le organizzazioni sindacali
maggiormente rappresentative la determinazione dei distacchi, delle
aspettative e delle altre prerogative sindacali, stabilendone
limiti massimi e modalità di esercizio.
Per la disciplina della responsabilità disciplinare dei
dipendenti si rinvia alla disciplina statale vigente che contempla
la possibilità, per gli enti del comparto, di costituire in forma
associata gli uffici per i procedimenti disciplinari ai quali
spetta la contestazione e l'irrogazione delle sanzioni disciplinari
di maggiore gravità.
L'intervento legislativo odierno, frutto di tanti anni di lavoro
complesso, è finalizzato alla valorizzazione e riaffermazione del
ruolo da sempre esercitato dalla Regione nella disciplina
dell'organizzazione degli uffici e nella regolamentazione del
lavoro alle dipendenze degli enti del comparto unico regionale.
Attraverso più efficaci criteri di organizzazione, gestione e
valutazione, l'attuale legislatura si pone quale obiettivo primario
delle inefficienze e delle improduttività, anche mediante
l'incentivazione e la valorizzazione del merito dei singoli, in
un'ottica di considerazione della pubblica amministrazione sempre
più al servizio della collettività e dei bisogni che essa
esprime.
Merci.
Président
- La discussion est ouverte.
La parole au Conseiller Lattanzi.
Lattanzi (PdL)
- Grazie, Presidente.
Era una riforma molto attesa. Ho avuto il piacere, nella scorsa
legislatura, di partecipare ad alcune commissioni nelle quali si
auspicava l'accelerazione su processi di riforma
dell'organizzazione del lavoro del pubblico impiego in Valle
d'Aosta, alla luce di una serie di condivise esigenze, dettate, da
una parte, da mutate e in via di mutamento condizioni esterne
dell'economia e, dall'altra, da un'altrettanto condivisa necessità
di dare alla pubblica amministrazione un'impostazione più
privatistica per poter meglio venire incontro alle aumentate
richieste di qualità del servizio da parte degli utenti.
Vorrei partire da questo condiviso obiettivo, perché si ritiene
necessario mettere mano ad una legge esistente e quindi procedere
ad un procedimento di riforma sull'organizzazione della macchina,
in questo caso non più solo regionale, ma del comparto unico, cioè
l'obiettivo di essere efficienti, efficaci, trasparenti, meno
costosi e quindi più coerenti con le aspettative dei cittadini che
ormai da qualche decennio in maniera sempre più palese, in forma
più o meno istituzionale o regolamentata, attraverso le forme più
disparate: da quelle sindacali a quelle associative, a quelle delle
libere associazioni, hanno più volte espresso la volontà di avere
un'interfaccia burocratico-amministrativa più costruita intorno
all'utente. Uso questo termine che è stato più volte evocato, anche
dal relatore: un'amministrazione in grado di mettere il cittadino
al centro delle proprie attenzioni, magari anche ricordando a
questa pubblica amministrazione che andiamo a riformare che la
centralità del cittadino è la centralità a chi paga lo stipendio a
questa amministrazione, a questi funzionari, a questi dirigenti che
quotidianamente producono un servizio che dovrebbe essere - non
sempre purtroppo è - al servizio del cittadino che paga il loro
stipendio. Questo concetto nella civiltà moderna ha trovato grandi
ambiti di discussione: ricordo che il dibattito politico e
istituzionale su queste riforme è iniziato addirittura nel 1992,
quando si è cominciato a percepire da parte del cittadino, del
popolo, questa pressante necessità.
Siccome la politica è sensibile a queste richieste, dall'altra
parte però è altrettanto sensibile a non stravolgere organizzazioni
che durano magari da decenni con tutta una serie di incrostazioni
che si portano dietro le organizzazioni che durano per molto tempo;
vediamo i costi del cambiamento addirittura nelle grandi imprese
private, quando vengono acquisite da nuove aziende il costo emotivo
e culturale di chi viene acquisito... l'accettazione di un
cambiamento è dura nel privato... immaginiamoci quanto è stato duro
e lungo il percorso prima che la politica ottenesse il consenso
sufficiente a portare al centro della propria attenzione la
necessità di una riforma!
Noi, come partito, in questi ultimi anni abbiamo più volte
sollecitato questa riforma; ricordo le indimenticabili
discussioni... quasi sempre si parlava di bilancio sui costi
dell'amministrazione pubblica, sulle mutate necessità, sulla
necessità di essere flessibili, trasparenti, meno costosi, più
efficienti, quindi i nostri ripetuti atti amministrativi,
ispettivi, di promozione dell'azione politica proprio a
quell'indirizzo. E abbiamo sempre dovuto prendere atto della
necessità di maggior tempo, di negoziazione, quindi di un percorso
molto complesso che con oggi - uso un verbo che sarà significativo
della nostra posizione - avrebbe dovuto portarci ad una soluzione.
Perché dico "avrebbe"? Perché intanto ci sia permessa una
riflessione sul metodo: ci aspettavamo - in questi anni lo abbiamo
più volte suggerito - che un processo di riforma su questa legge
così centrale sulla riorganizzazione della macchina pubblica, che
di fatto è il braccio operativo della volontà politica e popolare,
vedesse partecipare alla discussione certamente la politica, cioè
chi ha ricevuto il consenso, le commissioni, il Consiglio e gli
organi istituzionali, certamente le parti in causa, i dipendenti,
le rappresentanze sindacali, certamente i dirigenti e le loro
rappresentanze, le associazioni, tutte quelle forze politiche,
istituzionali e sociali coinvolte da questa riforma.
Noi avevamo suggerito anche altri metodi: innanzitutto di
avvalersi anche di aziende che per esperienza, professionalità,
operano nell'ambito della riforma dell'apparato pubblico; abbiamo
in Europa centinaia di aziende professionali che suggeriscono alle
pubbliche imprese e alle pubbliche aziende le necessarie e doverose
riforme, suggeriscono indirizzi, propongono soluzioni.
Allora una riflessione su questo metodo è che noi, dopo 10 anni
in cui si parla della riforma della "45", tanto attesa da tutti,
dai cittadini innanzitutto, dalla politica che ha il mandato dai
cittadini e dai dirigenti e dai dipendenti stessi... perché non
possiamo non registrare che anche l'apparato stesso sentiva la
necessità di un maggior riconoscimento premiante delle proprie
qualità e del proprio lavoro, certamente quello più attivo, più
impegnato, le persone di maggior buona volontà. Credo che queste si
aspettino da questa riforma un maggiore riconoscimento dei loro
sforzi.
Noi avevamo suggerito di utilizzare nello studio e nell'analisi
della proposizione anche professionalità, conoscenze e culture
magari che, nel nostro piccolo, non siamo in grado di produrre, ma
che potevano esserci di aiuto. Quale è stato il metodo che abbiamo
in commissione, prima, ma poi anche nel dibattito politico,
evidenziato? Abbiamo affidato un indirizzo politico molto preciso,
perché gli obiettivi me li ricordo bene: regolare il comparto
unico, creare i due livelli di qualifica dirigenziale per renderli
più flessibili e veloci, disciplinare le figure apicali, dare
maggiore puntualità sugli affidi e revoche agli incarichi
disciplinari, quindi dare maggiore manovrabilità anche al
conduttore della macchina politica che deve utilizzare la macchina
burocratica per dare risposte ai cittadini, creare nuove
disposizioni di performance, mettere in condizioni
l'amministrativo, il dipendente pubblico di poter essere premiato
in base alle sue capacità. Quindi sotto l'aspetto delle indicazioni
politiche della riforma credo che gli obiettivi fossero
assolutamente molto chiari; ci permettiamo però di rilevare un
processo. Abbiamo affidato ai dipendenti ed ai dirigenti il compito
di formulare una proposta, abbiamo dato loro un indirizzo, abbiamo
aspettato questa proposta, è stata negoziata ed abbiamo ascoltato
in commissione le varie componenti che hanno partecipato,
sostanzialmente due, poiché si sono presentati i sindacati e i
dirigenti. Le due dirigenti che hanno seguito con grande
attenzione, puntualità, esprimendo tutte le loro professionalità,
ci hanno formulato questa proposta.
Noi facciamo una prima riflessione: se vogliamo riformare il
comparto pubblico, voi a chi affidereste il compito di riformare? A
chi deve essere riformato? Se chiediamo ai dirigenti di
riformarsi... secondo voi, cosa può venire fuori? O se chiediamo ai
dipendenti di autoriformarsi... cosa può venir fuori? Può venire
fuori un'intellettualmente onesta proposta di riforma che prende
atto delle avvenute modifiche del comparto pubblico nazionale,
internazionale, comunitario, delle regole già modificate e
superate, che procede in maniera precisa ad un adeguamento
normativo di tutte le regole regionali alla luce delle
modificazioni di legge nazionali ed europee, che rende la normativa
regionale innanzitutto aggiornata almeno al testo vigente delle
materie, del rapporto, della relazione del comparto unico del
pubblico impiego. Questo è stato in maniera assolutamente molto
competente, e mi permetto in questo senso di sottolineare che
l'aspetto più rivoluzionario - al di là del dibattito politico,
favorevoli o contrari, dell'attualizzazione delle norme regionali -
è l'applicazione della legge n. 112, "legge Brunetta", all'interno
della regolamentazione del comparto unico. Questa è una delle
innovazioni che in questo caso non abbiamo prodotto, ma abbiamo
subito; quante volte su questo tema ci siamo detti che sarebbe
stato bello che la Valle d'Aosta, in materia di norme per
l'organizzazione del pubblico impiego, materia in cui abbiamo
potestà esclusiva, avesse fatto un passo avanti rispetto alle norme
comunitarie e addirittura due passi avanti rispetto alle norme
nazionali che, a fronte di bilanci che sono magri per tutti,
necessariamente sono norme - al di là dei governi che ci sono,
perché Bersani non ha scherzato neanche lui in termini di riforme -
più avanzate rispetto alle norme regionali, che poi semplicemente
si adeguano... Noi rileviamo che sotto questo aspetto uno degli
argomenti di maggiore innovazione, ahimè, non è un'innovazione
regionale, ma è un'acquisizione di normativa nazionale della "112",
della "Brunetta".
Abbiamo cercato, in questo disegno di legge, alla luce delle
lunghe audizioni che abbiamo ascoltato, tracce di come possa fare
un Presidente della Giunta, chiunque esso sia, con questa nuova
norma... cioè: qual è la convinzione che la maggioranza su questo
testo mette? Su quali basi fonda la convinzione che con questa
nuova normativa la politica possa riorganizzare la macchina
pubblica per raggiungere quegli obiettivi di centralità
dell'utente-cliente che paga, che è il cittadino, e quindi della
trasparenza, dell'efficacia e dell'efficienza che questa norma
vorrebbe perseguire? A noi sinceramente sfugge! Noi abbiamo fatto
fatica, con tanta buona volontà e molta disponibilità anche alla
proposta e al confronto, abbiamo fatto fatica, dovendoci
confrontare con i sindacati, a cui tutto si può chiedere meno che
ad un tacchino stabilire la data del Natale o di anticiparla
addirittura... è chiaro che i sindacati, nella loro massima buona
volontà, non è che abbiano potuto perseguire l'obiettivo di
razionalizzazione di maggiore efficacia ed efficienza, perché a
parole sono stati assolutamente coerenti, nei fatti un po' meno, ma
questa è la parte che loro spetta e legittimamente a loro noi
riconosciamo che, se devono fare una resistenza, questo era un
momento in cui, visto che si andava verso una maggiore
produttività, un maggior impegno, un maggior incastro, una maggiore
richiesta di competizione, una maggiore richiesta di competitività,
un maggior riconoscimento premiante vero, reale, dell'attività del
pubblico impiego, loro cosa potevano fare se non difendere uno
straordinario privilegio che nel comparto pubblico esiste, cioè che
tu puoi fare anche niente per 40 anni e la pensione non te la
toglie nessuno! Forse di un anno, vai a 41, ma nessuno viene a
sindacare la qualità del singolo o dei gruppi di lavoro, che nel
pubblico impiego è un tabù sul quale i sindacati ancora oggi, al di
là delle chiacchiere, non hanno squarciato il velo!
Così come non possiamo chiedere ai dirigenti di autoriformarsi
per distinguere chi, fra di loro, pur non timbrando un cartellino,
si guadagna la ricca "pagnotta" che è più ricca di quella che
guadagniamo noi, quella della politica di cui tanto si parla, ma ai
quali non si può chiedere fra chi, di loro, lavora realmente... e
ce ne sono tanti, dei 150 dirigenti che abbiamo, che con onore e
onestà intellettuale si guadagnano senza timbrare il cartellino,
perché arrivano prima dell'orario previsto e se ne vanno dopo
l'orario culturalmente previsto, ma che hanno a che fare con una
maggioranza che questa cosa non la può accettare, perché il
privilegio di fare quello che si vuole senza essere controllati, ma
addirittura premiati... e se andate a vedere gli ultimi premi di
risultato, è qualcosa che urla vendetta in un mercato del lavoro,
perché ci sono persone che hanno preso dei soldi e sono sempre
assenti, o per permessi di studio, o per permessi di cariche
amministrative, o per permessi sindacali, o per permessi di
qualunque genere, o perché fanno mini part-time, part-time
verticali, part-time orizzontali, non ci sono mai... non hanno
prodotto assolutamente nulla che giustifichi un euro più del loro
stipendio, ma che hanno ricevuto un lauto compenso per la
performance della presenza nel pubblico impiego!
Queste cose ce le siamo dette in questi 10 anni, ma ogni volta
che abbiamo dovuto affrontare la questione delle spese correnti,
dell'efficacia del pubblico impiego... e qualche volta siamo stati
accusati di essere i persecutori dei dipendenti pubblici, qualche
volta invece abbiamo ricevuto attestati di stima da parte di quei
dipendenti pubblici che dicono che è ora di finirla di mantenere i
fannulloni che devastano l'onorabilità e l'economicità di un lavoro
che potrebbe essere meglio pagato, se fosse orientato su quelli che
hanno voglia di fare e di portare un risultato al cliente che è il
cittadino che paga questi servizi, purtroppo, in Italia in maniera
troppo salata! E non ci si rende conto mai abbastanza che quando il
cittadino si presenta allo sportello con il suo stipendio di
dipendente privato, di dipendente pubblico, di pensionato, di
lavoratore autonomo o di imprenditore, deve spendere metà del suo
stipendio o del suo reddito per mantenere questo apparato! Questa
cultura non solo dal '90 in avanti non è passata, ma non si ha
voglia di farla passare! Cosa può fare la politica? La politica, a
nostro avviso, avrebbe potuto e dovrebbe fare molto di più... cosa,
ad esempio? Magari lavorare sui progetti di riforma della pubblica
amministrazione e del pubblico impiego del comparto unico, con
processi e mentalità un po' più privatistiche, al di là di quello
che si dice, di quanto, oggi, questa nuova "94" (ex "45") non sia e
non possa diventare.
Non vogliamo disconoscere il lavoro dei dirigenti, dei
dipendenti che hanno lavorato a questa riforma, ma vi chiedo:
secondo voi, serenamente e onestamente, è possibile chiedere a due
dirigenti di lavorare ad un processo di riforma avvalendosi delle
interfacce dei sindacati, dell'associazione dei dirigenti, senza
tenere in considerazione che un progetto di questo tipo andava
affidato a chi non ha conflitto di interessi, di cui tanto si
parla, e magari quel disegno di legge arrivava con degli articoli
che davano un'impostazione più orientata all'obiettivo che a nostro
avviso difficilmente... non vogliamo dire non... ma difficilmente
verrà raggiunto? Come ci potranno convincere oggi, con quali
argomentazioni, gli interlocutori della maggioranza che con questa
legge, da domani mattina, il Presidente della Giunta, gli
Assessori, il Governo democraticamente eletto dal popolo, con il
mandato di governare e di dare una risposta a questa esigenza, cioè
di un'amministrazione più efficace, più efficiente e più al
servizio del cittadino, tale risposta possa ottenersi con questo
disegno di legge?
Cari amici della maggioranza, noi non ci crediamo che voi con
questa legge possiate minimamente scalfire l'andamento
dell'efficacia e della trasparenza della pubblica amministrazione,
addirittura del comparto unico. Certo, questa legge prende atto che
non si può riformare solo il comparto regionale, bisogna riformare
il comparto unico; ci abbiamo messo qualche anno, ma ci siamo
arrivati! Potevamo fare un articolo sei anni fa e avremmo ottenuto
lo stesso risultato; abbiamo, con questa legge, preso atto che il
comparto unico esiste e che va riorganizzato. Abbiamo preso atto
che vogliamo essere più efficaci e più efficienti, ma la qualità
delle premialità trova una risposta in una commissione che dovrà
determinare la qualità e la quantità dei premi, a chi verrà data e
a chi non verrà data.
Guardate, siamo già qua che ci sganasciamo dalle risate, perché
non vediamo l'ora di vedere qualcuno che dirà: tu no! Perché?
Perché tu non hai prodotto un euro oltre il tuo stipendio, che è
già interessante, garantito a vita e inattaccabile, perché mentre
nel privato se il mercato va in crisi, si va in mobilità e poi si
viene licenziati, nel pubblico impiego non esiste crisi! Esiste
eventualmente per quei precari, perché dagli incontri che abbiamo
avuto "sembrerebbero" - uso il condizionale - i precari, in questa
Regione, quelli che tengono in piedi il sistema! Sembrerebbe -
siamo dell'idea di credere a questa versione - che mentre il
pubblico impiego a tempo indeterminato ormai ha raggiunto la soglia
dell'Eden e si guarda bene dal mettersi in condizioni di
competitività, quelli che alla fine devono fare il lavoro nella
sanità, nella scuola, nel pubblico impiego, negli uffici, negli
organi operativi sono i precari, perché senza i precari si blocca
tutto! 8.700 persone assunte, di cui 2.000 precari: se mandiamo a
casa i 2.000 gli altri 6.700 non ce la fanno a gestire 100.000
abitanti! Voi comprenderete che noi, a quei 2.000 precari, non solo
dobbiamo far finta di parlare di stabilizzazione, perché questo
abbiamo fatto finora, non solo non ci saranno i soldi per farlo per
cui bisognerà che qualcuno prima o poi lo dica loro che i soldi non
ci sono, ma bisogna anche spiegare a quei dirigenti e a quegli
apparati che senza quei precari devono funzionare lo stesso, e che
non è possibile che se non ci sono 200 precari nella sanità si
aprano le braccia e si dica: la macchina non può funzionare perché
non c'è chi fa la parte amministrativa, il back office,
l'organizzazione del lavoro... perché sono tutti dirigenti, tutti
primari, tutti medici, tutti infermieri del massimo livello e non
c'è nessuno che fa quello che si ha da fare!
Noi abbiamo questa visione: noi abbiamo la visione che con
questa legge, ed è la nostra perplessità, non è la nostra
contrarietà... vorrei esprimere il nostro sentimento politico: non
è la nostra contrarietà, ma è che quando tu crei un'aspettativa e
su questa aspettativa ci lavori per anni, e per anni senti parlare
di comitati di studio, riunioni, incontri, negoziazione,
mediazione, e poi questa riforma si spostava sempre all'anno dopo,
perché bisognava vedere la finanziaria che arrivava cosa ci dava, e
c'era sempre una giustificazione... voi comprenderete che chi ha,
come noi, per molti anni seguito questo processo e ha atteso questa
riforma... un po' di delusione noi la esprimiamo! Ce lo
consentirete, ripeto, non è una contrarietà, è un pizzico di
delusione, perché abbiamo il sospetto che alcune innovazioni ci
siano, i due livelli dirigenziali, qualcuno mi diceva che invece
che due livelli bisognerebbe farne cinque di livelli dirigenziali,
così li facciamo scendere e salire a livello meritocratico secondo
i meriti, perché anche mettere solo due livelli, sono tutti a due
adesso, non c'è più il terzo, il quarto e il quinto, c'è una
graduatoria dove sono tutti primo e secondo! Però ci saranno gli
incarichi speciali, ci saranno le deleghe particolari, quindi ci
sarà lo strumento di flessibilità organizzativa da mandato politico
per mettere insieme un'organizzazione di lavoro che produca un
risultato!
Noi torniamo alla domanda: qual è il risultato che ci aspettiamo
dalla riforma della "45", detta oggi "94"? È che da lunedì la
Giunta regionale, la maggioranza e la minoranza che chiaramente
spinge e ottiene dei cambiamenti, possano vedere una vera
evoluzione di efficienza e di efficacia che noi oggi facciamo
fatica a vedere. Non ci crediamo, non perché vogliamo vedere il
bicchiere mezzo pieno o mezzo vuoto, ma perché il bicchiere pieno a
metà è pur sempre un bicchiere mezzo pieno, quindi vuol dire mezzo!
Ci aspettavamo, dopo 10 anni di dibattito, che si potesse arrivare
ad alcuni punti fondamentali; ne cito uno: possiamo costruire un
sistema premiante vero che esca dalla logica del ricatto sindacale,
per cui il premio è per tutti e solo qualche particolare testa
viene colpita e affondata, ma sotto l'aspetto generale in questa
Regione tutti sono bravi, efficienti, efficaci e i cittadini si
lamentano? Ma vogliamo uscire da questa incongruenza? Perché o i
cittadini li dobbiamo educare ad accettare che questa è
l'efficienza premiata e quindi: "Perché ti lamenti? Li abbiamo
anche premiati!", oppure c'è qualcosa che non quadra nel nostro
sistema premiante!
Questo nuovo sistema... ma siete convinti che ci risolve il
problema dell'identificazione del parametro della qualità del
lavoro? Guardate che i processi premianti nelle strutture operative
di lavoro già nelle aziende private sono di una difficoltà estrema,
ma lì vige la regola che io che sono il padrone dell'azienda o chi
mi rappresenta decide e tu prendi o lasci... qua non è così! Qui
non si riesce a creare un processo culturale per il quale
dall'ultimo degli uscieri entrato al primo dei dirigenti in carica
si comprenda che quando si vede un cittadino, si vede un padrone,
un datore di lavoro, si vede uno che ti paga lo stipendio! Non solo
non ti salutano, e quando lo fanno, lo fanno con aria distaccata,
ma i cittadini percepiscono la necessità di essere sudditi,
altrimenti non ottengono le risposte!
Abbiamo delle gravissime carenze, perché da anni avremmo dovuto
fare i centri unici del servizio nei Comuni; ad Aosta se ne sta
parlando, e spero sia presto attuato lo sportello unico per dare
tutte le risposte ai cittadini. In Regione, dove si è ragionato su
questo, si è messa in piedi una serie di servizi... io vedo ancora
sotto il palazzo, intorno ai palazzi dell'Amministrazione
regionale, persone che per fare una pratica hanno sei moduli e
devono andare in sette uffici! E questo fa parte sempre dello
stesso ragionamento, cioè: che la politica ha un problema, rendere
le promesse elettorali obiettivi programmatici e quindi strategia
operativa, passando sopra - attraverso la negoziazione - ai
privilegi, che alcune "castine" si sono create in alcune zone del
pubblico impiego, che sono scandalosi alla luce di chi, pagandogli
lo stipendio, va a lavorare per avere quel servizio! Questo è il
nodo culturale.
In questa riforma di un'evoluzione culturale non c'è traccia,
c'è un "copia-incolla" di una serie di norme in evoluzione, c'è
l'inserimento di alcune idee politiche che questa Giunta ha voluto
mettere, ma la riforma, cioè cambiare la forma ad una pubblica
amministrazione, di quello, qui, a nostro avviso, alle ore 16,17 di
mercoledì 14 luglio, non c'è traccia! Può darsi che fra un'ora
anche alla luce di questo invito ci si possa ricredere, dopo tante
commissioni alle quali abbiamo fatto delle domande, abbiamo
ottenuto mezze risposte, alcune evanescenti, alcune fuorvianti,
altre anche puntuali e, in questo, i dirigenti sono stati
assolutamente professionali; noi, di sistema premiante reale, di
cittadino al centro in questa organizzazione, non ne vediamo
traccia se non nella prefazione, che è pura filosofia... in termini
applicativi non c'è e non è certo colpa del relatore!
Dopo sei anni di lavoro ci pare che chiamare questa una
"riforma" sia una parola un po' grossa, possiamo chiamarla
aggiornamento: abbiamo aggiornato la "45" alle norme attuali,
abbiamo creato un testo vigente attualizzato, ma non chiamatela
riforma, perché il nostro gruppo non vede l'ora - ed è pronto a
contribuire - di vedere una riforma vera che metta il cittadino al
centro dell'attenzione della pubblica amministrazione! Questo
comporta dei costi politici, fra cui probabilmente il fatto che in
un periodo di crisi - e i dati recentemente pubblicati dall'Agenzia
del lavoro confermano che la crisi economica c'è -, che anche se ci
sono timidi segnali di ripresa siamo in una fase difficile per
l'economia italiana e anche per quella valdostana, fortemente
legata a quella per il turismo, per la competitività... però, negli
ultimi due anni, l'unico comparto che è cresciuto di 200 unità di
occupati è il pubblico impiego!
La domanda sorge spontanea: siete veramente convinti di poter
andare davanti ai cittadini e spiegare che mentre le aziende in
Bassa Valle licenziavano, mentre le aziende del turismo cercavano
di competere, mentre giustamente il Presidente della Giunta
sollevava i tassi di interesse bancari, mentre le imprese lottano
con un sistema bancario che per le sue inefficienze cerca di
sfruttare situazioni di disagio per poter portare a casa gli
spread
più favorevoli, siamo sicuri che possiamo andare a
dire ai cittadini che negli ultimi due anni di crisi tutti i
comparti hanno perso dipendenti e l'unico comparto cresciuto di 200
unità è il pubblico impiego? Ma come lo spieghiamo? L'unico modo
con cui possiamo giustificare questa situazione è che il pubblico
impiego è l'ammortizzatore sociale, cioè che nei momenti di "vacche
magre" assorbe la disoccupazione privata, la traduce in opportunità
di reddito pubblica, magari precaria, in attesa che il comparto
privato decolli.
C'è un piccolo problema: se sottraiamo risorse al mercato del
lavoro, creiamo falsa competizione, "droghiamo" la competizione,
diventa difficile per i commercianti, gli artigiani, le piccole
imprese nel momento di andare a lavorare sulle assunzioni, trovare
chi abbia voglia in Valle d'Aosta di mettersi nel mondo del lavoro,
quello vero, competitivo, dove se sei bravo ti premiano, altrimenti
vai a casa! Questa è un'altra delle cose che abbiamo sentito dagli
industriali essere una delle tematiche, cioè la concorrenza sleale
del comparto pubblico rispetto ai privati, i quali, se non vanno a
prendere extracomunitari o stranieri, non riescono a sopperire,
perché quelli che sono qui sanno che anche in tempi di crisi si
riesce a trovare un lavoro nel pubblico impiego. Poi saremo qui,
fra qualche giorno, a dirci della nostra disponibilità sulla
manovra finanziaria, sul taglio delle spese inutili... ma noi
abbiamo 8.700 persone alle quali possiamo aggiungere altre 8.000
persone del comparto pubblico indiretto, cioè di aziende che vivono
esclusivamente con un unico cliente, che è la Regione, o il
comparto pubblico regionale, quindi abbiamo un patrimonio di
popolazione di 17.000 famiglie che vivono solo se entrano IRPEF,
IVA ai 9/10 e se noi questi soldi li facciamo bastare per fare
tutto!
Oggi discuteremo il consuntivo 2009 che parla di avanzi di
amministrazione, siamo qui a dirci che siamo ancora una Regione
virtuosa perché riusciamo a rispettare i patti di stabilità, non
abbiamo degenerato, e questo è ottimo, anzi avanzano proprio perché
li spendiamo bene; ci avanzano, ma non possiamo spenderli perché ci
impongono di non spendere di più, questi vanno a Roma e dobbiamo
fare le lotte per portarceli a casa con il federalismo fiscale,
staremo a parlarci di questo, ma dobbiamo affrontare il tema
centrale del costo diretto e indiretto nella vita dei cittadini di
un comparto del pubblico impiego regionale che è dominante,
pesante, inefficace, inefficiente e che questa leggina dovrebbe
incentivare ad essere al servizio dei cittadini e delle
imprese!
A voi risulta che negli ultimi anni da parte della popolazione,
dei cittadini e delle imprese ci sia stato un percepito di maggiore
efficacia ed efficienza? Ho sentito un dato solo: la velocità dei
pagamenti, questo va detto! Non credo che sia tutto merito
dell'assessorato, ma credo che ci sia stato un processo che ha
portato a quello; oggi chi ha in Valle d'Aosta un credito con il
pubblico impiego lo riceve in tempi relativamente positivi rispetto
al resto del mercato: questo è un dato reale che non vogliamo
disconoscere. Ma a voi risulta che ci siano altre attività che le
imprese, nel momento in cui si relazionano con il pubblico impiego,
abbiano visto diminuire in maniera drastica? Noi continuiamo a
percepire il disagio di chi, dovendo affrontare pratiche
amministrative nella Regione, nei Comuni e nelle Comunità montane,
in Finaosta, nelle partecipate, di un muro di burocrazia che
disincentiva chi ha voglia di fare, incentiva chi non ha voglia di
fare all'interno della burocrazia creando un conflitto sociale
senza precedenti e che creerà una protesta per cui ci saranno i
privilegiati, pagati, che non rischiano nulla, che stanno bene e
che si autoriformano, rispetto a quelli che privilegiati non sono
perché sono sul mercato e devono da questi avere gli strumenti per
competere! E non li hanno!
Siamo qui a rappresentare questo disagio; ci permettiamo di
cantare fuori dal coro, non ci preoccupiamo se qualcuno ci chiamerà
demagoghi, ci dirà che vogliamo cavalcare il bicchiere mezzo vuoto,
perché non è così; abbiamo la volontà di riconoscere le cose che si
stanno migliorando, abbiamo il dovere politico, morale di
evidenziare che i processi di riforma in questa Regione sono ancora
troppo lenti! La casta dei privilegi e le paratie di difesa di
questo sistema non si scalfiscono e chi è stato con me, in
commissione, li ha visti, ma non per cattiveria, per un muro
culturale che li identifica come "noi siamo così, siamo sempre
stati così, adesso ci chiedete anche di dimostrarvi che quando
siamo ammalati siamo ammalati veramente"... ma vi rendete conto! È
un processo culturale devastante in una piccola regione che deve
fare della competitività della sua economia turistica ed
industriale il punto di forza.
L'altro giorno il Presidente della Regione ha firmato un
accordo, ho sentito le critiche, mentre io mi permetto di
sottolineare l'importanza di quell'intesa che è un passo iniziale,
ma quelle grandi opere, se abbiamo anche solo una possibilità di
averle... era giusto firmare quell'accordo e poi vedremo se saremo
capaci di fare i passi successivi per portare a casa tutte o parte
di quelle opere che sono state scritte su un pezzo di carta e
siglate, senza il quale pezzo di carta non si sarebbe potuto fare
il secondo passo... il primo passo è fatto. Ma ammesso e non
concesso che quel passo lo facciamo, con quale velocità e quali
tempistiche possiamo oggi garantire ai cittadini che gli appalti, i
lavori, l'assegnazione, la produzione del ritorno del valore del
servizio economico a questa regione sarà nei tempi dovuti e non nei
tempi che depauperano l'investimento stesso?
Rischiamo, e questo succede ormai sistematicamente, di essere un
passo dopo l'Europa e la nazione e non è possibile: se siamo più
piccoli dovremmo essere più flessibili, rapidi e veloci; se abbiamo
capacità impositiva e abbiamo capacità legislativa e abbiamo anche
le garanzie costituzionali per poterlo fare dovremmo essere veloci,
così come tutte le organizzazioni più piccole dovrebbero esserlo
rispetto a quelle più grandi! Ma è possibile che ce lo deve dire
Brunetta come si organizza il pubblico impiego per renderlo
efficace? Qualcuno ha sorriso sul fatto che i cittadini possono
assegnare le faccine ai pubblici dipendenti nel momento in cui
interloquiscono... va bene, sorridiamo, ma qual è la proposta
alternativa? Qual è il potere che diamo ai cittadini per giudicare
un dipendente pubblico, quando, se uno deve fare una protesta su un
dirigente, su un dipendente della Regione o sull'ultimo degli
uscieri, prende gli schiaffi morali!
Noi siamo in difficoltà a riconoscere, questa, una riforma, che
dovrebbe dare una nuova forma ad una cosa che esiste; questa non dà
nessuna nuova forma, fa un
maquillage
di alcune competenze,
le uniche vere innovazioni purtroppo non arrivano a noi, ne
riconosciamo appena un paio non determinanti per il funzionamento
della macchina pubblica, come gli uffici stampa che si vogliono
impostare in una certa maniera. Possiamo anche capirlo lo
spoil
system
sulla fiduciarietà, adesso il collega Tibaldi avrà come
giornalista più informazioni per illustrarci quali sono le
oggettive difficoltà che produce quel tipo di scelta, ma al di là
di questo... dov'è l'opportunità per il cittadino? Spiegatelo ai
cittadini e convincete chi, anche in quest'aula, rappresenta una
parte di questi cittadini, che fino a stamattina negli uffici della
Regione o hanno trovato assenze ingiustificate o assenze coperte o
per i pochi presenti che lavoravano magari senza un condizionatore
hanno trovato una persona in difficoltà, perché faceva il lavoro di
tre con tre che avevano timbrato! Di questo parliamo: di una
cultura nuova all'interno del pubblico impiego che riconosca e
premi realmente chi è al servizio del cittadino, che è l'unico
padrone di questa azienda che noi, a volte, neanche poi tanto
degnamente rappresentiamo.
Questo siamo a chiedere: spiegateci dov'è la profonda novità di
questa legge. Noi, con grande onestà, ascolteremo e se ci
convincerete la voteremo; così com'è, per quanto ci riguarda, dopo
10 anni di attesa non vediamo novità e noi, in assenza di novità,
non partecipiamo ad un'innovazione che per noi non esiste.
Président
- La parole au Vice-président Chatrian.
Chatrian (ALPE)
- Grazie, Presidente.
L'argomento è molto importante, non demagogico, assolutamente in
prospettiva. Non vorrei affrontare un dibattito pubblico o privato,
assolutamente non ci interessa, come gruppo, parlare di clienti;
sicuramente come gruppo ci interessa parlare di cittadini e
soprattutto fruitori di servizi con una funzione diversa, così come
lo dice in maniera esplicita il titolo del disegno di legge: "Nuova
disciplina dell'organizzazione dell'Amministrazione regionale".
Un gran merito, Presidente, a lei, principalmente di aver
portato in Consiglio comunque, con una modifica, piccola o grande
che sia... cercherò poi di motivare e dettagliare meglio questa
riforma presentata dal Governo regionale. Dico "lei", perché in
commissione ho avuto l'onore di seguire questa legge, ho dovuto
perfino dare un piccolo contributo affinché questo provvedimento
potesse essere approvato. Il nostro voto è stato negativo dal punto
di vista strutturale, ma per dire quanto questo argomento interessi
al Consiglio. E mi dispiace, Presidente, ma capisco perfettamente
che probabilmente lei ha concentrato il suo peso politico - glielo
riconosciamo e glielo hanno riconosciuto i valdostani - per
affrontare di peso, con una certa grinta e con una certa
capitalizzazione la volontà di portare in aula questa modifica.
In questi giorni leggiamo sugli organi di stampa - dei quali del
resto non avevamo neanche bisogno - che questo è considerato uno
dei punti fondamentali del programma di legislatura. Lei,
Presidente, ne ha fatto un cavallo di battaglia due anni fa:
l'organizzazione di questa lenta macchina amministrativa; anticipo
e premetto che ho ricoperto ruoli di dirigente di terzo livello in
una struttura operativa nel passato quinquennio, quindi mi sono
occupato di un certo
domaine
, ma ho avuto anche la
possibilità di conoscere dal di dentro questa macchina così
interessante e al tempo stesso così volutamente complessa e
complicata, come lei ben sa, indubbiamente ha più esperienza di me
e una carriera politica alle spalle di altissimo livello.
Detto questo, due anni fa lei iniziò questa tredicesima
legislatura con due botti fortissimi, mi ricordo nel primo
Consiglio, da neofita: Giunta Rollandin, meno incarichi fiduciari,
cura dimagrante all'Amministrazione regionale, 300.000 euro,
risparmio secco nella Giunta Rollandin... questi sono stati i primi
botti di riorganizzazione di questa macchina amministrativa.
Ripeto, non voglio mettere sul tavolo pubblico o privato perché non
mi sembra interessante e non siamo qui a voler fare della demagogia
tanto per farla; invece ci piacerebbe dare un nostro apporto, come
è stato fatto in commissione, su un'analisi di questa nostra
macchina e soprattutto quali prospettive. Lei, in quest'anno e
mezzo, visto il ruolo e il peso che ha, ha interloquito con gli
attori principali che sono i rappresentanti sindacali, i
rappresentanti dei dirigenti e soprattutto ha dato un'impostazione
della nuova riforma, di questa nuova riorganizzazione.
Cerchiamo di fare un passo indietro, mettiamo al centro il
cittadino quale fruitore di servizi e soprattutto utente, che
soprattutto in questi anni si aspettava una razionalizzazione,
utilizziamo un'altra parola, una "semplificazione", perché vedeva
questa macchina crescere, diventare sempre più complicata, non solo
nelle sedi, ma nelle strutture; lo vedeva perché queste strutture
non si parlavano, lo vedeva perché non è un problema di dirigenti,
un problema di più strutture, più competenze, difficoltà di
parlarsi fra di loro, risorse umane da una parte e risorse
finanziarie dall'altra. Alla fine il cittadino, al centro di tutto,
aveva dei tempi più lunghi... inutile dirlo! Anche dal settore
produttivo arrivavano queste richieste, non tanto forse legate allo
spread
. Questa mattina si è parlato del costo del lavoro,
della difficoltà delle aperture di credito e di avere liquidità, ma
sovente in commissione audivamo gli imprenditori che ci chiedevano
risposte più veloci ed una semplificazione della macchina
amministrativa.
Dopo due anni lei, oggi, porta sul tavolo questa proposta. In
questi ultimi 10 anni la sua Giunta è quella che ha più strutture
degli ultimi 14 anni, quindi una frammentazione voluta perché
probabilmente riteneva di farlo, se il suo Governo lo ha fatto,
e... dove si va con questo provvedimento?
Chapeau
al lavoro
fatto dietro le quinte, perché in commissione i sindacati ci hanno
detto che loro sono soddisfatti; i dirigenti eventualmente qualche
piccola modifica o integrazione o che va a ritoccare l'impostazione
a queste modifiche... e allora ci chiediamo: noi, chi
rappresentiamo? Ci siamo guardati in commissione, ma non solo
l'opposizione, anche la maggioranza: chi rappresentiamo? Il tavolo
di lavoro è stato fatto, le risposte sono positive, dalle parti
sindacali c'è stato l'
aplomb
più totale, da parte
dirigenziale anche. Ci siamo guardati indietro e abbiamo detto:
forse rappresentiamo quanto meno i cittadini, dato che i cittadini
hanno chiesto soprattutto a lei, perché lei ha un ruolo diverso dal
nostro, di semplificare il quadro. E questo ci da un po' di
vivacità nel discutere oggi questo argomento interessante e
difficile, ma non impossibile, e su questo vorrei soffermarmi,
perché devo dirle che lei è un ottimo sarto, ha saputo ricucire
bene questa "45" che per diversi dirigenti doveva essere
modificata, abrogata, integrata. I ritocchi sono stati fatti bene,
magari con qualche centimetro in più da una parte e qualche
centimetro in meno dall'altra, ma la cucitura mi sembra di alto
livello.
Cerchiamo però di fare un po' di sintesi; indubbiamente il
nostro ruolo è diverso, è di tipo politico, non è né dirigenziale,
né con il fucile puntato sui dipendenti pubblici, bravi o meno
bravi. Non è il nostro ruolo e non ci piace fare delle
boutade
gratuite. Quindi, più parcellizzazione, più
frammentazione con questo nuovo impianto, ce lo passi come prima
sintesi. Si potrà - sarà la Giunta a deciderlo - frammentare ancora
di più l'Amministrazione regionale, più fiduciari... quando due
anni fa con il primo comunicato stampa del 3 luglio 2008 si diceva:
meno incarichi fiduciari.
Ho cercato di essere puntuale perché su queste cose bisogna
essere veritieri, Presidente. Ho chiesto ai suoi uffici, e ad oggi,
luglio 2010, l'Amministrazione ha 21 fiduciari; non è un problema
sui fiduciari... con il nuovo impianto, se sarà approvato senza
modifiche, noi abbiamo presentato i nostri piccoli emendamenti, che
oltretutto non sono stati neanche discussi in commissione, e me ne
rammarico, perché le ultime volte ci avete bastonato in aula
dicendo che gli emendamenti dovevano essere portati in commissione.
Abbiamo cercato di predisporre emendamenti strutturali non
semplici, perché siamo un po' all'arma bianca come minoranza, non
abbiamo 149 strutture che lavorano per noi, ne abbiamo due o tre e
noi, quanto meno, dobbiamo provare a mettere sul tavolo degli
emendamenti che abbiano un senso politico. In commissione mi è
stato detto: la volontà del Presidente è quella di portare il
provvedimento a metà luglio, ci asteniamo, discuteremo in aula.
Mah, diciamo che probabilmente non dobbiamo mai discutere, né in
aula, né in commissione; noi cercheremo di portare il nostro
contributo in fase di discussione sui singoli articoli.
Tornando a qual è la prospettiva di questa manovra, più
fiduciari, più discrezionalità da parte sua in questo caso, da
parte vostra nel Governo e un domani in un altro Governo... non è
quello, ma ci sembrava che i suoi annunci andassero nella direzione
opposta. La percentuale dei dirigenti esterni, che sono sempre
legati al numero delle strutture interne, viene mantenuta, il 15
percento, quando a livello nazionale si chiede una riduzione dei
dirigenti esterni, non tanto di primo e secondo livello
distinguendo, ma comunque la direzione è un'altra, ovvero si
mantiene la percentuale degli esterni. Poi si vanno a creare degli
eventuali... si dice in legge:
"favorire la crescita di"
...
per favorire la crescita potevate farlo all'interno
dell'Amministrazione, dove ci sono professionalità che bisogna
premiare e soprattutto valorizzare, non solo perché conoscono i
vari dossier, ma perché hanno una professionalità che hanno
acquisito in questi anni. Queste funzioni eventualmente
dirigenziali a nostro avviso sono poco chiare; non vorremmo che non
modificando il numero delle strutture e quindi della
parcellizzazione di questa nuova riorganizzazione, si andasse a
frammentare ulteriormente con dei piccoli "super D" - così sono
definiti in legge -, frammentando ancora di più le competenze e
soprattutto le funzioni. Premetto che ci sono competenze
all'interno dell'Amministrazione che vanno valorizzate; parlando
anche con dei colleghi che hanno fatto lo stesso mestiere, forse
diminuendo la frammentazione delle strutture dirigenziali si
potevano creare delle valorizzazioni di funzioni per quanto
riguarda le professionalità interne.
È una riforma; sì, è una riforma perché modifica. Chiamarla
piccola riforma: recepisce le novità degli ultimi anni a livello
nazionale e ritocca in maniera molto discrezionale ambiti di
intervento molto specifici e mirati. Il domani, Presidente:
oltretutto avrà i suoi tempi da come abbiamo potuto capire dal
disegno di legge, quindi i tempi probabilmente saranno abbastanza
lunghi.
Giudizio politico: non va, ce lo lasci dire, nella direzione da
lei auspicata e secondo quanto lei aveva annunciato due anni fa; a
nostro avviso, non semplificherà questa macchina organizzativa, non
darà delle risposte più tempestive al cittadino, che sia cittadino
normale o ente locale, e per quanto riguarda i soldi, i costi, non
dico nulla, perché non sono riuscito a capire - in questo senso
chiederei anche delucidazioni - se ci saranno costi in più o costi
in meno. Però, con i tempi che corrono, con la manovra finanziaria
in essere, con l'eventuale federalismo fiscale che dovrà approdare
nei prossimi mesi alla Camera e al Senato, forse un rigore
maggiore, un utilizzo maggiore delle risorse interne
all'Amministrazione regionale si poteva e si doveva fare!
Non illustro gli emendamenti perché discuteremo successivamente
in dettaglio. Posso dire che il suo peso, se è un merito aver
portato la riforma in aula... un grande demerito, perché questa
piccolissima riforma va in una direzione, in questo momento,
contraria ai nostri auspici, ma di più (perché rappresentiamo una
piccola parte della popolazione valdostana): va in controtendenza
alla richiesta che i cittadini hanno fatto soprattutto a lei per
una semplificazione della macchina organizzativa
dell'Amministrazione regionale. Mi ricordo che nel primo e nel
secondo Consiglio avevo presentato delle iniziative proprio su
questo e lei si era preso l'impegno dicendo: dove si può si riduce.
Il risultato è che non si riduce, ma si aumenta in maniera
discrezionale e soprattutto senza rammarico per le giovani
generazioni. Questo è il rammarico che le faccio, Presidente, come
giovane valdostano; rammarico che ci sarà più discrezionalità, ma
senza requisiti.
Président
- La parole au Conseiller Donzel.
Donzel (PD)
- Egregio Presidente, cari colleghi, siccome
rappresento una componente della minoranza non volevamo soffocare
la maggioranza con interventi a ripetizione e consentire anche
qualche replica, perché mi pare che le critiche fatte dai colleghi
siano piuttosto pesanti. Probabilmente la maggioranza si affida
alla controreplica del Presidente e a lui affida l'unica voce in
risposta su un tema così complesso e delicato, che dovrebbe vederci
tutti coinvolti in questo che è un punto nevralgico del nostro
sistema. È stato detto con chiarezza: l'amministrazione pubblica
della Valle d'Aosta ha un
quid
in più rispetto ad altri
territori; è funzionale in qualsiasi sistema, senza amministrazione
pubblica non esiste sistema moderno che possa reggere, però è
evidente che nella nostra Regione, in rapporto agli altri settori,
alle altre realtà, non faccio neanche il rapporto rispetto alla
popolazione, mi limito a parlare in rapporto agli altri settori, è
il settore dominante. Quindi avere un'amministrazione che funziona
vuol dire dare una risposta quasi alla maggioranza dei problemi che
potremmo avere nel nostro territorio.
Allora l'impressione che si trae di fronte a un provvedimento di
questo tipo, che non avviene a ridosso di un'elezione per cui si
dice la maggioranza appena insediata è costretta a rincorrere un
provvedimento, perché eredita un'amministrazione abbandonata a sé
stessa - a parte che è sempre la stessa amministrazione che
governa... - e invece no, la maggioranza si è presa due anni di
tempo per riflettere su un provvedimento che era oggetto già di
ampia riflessione, e la mia sorpresa attiene a tre questioni che in
parte sono state anche espresse da altri prima di me, ma che in
alcuni aspetti vorrei riepilogare in modo più chiaro ed
esplicito.
Intanto se si vuol parlare di "riforma", perché questa è
l'ambizione espressa dal relatore, bisogna che ci sia un qualche
modello di riferimento, cioè per forza una riforma deve avere un
modello di riferimento, un modello teorico a cui ci si affida per
muovere qualche passo. Se non esiste questo modello teorico lo si
inventerà, ma le amministrazioni nel mondo hanno dei riferimenti
teorici; qui semplifico per esigenze di tempo, ma sicuramente
esiste un modello anglosassone e - se vogliamo - in
contrapposizione, o in parallelo, può esistere un modello
transalpino. Non credo sia un modello il modello mediterraneo,
quello lo lasciamo da parte, e prendiamo ad esempio i modelli degli
altri. Quindi da una parte l'idea che devo avere una macchina
snella ed efficace, dove ai vertici posso anche attingere dalla
società civile, ecco i concetti di
spoil system
, posso
prendere delle persone in base alla loro capacità, ma non certo per
intervenire su tutta la macchina, solo per intervenire sui vertici,
con dei criteri rigidi di professionalità e qualità espressi con
chiarezza; quindi persone che hanno ipertitoli, docenti
universitari, esperti, gente che ha dato professionalità.
Qui introduciamo per alcune figure spazi per cui si dice già da
subito il tema di sempre delle riforme valdostane per alcune
figure, che siano anch'esse segretari particolari, eccetera, ma
fanno parte di questa macchina, non citiamo titoli di studio, non
citiamo professionalità, come per dire: in questa macchina può
entrarci chiunque, e introduciamo già in questo modello, che mira a
cercare nella società il meglio, ma un meglio certificato, non un
meglio basato sull'intuizione del politico... c'è anche
l'intuizione del politico, ma all'interno di un quadro definito di
qualità... qui si dice già che per certe figure si prende quello
che passa il convento. Oppure c'è un modello transalpino, fatto di
una macchina in cui c'è una fidelizzazione, ci sono dei percorsi
durissimi di formazione per accedere a questi incarichi - altro che
spoil system
! -, con preparazione e formazione e chi arriva
lì, dedica la sua vita a questa macchina, crede profondamente in
essa, non è lì di passaggio e poi va via!
Leggendo questa proposta che di fatto fa un
restyling
della "45" e probabilmente arriva con urgenza semplicemente perché
c'è un input nazionale, cioè questo lo devo riconoscere... se non
c'era Brunetta, qua passavano altri mesi senza uno straccio di idea
di dove andare a mettere qualcosa di innovativo. Ma anche qui,
nonostante l'accordo con il PdL, nonostante le simpatie ormai forti
che fanno sì che ci sia questa sinergia, si fa finta di prendere
qualcosa, ma solo ciò che conviene; mai lo spirito, mai l'impianto,
come dire?, un pezzettino tanto per tener buono l'amico a Roma e
non ricevere una bastonata! Di fatto si aprono delle falle
incredibili, come per esempio l'incompatibilità prevista nella
"150" per i dirigenti che si occupano di personale di avere altri
incarichi, che qua io non ritrovo. Come dire: vediamo di fare le
cose, ma cuciniamole un po' alla valdostana! E questo per quanto
attiene ai modelli teorici.
Poi c'è una questione: c'era una volta... iniziano sempre così
le fiabe e credo che stiamo diventando una fiaba, la Regione
autonoma Valle d'Aosta... quindi l'obiettivo vero ovviamente
ribadisco non è una riforma, lo spiegherò meglio, perché
l'obiettivo vero di andare a modificare la "45" era di dire che, in
un momento in cui tutto il dibattito nazionale verte sulla
questione del federalismo, verte sulla questione delle potestà
delle singole Regioni, c'è un confronto anche legittimo, non
legittimo, comunque interessante dal punto di vista politico...
voglio uscire dalla questione manovra economica, non ne voglio
parlare... ma è molto interessante per chi è federalista, per chi
ci crede, questo scontro Regioni-Stato che si stanno contendendo
del potere. Per un federalista è qualcosa di interesse,
naturalmente l'esito è quello che deve comporsi a livello
istituzionale in modo corretto, ma è molto interessante. Qual è
l'input che dà la Valle d'Aosta a questa cosa? Qual è l'accento che
mettiamo in questo dibattito federalista? Perché dobbiamo in più
sottolineare che vogliamo rivendicare una specialità, la nostra
"Autonomia speciale" e la vogliamo rivendicare con forza, per
arrivare a dire che siamo anche artefici di legislazione speciale,
senza nessun timore.
Certamente poi ci sarà il confronto e anche lo scontro politico
con il livello nazionale, sia esso il centro-sinistra sia esso il
centro-destra, ma dobbiamo avere la capacità di dire che abbiamo
fatto questa riforma, non collima perfettamente in tutto con la
"riforma Brunetta", ma abbiamo il coraggio di portarla avanti
perché questa cosa fa funzionare l'amministrazione in Valle
d'Aosta. C'è traccia di qualcosa del genere? Se c'è traccia di
qualcosa del genere è perché introduciamo delle cose che neanche
Brunetta si sarebbe sognato di immaginare, ma in senso
peggiorativo, come per quanto riguarda gli uffici stampa. In senso
peggiorativo ci discostiamo dal livello nazionale e quindi uno si
chiede se è possibile che in anni di dibattito sull'Amministrazione
regionale non possiamo dire nei confronti delle altre Regioni
d'Italia: guardate, questo è il modello valdostano, il fatidico
modello valdostano che era stato evocato in tutte le elezioni,
salvo dire: il modello valdostano è quello che prende tanti soldi
da Roma; quindi, cittadini, votate noi perché siamo bravi a portare
soldi da Roma, a livello di efficienza non si capisce cosa
esporteremmo noi all'esterno, quale sarebbe il modello valdostano
che stiamo dando alle altre Regioni che timidamente si affacciano
al federalismo e vorrebbero diventare anche loro degli enti che
provano a camminare da sole, pertanto imparano da quelli più capaci
come la Valle d'Aosta. Qual è il modello che stiamo dando loro?
Verranno a studiare la nostra "94"? Verranno qui a dire: ecco
bisogna provare a fare così? Ho qualche perplessità!
E poi vengo ai rapporti che deve avere giustamente la politica
con tutti gli altri soggetti, che sono giustamente stati coinvolti
e chiamati ad essere concausa di un processo che teoricamente
doveva essere importante. Ho avuto, per esperienza lavorativa, la
possibilità di seguire con attenzione una riforma, che è stata la
riforma della scuola, e ho visto un ministro che si è messo di
buzzo buono e ha provato a fare una riforma seria: è stato
liquidato dalla sua stessa maggioranza... era il Ministro
Berlinguer. Al che ne è arrivato un altro, il Ministro De Mauro, ha
già cominciato a mettere qualche taccone e ad arrancare. Poi ne è
arrivato un altro, che anche questo aveva un modello di riferimento
e ci ha provato sul serio, è stato il Ministro Moratti e anche lì,
dopo i primi sforzi, ci siamo seduti. Poi c'è stato il Ministro
Fioroni, adesso abbiamo la Gelmini; sta di fatto che quando si
attua un vero processo riformatore, non è che si ha il plauso di
tutti, perché qualcosa il riformatore smuove, ci deve essere uno
che dice: ma mi hai spostato di un centimetro, perché se non cambia
nulla... dov'è la riforma?
Non esiste una riforma che è lo
status quo
, anzi è la
conferma di quello che c'è, la riconferma della situazione attuale;
non si può chiamare riforma una cosa di questo tipo! Non dico che
si debba procedere a tagliare le barbe a tutti i boiari, però
qualche barba, qualche shampoo, qualche spazzolatina... nulla! E
anche questo è indice di un percorso che non indicava con chiarezza
il punto dove si voleva arrivare.
Quanto a chi ha svolto questo encomiabile lavoro, i tecnici...
ma io non me la prenderei con i tecnici, non me la prenderei con la
pubblica amministrazione, perché ho fatto espressamente in
commissione la domanda: tutto qui? E la risposta è stata: questo
era il compito che ci è stato assegnato; quindi nulla da dire ai
tecnici, hanno fatto il compitino assegnato. Naturalmente quando si
presenta un documento di questo tipo, che raddoppia in termini
numerici, la "45" diventa "94", si indicano degli obiettivi, ma -
se mi è consentito - nessuno di questi obiettivi è raggiunto da
questo provvedimento; anzi, direi che è appena accarezzato e qua e
là è disatteso.
Il tema più forte di tutto il provvedimento è un aumento
sostanziale della discrezionalità che avrà la Giunta nell'ambito
della dirigenza, perché si attua, sì, un'apparente semplificazione
gerarchica, cioè si passa dai precedenti tre livelli che potremmo
dire quattro: coordinatore, direttore, caposervizio più il
collaboratore, al livello coordinatore più gli altri dirigenti. È
qui che viene il bello, è in quei pezzi di dirigenti dove si
procede per ognuno alla definizione degli incarichi, e fin qui
sarebbe tutto molto interessante, sennonché dalla definizione di
determinati incarichi si procede alla determinazione del compenso
di posizione. Questo vuol dire che si va a determinare fino al
40-50 percento di uno stipendio dirigenziale. Andate a vedere nel
contratto a quanto ammonta la retribuzione di posizione e vedrete
cosa vuol dire dare ad una persona qualche incarico o delega in
più! E cosa accade nel momento in cui il dirigente che ha ricevuto
determinati compiti, provvede, egli stesso, a delegarli a figure
come quelle che vengono chiamate le PPO... cosa succede? Ha
un'automatica riduzione dello stipendio? Anche qui andiamo in un
terreno che è quello della discrezionalità, che diventa minato là
dove andiamo ad occuparci dei pezzi che riguardano gli uffici
stampa.
Abbiamo cercato di guardare cosa succede nel resto del mondo.
Nell'ufficio stampa, non mi riferisco tanto a quello della
Presidenza della Giunta, ma in particolare a quello della
Presidenza del Consiglio - che avrebbe l'obiettivo di rappresentare
il Consiglio -, introduciamo concetti in cui noi andiamo a
consentire, con l'apparente introduzione di un criterio
condivisibile, cioè l'individuazione di figure che siano
riconosciute come giornalisti, una scelta fiduciaria. Altrove, nel
mondo, queste figure si chiamano portavoci; non sono dei neutri
amministratori, si chiamano portavoci, portano la voce di
qualcuno.
Perché non individuare la figura del portavoce? Almeno sappiamo
che quella persona è quella che porta la voce di quell'altra.
Facciamo finta che porta la voce dell'istituzione; ma non porta la
voce dell'istituzione, porta la voce del potere, questo è... perché
dobbiamo mascherare? Diciamo le cose come stanno! Quindi da questo
punto di vista la cosa è particolarmente inaccettabile, perché non
è che in Valle d'Aosta, l'ho anche scritto su
Le Travail
,
brilliamo come soggetti che consentono a tutte le forze di
esprimere liberamente la propria posizione politica. C'è un
controllo rigido che entra anche all'interno delle istituzioni e
che ci preoccupa, perché il tema dell'informazione lo vediamo caldo
a livello nazionale, tanto da attirare addirittura l'attenzione
dell'ONU; quindi vuol dire che un paese, quando comincia ad avere
qualche problema nell'ambito dell'informazione, cominciano a
guardarlo in modo strano.
Non vorrei che qualcuno cominciasse a guardare in modo strano la
Valle d'Aosta, perché è giusto che ci sia una dialettica, c'è
qualcuno che governa e fa le scelte, c'è qualcuno che le sostiene,
è giusto che la gente sappia; ma è giusto anche che la gente sappia
che qualcuno non le condivide, qualcuno che la pensa in modo
diverso. Non si sta dicendo: non dobbiamo consentire alla
maggioranza di dire la sua, ma che lo dica, però che non impedisca
in tutte le salse almeno l'espressione di un dissenso. Questi sono
i ragionamenti che facciamo intorno a questo provvedimento, che ci
lascia con l'amaro in bocca, perché in un momento di massima
assunzione di responsabilità in cui stamani, in quest'aula, si è
parlato di 20 posti della Scott di Gignod, di 50 posti della Verrès
in difficoltà, serviva un segnale forte da parte
dell'Amministrazione sulle parole che erano echeggiate nelle
campagne elettorali, quali: snellimento, efficienza, efficacia,
funzionalità, professionalità, meritocrazia e poi quella che mi sta
più cara, la parola "prossimità". Allora la prossimità non è quella
che avvicina il dirigente al potere, è quella che avvicina il
dirigente al cittadino, cioè questa è una riforma ribaltata dal
punto di vista dell'osservazione, è tutta fatta in funzione del
potere e non in funzione del cittadino, pertanto non risponde alle
finalità che lo stesso relatore diceva che erano le finalità con
cui doveva muoversi chi voleva andare a modificare la "45".
Président
- La parole au Conseiller Rigo.
Rigo (PD)
- Grazie, Presidente.
Stiamo affrontando sicuramente un argomento importante, molto
complesso, molto difficile; una riforma da tempo attesa e
dibattuta, come è stato detto poc'anzi. Allora provo anch'io a fare
alcune considerazioni, fra le altre una che mi appassiona, una
problematica ancora sotto traccia a livello italiano e non solo
valdostano, ma che inevitabilmente sarà indispensabile nel prossimo
futuro, anche in relazione ad una vita lavorativa che si allungherà
sempre più: nel prossimo futuro dovremo, con grande capacità
innovativa, affrontare il tema della conciliazione
lavoro-famiglia.
È indubbio che gli indicatori rilevati da grandi organizzazioni
internazionali, ancorché non sempre accurati e attendibili,
indicano nella qualità media delle prestazioni dei servizi delle
amministrazioni pubbliche e nel livello dei costi burocratici uno
dei fattori rilevanti del declino della competitività italiana. Più
che una risorsa per crescere e competere, il nostro sistema
amministrativo sembra essere un handicap, una palla al piede;
l'ammodernamento del sistema amministrativo italiano rappresenta
dunque una fra le priorità programmatiche meno discutibili. Non
meno necessario esso appare peraltro se il problema della ripresa
della crescita e del rilancio della competitività del paese viene
affrontato dal punto di vista delle azioni necessarie per
risolverlo. Nessuno dubita della necessità, a tal fine, di forti ed
efficaci politiche pubbliche, ma nessuna politica pubblica può
essere concretamente realizzata se mancano amministrazioni capaci
di farlo.
La politica può e deve definire indirizzi e strategie, ma non
può supplire alla carenza di progettualità, efficienza ed efficacia
di una macchina per troppi versi ancora inadeguata. Una legge può
avere elementi di efficacia e di innovazione, ma se poi non si
riesce ad applicarla risulta vana ed improduttiva. Anche sotto
questo profilo emerge dunque la necessità di un grande progetto di
ammodernamento del sistema amministrativo. Non conosco se ci sono
indicatori specifici per la macchina amministrativa della Regione,
ma il sentire comune mi fa dire che i mali italiani sono anche i
nostri, aggravati forse da una nostra insita timidezza provinciale.
Nelle attuali condizioni della finanza pubblica, poi, anche le
pubbliche amministrazioni devono essere chiamate a dare il loro
contributo al risanamento finanziario del paese; il tema quindi
dell'ammodernamento dell'Amministrazione regionale - e non poteva
che essere così - è parte sostanziale del programma comune per la
tredicesima legislatura, ovvero razionalizzazione
dell'Amministrazione.
Orbene, fatta questa premessa, ho cercato di leggere il disegno
di legge non con gli occhi del sindacalista o del Consigliere di
opposizione, ma di una persona che sperava di trovare un grande
piano di modernizzazione, innovazione e rinnovamento della macchina
regionale. Avevo in mente, leggendo qua e là, alcune esperienze
introdotte nelle amministrazioni pubbliche di alcune realtà
regionali, pochissime, o europee, molte di più, tre obiettivi
prioritari. Il primo, un chiaro segnale visibile, non solo scritto,
consistente, in merito al miglioramento della qualità dei servizi e
delle prestazioni dalle quali dipende la coesione sociale, la
qualità ambientale, la sicurezza, l'istruzione, l'esercizio dei
diritti costituzionali delle donne e degli uomini che vivono in
Valle d'Aosta; secondo, la creazione di un ambiente più favorevole
agli investimenti, alla crescita, alla competitività del nostro
sistema produttivo con migliori servizi alle imprese. A questo
riguardo, penso all'audizione di lunedì scorso in commissione sul
disegno di legge relativo agli interventi per il patrimonio
immobiliare regionale destinato ad attività produttive e
commerciali, un incontro poco produttivo e sinceramente
sconcertante; anche il collega Lattanzi credo ne abbia accennato
nel suo intervento. Il terzo, una riduzione dei costi della
macchina amministrativa.
Più che ad una riscrittura di una legge, pensavo ad un complesso
di azioni per incidere sulla cultura prima di tutto e poi
sull'organizzazione, sugli strumenti, sui processi e sui prodotti
della Regione stessa. Cosa significa, questo, in sintesi? Mettere
al centro la qualità dei servizi e delle prestazioni, qualità che
deve diventare la priorità strategica e insieme il parametro per
misurare successi o insuccessi, per premiare il merito e punire
l'incompetenza, l'incapacità, il disimpegno. Conseguentemente,
sostituire alla cultura burocratica la cultura dei risultati e
della valutazione dei risultati, delle performance, e della loro
misurazione al servizio dei cittadini e della soddisfazione del
cittadino utente.
Valorizzare il lavoro pubblico e la sua qualità con un forte
investimento sul capitale umano, sulla sua formazione e
professionalizzazione, non solo quella dei dirigenti, e su un
sistema chiaro e trasparente di incentivi adeguato a premiare il
merito, l'innovazione, la produttività e i risultati. Adeguare la
macchina amministrativa alle esigenze peraltro espresse nel
programma di legislatura di un sistema decentrato che richiede
forte capacità gestionale dalle amministrazioni locali; una Regione
che non si ritira, ma si riconverte dalla gestione centralizzata
della produzione di beni e servizi, all'esercizio incisivo della
funzione necessaria ad assicurare il coordinamento e l'efficienza
di un sistema a rete. In ultimo, perché è quello che a mio modo di
vedere potrà garantire una vera riforma dello stato sociale, il
problema della conciliazione fra responsabilità familiare e
lavorativa, una cartina di tornasole per la costituzione sociale
dell'Europa. Al centro del problema stanno due istituzioni
dell'Europa che in passato ne hanno fatto la fortuna: il sistema
della famiglia, da una parte, e quello del lavoro, due fondamentali
valori dell'Occidente. Questi due valori sono però oggi
gerarchizzati in modo peculiare, cioè sono posti in una particolare
relazione di valorizzazione o meno reciproca.
Le riflessioni di oggi a livello nazionale ed europeo stanno
evidenziando la centralità delle politiche di conciliazione come
strumenti atti a favorire una più equa redistribuzione delle
risorse, anche se - ne comprendo l'importanza - è difficile e
complesso attivare politiche effettive di conciliazione fra
responsabilità genitoriale e lavoro professionale, ma guardandoci
attorno, ci sono indicazioni preziose, suggerimenti, iniziative che
potrebbero interessare anche la nostra Regione, anche come
sperimentazione.
In questi mesi sono sul tavolo della Commissione lavoro della
Camera alcune proposte bipartisan che prevedono alcuni giorni per
quanto riguarda il congedo di paternità; in maniera diversa, ma
tutte puntano a questo concetto. Sempre alla Camera sono state
approvate, a maggio, le norme innovative in favore dei lavoratori
che assistono familiari gravemente disabili, oppure sperimentazioni
locali in Toscana, in Emilia Romagna, in Piemonte, in Veneto ed in
Lombardia, in progetti per facilitare la conciliazione lavoro e
famiglia e facilitare il rientro post-maternità. Lo Stato garantiva
finanziamenti a progetti sperimentali, finanziamenti ahimè
terminati, che non hanno purtroppo trovato un seguito nei documenti
applicativi della Conferenza Stato-Regioni. La Südtiroler
Volkspartei ha avviato un'iniziativa a livello regionale e
parlamentare per rivalutare il ruolo dei lavori di cura, almeno
all'interno della famiglia, e ad ottenere un maggiore
riconoscimento per la pensione dei periodi dedicati ai figli e
all'assistenza di familiari non autosufficienti. Altre iniziative
promosse sono l'allungamento del periodo del congedo parentale, una
possibilità di orario flessibile per il periodo estivo, una banca
delle ore per esigenze interne alle strutture, per le esigenze di
flessibilità individuale.
Come mai ci sono iniziative, proposte, sperimentazioni in altre
Regioni e da noi questa cultura fatica ad affermarsi? Tra l'altro
non abbiamo potestà regolamentare rispetto alla contrattazione
locale? La Corte costituzionale dichiarando illegittima la
cosiddetta "Brunettina" regionale, ha affermato un principio di
carattere generale di assoluta delicatezza, là dove ribadisce che
il rapporto contrattuale che lega il dipendente con l'ente pubblico
appartiene alla materia dell'ordinamento civile, riservata alla
competenza legislativa esclusiva statale. Ed allora i nostri spazi
di autonomia dove cominciano e dove finiscono? Questo è il vero
nocciolo della questione che con iniziative specifiche va
esplorato. Mi sarebbe piaciuto trovare questo impianto nel disegno
di legge alla nostra attenzione, e se poi all'interno ci fossero
state - come in questo caso - alcune specifiche suggestioni anche
fiduciarie, ci sarei passato sopra perché queste non avrebbero
inciso sulla riforma di modernizzazione complessiva della macchina
burocratica della Regione.
In sostanza, un disegno di legge di riscrittura, certo con
capacità come ha sviluppato bene il collega Lattanzi, un disegno di
legge di riscrittura dell'organizzazione delle strutture
dell'Amministrazione, inserendo limitate modifiche interne alle
strutture stesse, con l'inserimento di commissioni e strumenti già
presenti nei provvedimenti nazionali. Un disegno di legge che non
risponde, a mio modo di vedere, alle stesse sollecitazioni, alle
indicazioni già contenute nel programma comune di legislatura
approvato da questa maggioranza; un disegno di legge che non riesce
a dare una visione ai cambiamenti della società valdostana, al
profondo mutamento dei modelli familiari, che non è in grado di
dare risposte adeguate per il momento alla complessità sociale del
nostro tempo. Grazie.
Président
- La parole au Conseiller Bertin.
Bertin (ALPE)
- Visto che dalla maggioranza non
interviene nessuno, faccio un piccolo intervento molto sintetico,
due considerazioni.
Nel 1995 con la legge n. 45 si è fatta, per la prima volta, una
riforma piuttosto strutturale dell'Amministrazione regionale, si è
voluto introdurre un meccanismo di
spoil system
anche in
Valle d'Aosta; in effetti si è tradotto in uno
spoil system
alla valdostana, dimenticandosi che in America si fa uno
spoil
system
integrale e che l'amministrazione americana ha una
struttura molto leggera, che riguarda alcune migliaia di persone
per tutti gli Stati Uniti, mentre da noi, come tutte le tradizioni
europee di amministrazione, ci sono delle strutture pesanti che
hanno, al loro interno, moltissimi dipendenti.
Con questo sistema si voleva aumentare l'efficienza e
l'efficacia dell'Amministrazione, magari rinunciando ad una certa
neutralità compensata con una maggiore efficienza ed efficacia,
nominando tutti i livelli dirigenziali da parte del potere
politico.
Una riforma che dopo 15 anni non ha prodotto quell'efficacia e
quell'efficienza nell'Amministrazione che le aspettative dell'epoca
avevano prodotto: in effetti siamo qui a modificarla
ulteriormente.
Queste nomine di tutti i livelli dirigenziali, questa maggiore
dipendenza dalla politica della struttura burocratica non ha poi
prodotto quello che ci si aspettava. Comprensibile, a mio avviso,
che ci sia un rapporto di collegamento fra la politica e la
struttura burocratica, che però dovrebbe essere limitato ad un solo
livello di dirigenza, mentre oggi e domani riguarderà tutti i
livelli di dirigenza, aumentando l'ingerenza della politica e la
dipendenza della struttura burocratica al volere della politica.
Tutto questo senza una compensazione data da una maggiore efficacia
ed efficienza del sistema.
Oggi si reinterviene e, diversamente da come ci si poteva
aspettare, non si va a cambiare praticamente niente, al contrario,
aumenterà ancora il numero dei fiduciari, non si semplificherà la
struttura e la filosofia alla base della legge n. 45 viene
confermata, anzi aggravata da un certo punto di vista. Come diceva
anche il collega Lattanzi, nella migliore delle ipotesi questa
legge non produrrà niente ed è francamente invotabile.
Président
- Pas d'autres interventions? Je ferme la
discussion générale.
La parole au Président de la Région, Rollandin.
Rollandin (UV)
- Grazie, Presidente.
Naturalmente mi sembra giusto ringraziare il relatore, le
commissioni che hanno esaminato il disegno di legge, sicuramente
complesso e delicato, i responsabili dell'Ufficio legislativo e
legale, le dott.sse Fanizzi e Menzio, il responsabile del personale
Badery, come il consulente dott. Confalonieri che ha seguito questa
procedura e che ha dato un contributo alla stesura di questo testo
di riforma. Un testo di riforma, quello della "45", che - come è
stato ricordato dal relatore - partiva da alcuni obiettivi molto
seri, che erano quelli di un riordino della macchina
amministrativa, di una valorizzazione delle competenze e della
possibilità di far crescere chi, all'interno dell'Amministrazione
ha avuto, con il tempo e anche con assegnazioni provvisorie di
particolari posizioni, la possibilità di dimostrare quanto e come
ha potuto esercitare già con competenza in alcuni settori e, nel
contempo, cercare di semplificare la macchina amministrativa.
Si è citato che c'è il parere favorevole dei sindacati e dei
dirigenti: lo si è detto da una parte quasi sottotono; dall'altra,
dicendo: siccome hanno partecipato anche loro, figurarsi se non
sono d'accordo! Vorrei dire che non è proprio così; di norma a
qualsiasi progetto di legge c'è la macchina amministrativa che vi
partecipa, ma abbiamo avuto su alcuni progetti di legge regionale
delle fiere opposizioni da parte dei sindacati o dei dirigenti. Non
voglio amplificare il fatto che siano d'accordo, né minimizzare;
prendo atto che c'è un accordo, ma che non nasce né da un'adesione
asettica, né dal fatto che hanno dovuto prendere atto che si va in
una certa direzione. Ricordo che su questo, al di là
dell'impostazione precedente, si è lavorato fin dal primo giorno
con riunioni a cadenze quasi settimanali per cercare di dare alla
strutturazione di questa riforma una serie di obiettivi, che sono
stati fissati e che si sono voluti raggiungere con questo
progetto.
La possibilità è quella di un riordino del sistema "Regione",
con un'ottica diversa con cui si guarda al personale, sia come
dirigenti sia tutte le altre categorie dell'Amministrazione
regionale, sapendo di avere, come interlocutore, il cittadino nelle
sue vesti multiple. Il cittadino può essere l'impresario, che
chiede di avere una risposta ad una pratica, il fruitore di un
servizio che vuole vedere soddisfatte le proprie esigenze e in base
alle risposte delle leggi regionali, dare risposte alle varie
categorie che si rivolgono all'Amministrazione. È stato detto che
l'Amministrazione regionale ha un peso importante, ma lo ha non in
funzione di una legge, bensì in funzione di un apparato di leggi
che sicuramente ha dato e dà la possibilità a tutte le categorie di
avere un riferimento preciso nell'Amministrazione regionale come
nelle amministrazioni comunali. Questo credo sia un punto positivo,
abbiamo visto che anche in questo periodo di crisi questa
organizzazione ha dato la possibilità di reggere meglio che da
altre parti ad un momento difficile.
Tra gli obiettivi c'è anche quello di, attraverso questa
organizzazione, una riduzione dei costi ed una migliore verifica
dei risultati: questo è collegato anche con il comparto unico, che
non è una sommatoria di componenti, questa volta è stato analizzato
nel dettaglio, perché nel comparto unico - così come è strutturato
- porterà una serie di opportunità operative semplificate
nell'ambito della possibilità di passare da un ente all'altro,
tenendo conto che ci sarà un'omologazione di caratteristiche per
ogni singola categoria. Quindi passare da un Comune alla Regione e
dalla Regione al Comune potrà essere visto come una possibilità che
oggi già esiste, ma che alle volte richiede un percorso
difficile... perché? Ad esempio, oggi, per ogni categoria, ogni
Comune fa il proprio concorso; domani, con il comparto unico la
speranza è che ci sia un concorso con una lista a cui possono
attingere tutti i posti vacanti, e questo con una premialità
organizzativa e di possibili trasferimenti per un utilizzo ottimale
del personale che oggi lavora in Regione, che domani potrà andare
in Comune e viceversa, cercando di evitare quella mobilità forzata
oggi legata all'attività della Regione che ha sede principale ad
Aosta: questo è uno degli elementi importanti che emerge con questa
nuova ristrutturazione. Spicca anche il discorso del decentramento
possibile del personale, già usato quest'anno con la possibilità di
trasferire il personale scolastico delle scuole primarie ai Comuni,
è stata un'operazione che già con la "45" è stata possibile e che
adesso, con il comparto unico, porterà ad ulteriori implementi.
Questa riorganizzazione avviene tenendo conto dei limiti della
legislazione nazionale ed europea, questo vorrei ricordarlo, perché
soprattutto ultimamente, quando abbiamo toccato la riorganizzazione
del personale, ci sono state sentenze della Corte costituzionale -
che qualcuno ricordava in questa sede - che non sono andate nella
direzione di riconoscere più aperture dell'autonomia, a livello
regionale, di gestire e organizzare il personale. Quindi un conto è
dire: facciamo degli esperimenti, un altro è vedere cosa succede
quando si fanno gli esperimenti che regolarmente trovano in questa
materia la Corte costituzionale che ci dice regolarmente no... si è
espressa sulle situazioni di trasferte, quindi su cose marginali,
sulla legge per l'adeguamento della "Brunetta". Vorrei si
considerassero anche questi aspetti nel quadro in cui noi abbiamo
dovuto operare per fare questa riforma.
Una riforma che tiene conto di un aspetto sostanziale per quanto
riguarda il personale, perché se la riorganizzazione della macchina
è flessibile, e noi... perché abbiamo detto che questo viene
interpretato come se non ci fossero delle idee chiare
sull'organizzazione della macchina, su quelli che sono i
dipartimenti e su quella che può essere l'organizzazione? Perché
oggi, sempre più, rispetto a nuove esigenze o ad esigenze che fino
ad oggi c'erano e non ci sono più, ci deve essere la duttilità per
modificare... quindi in funzione della nuova capacità organizzativa
della macchina stessa.
Sul personale tutti hanno ricordato che auspichiamo efficacia ed
efficienza... mi permetto di dire che non ci sarà mai alcuna legge
che ci garantisce l'efficacia e l'efficienza; la legge fissa dei
parametri, è uno strumento che fissa come l'organizzazione può
migliorare l'efficacia e l'efficienza. Sul personale, il
problema... siamo partiti, da una parte, con il controllo delle
presenze, che una volta era uno degli aspetti cruciali... ricordo
le prime richieste fatte in quest'aula in cui ci si chiedeva: ma ci
sono i controlli delle presenze? Abbiamo previsto un passaggio
graduale - che oggi si sta affinando come sistema - dei badge, non
più il controllo a cartellino. Ricordo che a oggi per il personale
abbiamo quasi 30 persone che controllano i cartellini... la
prospettiva è quella di andare verso un'organizzazione dell'orario
- lo si sta vedendo a livello regionale - che porti ad un
miglioramento ottimale della risposta al cittadino; si pensa ad un
orario 9-14 per tutti, poi il resto dell'orario flessibile, in modo
che con il dirigente ci sia un'organizzazione tale che renda la
possibilità... e qui si inserisce il discorso famiglia, per dire
che l'organizzazione è conseguente anche a queste risposte. E poi
naturalmente il controllo della presenza, ma il controllo della
presenza in proporzione all'efficacia è ridotto allo zero
virgola... l'efficacia di chi è al lavoro... io non faccio
commenti, ognuno può essere al lavoro e, se è corretto, come credo
nella stramaggioranza delle persone che lavorano in
Amministrazione, fa il suo lavoro; se è scorretto, può essere
puntuale al lavoro e poi i risultati non vanno in quella direzione
di efficacia ed efficienza.
Qual è il tentativo che si mette in questa legge per smuovere
questo processo? Di fissare degli obiettivi... attenzione! gli
obiettivi con la premialità, ma non è così scontato, perché fissare
l'obiettivo vuol dire che la parte politica assieme alla parte
dirigenziale va a dire cosa vuole ottenere ogni anno. Voglio
ricordare che questo finora non era scontato e ponendo questo come
obiettivo, la premialità la valuto solo se tu hai partecipato al
convegno, sei andato a quella riunione, eri presente, quindi se hai
il 100 prendi il premio, ma subordino il premio ai risultati
conseguiti e che ho posto all'inizio dell'anno, non a fine anno,
per cui a consuntivo dirò che sei stato bravo. Bisogna essere
onesti e riconoscere che c'è la duplice interpretazione del ruolo
del politico rispetto al raggiungimento degli obiettivi; c'è anche
una parte di valutazione politica del lavoro svolto dai dirigenti
piuttosto che dall'organizzazione nel suo insieme? Questo è un
aspetto che non va sottovalutato, perché un minimo di riflessione
anche politica deve essere fatta: ecco perché abbiamo dato
un'organizzazione politico-amministrativa dell'insieme della
macchina; avendo gli obiettivi e il premio, altro per rendere
efficiente la macchina non c'è!
Oggi si è parlato giustamente della voglia di creare le
premesse, però quello che mi permetto di dire è che non ci sarà mai
una legge che risolve il problema. La legge è lo strumento che, se
utilizzato bene, può dare dei risultati; se, invece, viene lasciata
ad un'interpretazione è chiaro che risultati non ne vengono! Credo
che la legge in sé ha i contenuti per raggiungere i risultati che
tutti auspichiamo, sottolineando alcuni aspetti che nel contempo
abbiamo portato avanti e che fanno da
pendant
con la legge
n. 45.
La semplificazione della macchina amministrativa: fra poco
faremo una relazione anche in Consiglio per illustrare i risultati
ottenuti in questi due anni, per vedere come è cambiata anche la
risposta al cittadino; ma nel comparto unico abbiamo voluto
significare come la collaborazione Regione-Comune porti ad avere,
in tutti i Comuni, dei
front office
e gli sportelli unici
che già funzionano. Qualcuno si dimentica che gli sportelli unici
ci sono già, lo ripeto perché sotto questo profilo c'è un aspetto
organizzativo oltre quella che è l'informatizzazione sempre più
avanzata e soprattutto l'interconnessione fra uffici che porterà ad
avere la possibilità di evitare - cosa che è ancora rarità - la
duplicazione dei documenti. Oggi abbiamo una serie di documenti che
vengono chiesti - lo ripeto, altri lo hanno detto - più volte da un
ufficio all'altro, anche dello stesso assessorato, perché non c'è
interscambio. Una volta che il documento è depositato in un
ufficio, quello deve valere per tutta l'Amministrazione, cosa che
non è ancora realtà! Però solo gradualmente e obbligando tutti a
fare un passo avanti si potrà arrivare ad una risoluzione. Nel
contempo, credo che l'altro aspetto importante per rendere
possibile il funzionamento della macchina è quello di arrivare, a
livello legislativo, a dei testi unici, perché ci sia sempre meno
la tentazione di interpretare le leggi o di avere delle leggi
contrarie agli interessi del cittadino.
Non ultimo, vorrei dire che tutta la macchina poi si concentra
su un altro elemento che è stato ricordato: quanto costa? Perché
questa sarà sempre più una domanda che verrà fatta, premettendo che
i dipendenti regionali a tempo indeterminato nel 2008 erano 3.088,
nel 2009 erano 2.948; il totale dei dipendenti fra tempo
indeterminato e determinato nel 2008 erano 3.939, nel 2009 erano
3.896... parlo della Regione. Se parliamo anche del comparto
sanitario, della scuola e degli altri, la cosa porta ad una
valutazione non congrua. Vorrei anche dire che il blocco delle
assunzioni e il patto di stabilità sono derogati per la sanità, ma
non a caso, perché certi servizi... tutti i giorni c'è un servizio
nuovo, aumentano i costi, ma aumenta anche il personale.
Sicuramente ci sono altri settori che - e condivido - devono essere
ridimensionati quanto a numero di persone che oggi sono in
forza.
Con questo credo di poter dire che abbinato... sempre riferito
ai costi, ai centri di costo su cui a livello di gestione di
bilancio si sta facendo uno sforzo non indifferente per abbinare
una lettura molto attenta da parte delle Amministrazioni comunali e
regionale su come si spendono i soldi... perché il centro di costo
evidenzia come spendo i soldi e come posso valorizzarli. Questo è
un lavoro difficile a cui ci si sta avvicinando gradualmente, che
evidenzia come molti degli aspetti sottovalutati nell'ambito del
costo del personale potranno essere rivisti a beneficio di tutti
risparmiando.
Il testo di legge presentato ha visto come critica quella della
discrezionalità... l'unico punto discrezionale è riferito alla
parte degli uffici stampa e alle tre persone; voglio dire che
questo in tutte le Regioni esiste; anzi, in alcune non fissano
neppure i limiti, mentre qui li abbiamo messi proprio per dire che
quello è il massimo. Non vuol dire che devono essere utilizzati
tutti, lo preciso, perché qui si è detto che aumenta il discorso
dei fiduciari... allora intendiamoci su cosa andiamo a dire!
Andiamo a dire, nell'ottica della parte Presidenza della Giunta,
che ci sono tre persone che possono essere eventualmente chiamate
fiduciariamente per espletare a termine determinate incombenze e ne
dico una: ci sarà o c'è una Presidenza dell'Euroregione, sono
impegni in più, come quando c'è la Presidenza del Consiglio che è
Presidente di turno di tutti i Consigli regionali: sono incombenze
che devono essere adottate in funzione di quel periodo. Credo sia
giusto e corretto utilizzarle, ma abbiamo messo dei limiti; sono
tre persone, il fatto che sia fiduciario dell'ufficio stampa...
credo che in tutte le leggi di tutte le Regioni c'è questa
proposta.
Penso che sia quindi un testo di riforma equilibrato, un testo
che dà la possibilità di operare nel modo in cui è stato
sollecitato da tutti; non voglio dire nulla di più, perché gli
effetti si vedranno nell'ambito applicativo. Molto sarà legato a
come si applicano questi principi, perché non è il principio in sé
che mi risolve il problema. La strutturazione di questa legge è uno
strumento valido per cercare di ottimizzare il lavoro della
pubblica amministrazione, con difficoltà, dando risposte puntuali
che hanno ancora delle piccole e grandi carenze che sono state
ricordate. Non vogliamo esaltare o dire che questa è la panacea,
questo è uno strumento che, se usato bene, può dare dei risultati.
Io me lo auguro, mi auguro che ci sia l'atteggiamento positivo
anche del personale, perché molto dipenderà da questo; non
dimentichiamo che chi lavora in Amministrazione o trova delle
motivazioni valide, altrimenti non è né l'orario di lavoro, né la
presenza o non presenza che mi risolve il problema! Questo è il
vero problema da risolvere, non lo si risolve dal punto di vista
legislativo, lo si risolve facendo il possibile per avere dei
dirigenti bravi che sappiano motivare il proprio personale, che
sappiamo gestirlo nel modo più adeguato e sappiano trovare il modo
di far lavorare la gente nell'interesse del cittadino. Grazie.
Président
- Nous pouvons passer à l'examen, article par
article.
La parole au Conseiller Lattanzi sur l'article
1
er
.
Lattanzi (PdL)
- Grazie, Presidente.
Per dichiarazione di voto sul primo articolo, che
contraddistinguerà il voto sull'intera norma, anche perché il primo
articolo è quello più significativo perché definisce le finalità e
gli ambiti di applicazione di questa legge. Su questo articolo
penso che possiamo ottenere l'unanimità, siamo tutti convinti che
questa legge dovrebbe perseguire le finalità e gli obiettivi
dell'articolo 1, ce lo siamo detti.
A me ha fatto piacere, ma non è una sorpresa, ascoltare il
Presidente della Giunta, peraltro unico paladino di questa norma;
c'è un silenzio assordante da parte della maggioranza, Presidente,
che le ha affidato la responsabilità, forse, anche come capo del
personale, di fare pubbliche le ragioni di un'intera maggioranza
molto compatta e numerosa, ma altrettanto silenziosa in maniera
anche sorprendente, perché credo che questo sia un provvedimento di
legge che oggettivamente avrebbe avuto anche la necessità di
sentire delle argomentazioni nel dibattito generale che, di fatto,
non c'è stato. C'è stata l'esternazione di chi in maggioranza non
c'è e devo dire che ascoltare il Presidente della Giunta perlomeno
ci ha permesso di ascoltare le ragioni.
Presidente, della sua onestà intellettuale non dubitiamo, e
delle sue convinzioni, che lei ha appena esternato, possiamo anche
non dubitare; ci permettiamo sommessamente di ribadire le nostre
perplessità. Lei ha detto una cosa giusta: non sarà mai un disegno
di legge, parole scritte su un pezzo di carta, che potranno indurre
ad un cambiamento, però è anche vero che se non facciamo dei
disegni di legge che inducano dei cambiamenti, i cambiamenti non si
producono e non avrebbe neanche senso parlare di riforma.... allora
non cambiano nulla!
Io voglio fare una domanda provocatoria: proviamo a fare un
sondaggio fra i dipendenti regionali che in questo momento ci
stanno assistendo e provate a chiedere a loro, alla luce di questa
nuova norma, cosa cambierà nel loro lavoro da domattina: nulla!
Questa è la nostra impressione dell'applicazione; però, siccome
siamo tutti galantuomini e da qui ad un anno avremo l'opportunità
di vedere sperimentata e applicata la legge che viene
all'approvazione del Consiglio, noi solleviamo qui, in tempi non
sospetti, nel momento e nella sede giusta le nostre perplessità sul
fatto che l'applicazione di questa norma possa indurre - la parola
che lei ha usato è perfetta - un cambiamento che, ancor prima che
operativo, è un cambiamento di tipo culturale.
Cosa avremmo dovuto fare per indurre un cambiamento culturale?
Molto di più di questo articolato, questa è la nostra posizione e
quindi questa posizione ci spinge non ad essere contrari ad un
miglioramento, perché non saremmo coerenti con la nostra filosofia;
possiamo anche prendere atto che questa legge migliora quella nata
nel 1995... è successo talmente tanto nel mondo che 15 anni fa sono
il paleolitico della politica e dell'amministrazione pubblica!
Però, per tutte le perplessità che abbiamo espresso nel dibattito
generale, noi questo provvedimento di legge non lo possiamo
sostenere con il nostro voto di fiducia, perché non ci fidiamo che
questa norma possa indurre quel cambiamento strategico operativo,
questa razionalizzazione, questa maggiore efficienza, per cui il
cittadino da qui ad un anno possa dire: ma sapete che con la "94"
siamo andati negli sportelli della pubblica amministrazione e
abbiamo visto un cambiamento?
Noi a questa cosa non crediamo; quindi, siccome non crediamo,
non perché vogliamo vedere mezzo vuoto, ma perché vediamo un mezzo
pieno, cioè un mezzo bicchiere, noi auspicavamo una riforma più
importante. Prendiamo atto che non è stato possibile, prendiamo
atto che le volontà politiche si sono dovute mediare con chi ha in
mano realmente la struttura operativa, che sono i dirigenti e le
maestranze, che oggi sono la lobby più potente della volontà dei
cittadini, che sono la maggioranza di questa Regione. Prendiamo
atto che una piccola parte all'interno del comparto unico, una
casta di privilegiati interna al grande comparto unico di 8.000
dipendenti - non 3.200 della Regione, ma 8.000 dipendenti - ancora
una volta ha frenato il cambiamento, perché non ha nella mente
alcuna voglia di cambiare.
Mandiamo un saluto a tutti i precari che tengono in piedi il
sistema; a loro tutta la nostra solidarietà, perché saranno quelli
che pagheranno più caramente di tutti questo momento difficile
dell'economia e delle manovre finanziarie; auspichiamo che la
Regione autonoma Valle d'Aosta, con i suoi avanzi di
amministrazione e con la sua illuminata gestione, possa evitare a
questi precari il disastro economico del personale, non solo per un
servizio di assistenza sociale o di ammortizzatore sociale, ma
perché sono realmente utili! Questo è un esercito, un corpo
d'armata fatto di tanti generali, tanti colonnelli, tanti
marescialli, ma i soldati sono solo precari: tutti gli altri sono
professionisti, chi va a lottare sul fronte sono i precari.
Con questo sistema, secondo noi, la macchina non può muoversi,
perché in questo disegno di legge non ci sono le norme che inducono
il cambiamento che io so... perché lei, Presidente, lo ha
dichiarato pubblicamente... il cambiamento di riforma di cui questa
Regione necessita. Ne hanno bisogno i cittadini, le imprese, tutte
quelle persone che si relazionano con l'immenso comparto pubblico
di questa regione, che oggi può diventare o una pietra al piede di
questa regione in termini economico-sociali o la sua opportunità.
Speravamo che questo fosse il turbo... prendiamo atto che siamo su
una cinquecento e andremo alla velocità che una cinquecento, pur
Abarth, può ottimizzare in un mondo in cui sfrecciano tutti a 300
all'ora!
Président
- La parole au Vice-président Chatrian.
Chatrian (ALPE)
- Grazie, Presidente.
Riteniamo, Presidente, sinceramente un'occasione persa. Poc'anzi
le abbiamo riconosciuto il merito di aver portato questa piccola
modifica in aula; dall'altra, condividiamo quello che lei prima ha
detto: le modifiche o una nuova legge sono solo degli strumenti.
Condividiamo
in toto,
in quanto questo nuovo strumento ci
pare che non inverta la rotta o non crei - perché si vedrà fra un
anno o due - l'inversione di rotta da lei auspicata, ma anche da
noi auspicata, perché non crea le vere condizioni. Quindi non
realizza, già nell'articolo 1, la semplificazione
dell'organizzazione, non crea le condizioni per migliorare
l'efficienza e l'efficacia, non crea, non crea, non crea...
Prima lei ha citato Brunetta, e ha detto che in tutte le altre
Regioni creano queste piccole finestre, sono poche, sono tre, più
due, ci dice che le altre Regioni le hanno già, noi non le abbiamo.
Potevamo dare un segnale, Presidente... perché crearle in questo
momento? Noi le chiediamo questo: in questo momento dovevamo creare
nuove caselle, dovevamo creare un appesantimento? Lei ha citato un
eventuale carico di lavoro in più, non riusciamo all'interno di
3.000 dipendenti a trovare una sintesi per...? Lei ha citato,
legato al blocco di assunzioni 2008-2009, che il comparto è più
piccolo; ma non per merito suo, penso che dall'altro ci sia un
blocco di assunzioni. Quindi è un'occasione persa, questa, perché
non inverte la rotta, non semplifica, ma soprattutto frammenta di
più.
Lei ha citato in maniera maniacale assessorati che non si
parlano piuttosto che uffici che non si parlano, ma quando andiamo
a creare caselle nuove, strutture nuove, piccoli dirigenti nuovi,
ma... si parleranno di più? Vedo degli ex colleghi dirigenti... si
parleranno di più, si darà una risposta puntuale e tempestiva ai
nostri cittadini, non solo agli imprenditori, agli artigiani e ai
commercianti, ma anche al semplice utente cittadino fruitore di
semplicissimi servizi? Pensiamo anche a lui, Presidente, perché
forse se lo merita, perché forse ha una sua dignità di avere
in
toto
una sua risposta tempestiva e di qualità. Ecco perché, con
grande rammarico, diciamo che questa è un'occasione persa, è uno
strumento che non inverte la rotta; prendiamo atto di questa grande
delega in bianco che oggi - come altre volte - la maggioranza le ha
messo sul tavolo. All'inizio di questo lavoro indubbiamente c'è
stato un lavoro di preparazione importante dietro le quinte -
dirigenti, suoi collaboratori - per arrivare oggi, in aula, ma dal
punto di vista politico mi sembra che oggi la sintesi sia una vera
e totale delega in bianco! Sicuramente il comparto,
l'organizzazione è della Presidenza della Regione, ma dal punto di
vista politico oggi si scrive, nero su bianco: "delega in bianco al
Presidente Rollandin"... delega in bianco in quanto occasione
persa, a nostro avviso!
In terza battuta, complichiamo ulteriormente questa macchina
pesante con nuove funzioni, con nuove difficoltà, con
complicazione, tutto vero, Presidente, ma d'altra parte, se al
centro - come ha detto molto bene il relatore - ci doveva essere
non il cliente, bensì il cittadino valdostano... al centro di
questo provvedimento non c'è il cittadino valdostano! Abbiamo colto
che gli emendamenti da noi proposti che miravano ad invertire la
direzione non saranno accettati; di conseguenza voteremo contro con
rammarico, perché dal punto di vista politico oggi si è persa
un'occasione importante di invertire la rotta e di semplificare
l'organizzazione dell'Amministrazione regionale.
Président
- La parole au Conseiller Donzel.
Donzel (PD)
- Egregio Presidente, cari colleghi, non
proviamo noi, del Partito Democratico, alcun piacere particolare ad
evidenziare lacune e cose che non soddisfano in questo testo
legislativo. Peraltro la serietà che abbiamo cercato di mettere nel
cercare di capire la complessità dello stesso, dimostra l'interesse
che nutriamo per dare un piccolo contributo a processi che, secondo
noi, sono indispensabili; intanto, perché a differenza di coloro
che sono intervenuti... che poi sono intervenuti in questo dialogo
un po' strano fra forze di minoranza e Presidente, quindi non ce ne
voglia se qualche volta le chiediamo di venire in commissione,
perché poi sembra che il dialogo sia questo, cioè non ci sono altri
interlocutori, e magari qualcuno sarà anche infastidito di certe
convocazioni in commissione in continuazione, ma se l'interlocutore
che parla è il Presidente della Giunta, per forza è lui che bisogna
convocare per capire cosa succede!
Stavo dicendo, rispetto a questo provvedimento legislativo,
c'era davvero la volontà di capire se i processi innovatori
potevano essere messi in atto e noi, rispetto ad alcune
considerazioni, non condividiamo questa lettura così negativa che
viene data del personale regionale. Qui sembra che il problema da
risolvere sia l'assenteismo dilagante, sia che tutti i dipendenti
non hanno voglia di lavorare, non fanno il loro lavoro, i dirigenti
dormono, bisogna mettere uno di fiducia sennò non fa... Ma guardate
che non è questo, perché allora capisco perché la riforma non c'è
ed è sbagliata, perché anche nelle moderne aziende giapponesi uno
dei processi riformatori non è stato quello di una gerarchizzazione
fiduciaria degli incarichi, sono processi che si chiamano "di
responsabilizzazione dal basso", quindi l'antitesi di questi
processi che ho sentito enunciare qui. Cioè se non ho fiducia nel
dipendente, meglio aprire una vertenza con i sindacati rispetto al
fatto di come mobilitare, di come spostare, di come liberarsi di
certi dipendenti che non lavorano; bisogna essere leali, piuttosto
che far finta di dire: li faremo lavorare se abbiamo un dirigente
che li farà lavorare! Ma non è così che funziona in alcun posto di
lavoro, neanche nell'edilizia funziona così: c'è la
responsabilizzazione, cioè se il responsabile del cantiere gira la
testa, i muri devono continuare a salire, e non che deve stare lì
24 ore su 24 perché il muro venga costruito! Non so che percezione
avete voi della società, ma io non ho la percezione di questo
controllo, di questa mentalità così; ecco perché non scatta un
meccanismo di fiducia, di collaborazione, di condivisione degli
obiettivi da parte dell'Amministrazione... se l'Amministrazione è
nemica, è ostile, non credo che se ne venga da nessuna parte!
Poi, rispetto agli incarichi fiduciari, noi abbiamo ragionato in
questi termini... siccome ci risultano essere incarichi fiduciari
quali il Segretario generale, il Capo di Gabinetto, il Vice Capo di
Gabinetto, il Segretario particolare, dirigenti di primo e secondo
livello per un limite percentuale, Capo Ufficio rapporti
istituzionali, Capo Ufficio di rappresentanza a Bruxelles,
Comandante e Vicecomandante del Corpo forestale della Valle
d'Aosta, abbiamo detto: ce n'è già un tot. E certamente, visto che
a me è cara l'Euroregione e l'ALP-MED mi viene da dire: ma abbiamo
bisogno di un incarico fiduciario per presenziare l'ALP-MED, o
possiamo rinunciare con qualche Assessore ad una sagra popolare e
mandare un vicepresidente della Giunta a presiedere l'ALP-MED? Non
è che abbiamo bisogno di creare una figura ad hoc, altrimenti
davvero dovranno nascere tantissimi altri incarichi fiduciari negli
anni a venire! Ma non è nel merito di queste piccole questioni, che
sono più un tentativo di rispondere sul fatto che si vuole
minimizzare la portata di certe questioni, andando a scegliere di
ingrandire con la lente di ingrandimento dei piccoli aspetti... Di
nuovo, ancora in un provvedimento, si enunciano più fatti di
speranza che non fatti di concretezza e di realtà; si dice "di
nuovo" e si parla all'esterno, naturalmente con l'eco che si può
avere dal suo ruolo... concorsi per tutti, graduatorie per tutti,
sicurezza per tutti, ma... è questo lo scenario che abbiamo
davanti? Io non credo e non credo che sia questa la legge che può
garantire queste cose.
Per quanto mi riguarda, sono almeno 15 anni che lotto perché
delle persone che ripetono biennalmente dei concorsi, dopo 10 anni
di acquisita professionalità, non siano espulse
dall'Amministrazione regionale perché sbagliano una prova... dopo
10 anni di acquisita professionalità! Ben venga il giorno in cui
finisce questa cosa! Ma non è in questa norma che c'è scritto!
Bisogna ancora farlo, quel passo lì; quando verrà fatto quel passo
lì, sarò il primo a votarlo qui, affinché la gente che lavora da
10-15 anni non debba rifare regolarmente un concorso da cui rischia
di essere espulsa! Dopodiché il personale diminuisce, è vero, ma
vorrei avere i dati del personale dell'INVA, delle consulenze che
chiamo "improprie", cioè di quelle consulenze che sono consulenze,
ma di fatto la persona svolge la sua attività all'interno di un
ufficio pubblico, quindi non nel suo ufficio privato, va a svolgere
il lavoro lì, si chiama consulenza, ma non è una consulenza! Sono
tutte forme di assunzione precaria che tamponano il fatto che è
necessario più personale.
Non sono contrario che sia necessario più personale, ma che
questo personale sia messo in condizioni operative di efficacia e
che questo poi si traduca nel fatto che riusciamo a veder ripartire
l'economia, che non ci siano problemi per gli operatori economici,
le piccole aziende... le piccole imprese, soprattutto, che trovino
nell'Amministrazione un rapporto di fiducia ed un ausilio a
superare le difficoltà che hanno.
Abbiamo la percezione che la società valdostana non viva così
l'Amministrazione, semmai sia disposta a lasciare l'attività
imprenditoriale, magari per trovare un incarico fiduciario da
qualche parte, questo può darsi, ma non è questa la percezione che
vorremmo ci fosse della nostra Amministrazione che, a mio avviso,
in passato e anche nell'oggi, ha dimostrato in molti settori di
essere capace di funzionare; bisogna che ci sia un altro modo di
inquadrarla e di percepirla, e non è questo che viene fuori da
questa norma.
Président
- Je soumets au vote l'article
1
er
:
Conseillers présents: 34
Votants: 30
Pour: 23
Contre: 7
Abstentions: 4 (Benin, Lattanzi, Tibaldi, Zucchi)
Le Conseil approuve.
Président
- Article 2: même résultat.
Sur l'article 3 nous avons l'amendement n° 1 du groupe ALPE et
du Partito Democratico.
La parole au Vice-président Chatrian.
Chatrian (ALPE)
- Il nostro primo emendamento cercava di
esplicitare meglio, di chiarire meglio la distinzione fra direzione
politico-amministrativa e direzione politica. Nell'articolo 4 si
esplicitano bene le funzioni della direzione amministrativa, quindi
riguardante la parte dirigenziale. L'articolo 3 esplicita la
funzione della direzione politico-amministrativa. Ci sembrava
importante rimarcare bene la differenza: direzione politica e non,
invece, direzione politico-amministrativa.
Président
- La parole au Président de la Région,
Rollandin.
Rollandin (UV)
- Solo per sottolineare come il discorso
politico-amministrativo è stato inserito non per sottovalutare
quello che successivamente viene riportato nella parte politica, ma
ci sono (e sono enunciate nell'articolo 3) queste funzioni che
hanno sia una valenza politica che amministrativa, tant'è che anche
nella legge n. 165 di riferimento si parla proprio di indirizzo
politico-amministrativo, funzioni di responsabilità e, al comma 1,
si dice che gli organi di governo esercitano le funzioni di
indirizzo politico-amministrativo, perché una parte ha un indirizzo
politico e amministrativo insieme: è questa la ragione per cui non
accettiamo questo emendamento.
Président
- Je soumets au vote l'amendement n° 1 du
groupe ALPE et du Partito Democratico, qui récite:
Emendamento
All'articolo 3, le parole: "direzione
politico-amministrativa" sono sostituite, ovunque ricorrano, dalle
seguenti: "direzione politica".
Conseillers présents: 34
Votants: 30
Pour: 7
Contre: 23
Abstentions: 4 (Benin, Lattanzi, Tibaldi, Zucchi)
Le Conseil n'approuve pas.
Président
- Je soumets au vote l'article 3:
conseillers présents: 34
Votants: 30
Pour: 23
Contre: 7
Abstentions: 4 (Benin, Lattanzi, Tibaldi, Zucchi)
Le Conseil approuve.
Président
- Article 4: même résultat. Article 5: même
résultat. Article 6: même résultat. Article 7: même résultat.
Article 8: même résultat. Article 9: même résultat. Article 10:
même résultat.
Sur l'article 11 nous avons les amendements n° 2, n° 3 et n° 4
du groupe ALPE et du Partito Democratico.
La parole au Vice-président Chatrian.
Chatrian (ALPE)
- Grazie, Presidente. Illustrerò i tre
emendamenti insieme.
Poc'anzi abbiamo ribadito che in questo momento, ma
probabilmente non solo in questo momento, la nostra intenzione, il
nostro piccolo modello era quello di non andare ad appesantire
ulteriormente questo impianto. Non vediamo in questi commi la
novità, anzi vediamo una non novità, quasi un tornare indietro
forse di 20 anni. Ecco perché ci siamo permessi di presentare
questi tre emendamenti, che chiedono di sopprimere il comma 3: il
Presidente della Regione può avvalersi per lo svolgimento delle
proprie funzioni del supporto di collaboratori in numero non
superiore a tre, nominati sulla base di un rapporto totalmente
fiduciario. Nel comma 4, il collocamento in aspettativa, la stessa
cosa e, per quanto riguarda il comma 5, solo in parte con
un'eventuale modifica, però il ragionamento è, a nostro avviso, di
ulteriori fiduciari collaboratori... forse su questo nuovo impianto
potevamo farne a meno!
Président
- La parole au Président de la Région,
Rollandin.
Rollandin (UV)
- Come avevo già detto durante la
relazione rispetto a questa impostazione, premesso che rispetto
alla "45" sono state eliminate posizioni che prima erano
fiduciarie, come il Capo Osservatorio economico o il Direttore
dell'Agenzia regionale del lavoro, che sono state soppresse, e
riguardo questa posizione riteniamo necessario avere un margine
ridotto, specificando i limiti con cui si agisce nell'ambito del
rapporto fiduciario.
Non siamo d'accordo su questi tre emendamenti.
Président
- La parole au Vice-président Chatrian.
Chatrian (ALPE)
- Non possiamo che prendere atto,
Presidente, con grande rammarico, perché forse su queste piccole
cose potevamo... a lei piace sovente utilizzare il termine:
"fermare la pallina"... si poteva fermare in centro la pallina e
mettere al centro... perché no?
les citoyens
!
Président
- Je soumets au vote l'amendement n° 2 du
groupe ALPE et du Partito Democratico, qui récite:
Emendamento
Il comma 3 dell'articolo 11 è soppresso.
Conseillers présents: 34
Votants: 30
Pour: 7
Contre: 23
Abstentions: 4 (Benin, Lattanzi, Tibaldi, Zucchi)
Le Conseil n'approuve pas.
Président
- Puisque l'amendement n° 2 a été repoussé,
chutent les amendements n° 3 et n° 4, dont je donne lecture pour le
procès-verbal:
Emendamento
Il comma 4 dell'articolo 11 è soppresso.
Emendamento
Il comma 5 dell'articolo 11 è sostituito dal
seguente:
"5. Gli incarichi di cui al comma 1 possono essere attribuiti
anche a personale esterno all'Amministrazione regionale o agli
altri enti di cui all'articolo 1, comma 1, di riconosciuta e
comprovata professionalità.".
Je soumets au vote l'article 11:
Conseillers présents: 34
Votants: 30
Pour: 23
Contre: 7
Abstentions: 4 (Benin, Lattanzi, Tibaldi, Zucchi)
Le Conseil approuve.
Président
- Article 12: même résultat. Article 13: même
résultat.
A l'article 14 nous avons les amendements n° 5 et n° 6 du groupe
ALPE et du Partito Democratico. Puisque l'amendement n° 2 a été
repoussé, chute l'amendement n° 5, dont je donne lecture pour le
procès-verbal:
Emendamento
La lettera b) del comma 2 dell'articolo 14 è
soppressa.
La parole au Vice-président Chatrian sur l'amendement n° 6.
Chatrian (ALPE)
- Il principio è lo stesso, in quanto ad
oggi il Consiglio ha a disposizione una figura fiduciaria per
quanto riguarda l'Ufficio stampa e abbiamo riscritto
nell'emendamento n. 6 la posizione della legge n. 45. Quindi non si
ritiene, a nostro avviso, di aumentare un ulteriore posto
fiduciario per quanto riguarda anche il Consiglio regionale, visto
che abbiamo un ufficio stampa che lavora, che adempie al suo lavoro
e non ci sembra, come per le competenze della Giunta, necessario
creare ulteriori spazi ed eventualità, sia per quanto riguarda il
Vice Capo Ufficio stampa e l'altro, anche se non è stato
accettato.
Président
- La parole au Président de la Région,
Rollandin.
Rollandin (UV)
- Su questo credo che le valutazioni che
sono state fatte, con la parte che riguarda il Consiglio, portino
ad esprimere una sollecitazione in tal senso che manteniamo, di
avere una disponibilità in questo settore che credo possa essere di
utilità per l'insieme di quello che rappresenta l'organizzazione
dell'Ufficio stampa.
Président
- La parole au Vice-président Chatrian.
Chatrian (ALPE)
- Grazie, prendo atto, Presidente, delle
sue dichiarazioni in quanto necessarie, da una parte; se
necessarie, avremmo auspicato eventualmente un posizionamento non
fiduciario, ma con le procedure normali e la creazione
eventualmente di una struttura per il Consiglio, che andasse in una
direzione diversa.
Prendiamo atto delle necessità... dall'altra parte, prendendone
atto, magari si poteva prenderne atto in maniera diversa!
Président
- Je soumets au vote l'amendement n° 6 du
groupe ALPE et du Partito Democratico, qui récite:
Emendamento
La lettera e) del comma 2 dell'articolo 14 è sostituita dalla
seguente:
"e) presso la Presidenza del Consiglio regionale è previsto
un Ufficio stampa, diretto da un addetto responsabile che assume la
qualifica di Capo Ufficio stampa; l'incarico è conferito
dall'Ufficio di Presidenza, su proposta del Presidente del
Consiglio regionale, con le modalità e sulla base dei requisiti di
cui all'articolo 15;".
Conseillers présents: 34
Votants: 30
Pour: 7
Contre: 23
Abstentions: 4 (Benin, Lattanzi, Tibaldi, Zucchi)
Le Conseil n'approuve pas.
Président
- Je soumets au vote l'article 14:
Conseillers présents: 34
Votants: 30
Pour: 23
Contre: 7
Abstentions: 4 (Benin, Lattanzi, Tibaldi, Zucchi)
Le Conseil approuve.
Président
- A l'article 15 nous avons 7 amendements
proposés par le Président de la Région et la majorité; l'amendement
n° 7 du groupe ALPE et du Partito Democratico chute, puisque
l'amendement précédent a été repoussé.
La parole au Conseiller Rigo.
Rigo (PD)
- Chiedo la possibilità di una brevissima
sospensione dei lavori del Consiglio, per un esame congiunto dei
gruppi ALPE e PD sugli emendamenti presentati stamani dalla
maggioranza su questo articolo, per stabilire l'intenzione di voto
unitaria. Non abbiamo avuto prima la possibilità di un
confronto.
Président
- Le Conseil est suspendu pendant dix
minutes.
Si dà atto che i lavori sono sospesi dalle ore 18,29 alle ore
18,38.
Président
- Chers collègues, nous pouvons reprendre les
travaux.
La parole au Président de la Région, Rollandin.
Rollandin (UV)
- Merci, M. le Président.
Pour illustrer les amendements qui ont été présentés à l'article
15, qui vont dans la direction d'améliorer le Bureau de presse. A
ce sujet je dois remercier avant tout les collègues Caveri et
Rosset, qui ont suivi avec le responsable de l'ordre des
journalistes, M. Boccarella, les problèmes qui ont toujours donné
des difficultés pour comprendre comment on doit sauvegarder à juste
titre une responsabilité d'un bureau important de l'Administration
régionale, tout en soulignant les compétences de ceux qui en font
partie. Je crois que les amendements présentés vont dans cette
direction.
Comme vous pouvez voir, à l'amendement n° 1, là c'est une
pratique qui avait été soulignée de la part de tous les
commissaires à la commission compétente. Praticamente il punto b) e
il punto c) vengono eliminati, si porta solo il punto b),
"alla
diffusione delle informazioni sull'attività degli organi
regionali"
, in modo da evitare che ci siano interpretazioni non
corrette. Al comma 2 viene eliminato il riferimento all'articolo 26
della legge 3 febbraio 1963 n. 69 che limitava la possibilità di
accesso ai giornalisti non di lingua italiana. Nel contempo viene
tolto all'ultimo paragrafo del secondo comma:
"gli incarichi di
cui al presente articolo sono revocabili in qualsiasi momento dagli
organi che li hanno conferiti e sono, in ogni caso, correlati alla
durata in carica di questi ultimi".
Siccome era stato
sottolineato che poteva essere interpretato come un eccesso di
disponibilità a revocare in qualsiasi momento, si è tolto questo
comma, così per tutti rimane il quinquennio della legislatura, cioè
per tutti quelli che sono chiamati a questi incarichi.
L'emendamento successivo è al terzo comma, che viene rivisto,
voi lo vedete riscritto, comunque le parole sostanziali... è
l'incipit che è nell'Amministrazione regionale; poi viene inserito
là dove si diceva:
"in possesso di laurea"
, o
"di
iscrizione almeno decennale all'albo nazionale dei giornalisti"
(questo per tutela di chi prende questo incarico). A metà del punto
terzo viene detto:
"dell'ente, cura i collegamenti con gli
organi di informazione ed è responsabile di tutte le pubblicazioni
editate dalla Regione"
, per evitare che ci sia una dispersione
di incarichi, come succede adesso per le varie testate, ma tutto
viene in capo all'Ufficio stampa in modo che non ci sono ulteriori
sottolineature. All'ultimo paragrafo, là dove si precisa come
vengono dati gli incarichi di Capo e Vice Capo Ufficio stampa, sono
revocabili dall'organo che li ha conferiti e sono comunque
correlati alla durata in carica di quest'ultimo. Negli altri enti
di cui all'articolo 1, comma 1, l'Ufficio stampa è costituito da un
numero di addetti non superiore a due. Questo è uno dei punti
sollevati dal Comune di Aosta per l'Ufficio stampa e negli altri
casi analoghi.
Per quanto riguarda il comma 4, dopo le parole del giornalismo,
della stampa, delle relazioni pubbliche, vengono tolte le parole:
"salve eventuali deroghe consentite dal contratto nazionale di
lavoro giornalistico
" e sono sostituite dalle parole:
"salva
autorizzazione dell'ente di appartenenza"
nelle more
dell'attuazione di quanto previsto, cioè quello del contratto che
sarà da venire. Questa è una correlazione che meglio giustifica
l'intendimento espresso in commissione anche dai commissari.
Questi sono gli emendamenti che sono il frutto di una
sollecitazione venuta da più parti, espressa anche in commissione
da più commissari. Grazie.
Président
- La parole au Conseiller Donzel.
Donzel (PD)
- Per quanto attiene ad alcuni emendamenti, e
precisamente i numeri 1, 2, 3, 4, questi attestano sicuramente la
volontà di migliorare il testo. Particolare apprezzamento per
l'emendamento n. 4, che è in linea con il sentire che abbiamo più
volte espresso. In questo senso gli emendamenti vanno recepiti; al
di là della non condivisione complessiva dell'articolo, si
riconosce il tentativo di migliorarne la qualità, soprattutto per
quanto riguarda l'emendamento 4.
Per quanto attiene all'emendamento 5 si rileva una certa
idiosincrasia che ha la nostra Amministrazione verso i titoli di
studio. Non che non si capisca la necessità di costruire delle
deroghe, ma il tipo di stesura ci lascia perplessi rispetto al
fatto che l'indicazione che diamo alle nuove generazioni è che qui,
con incarico fiduciario, si va senza titolo di studio dove vuoi,
quando vuoi, senza problema. Non possiamo, da una parte, continuare
a spendere in istruzione pubblica e dall'altra fare leggi che
disattendono questo! Si capisce l'intento di questo articolo,
rivolto a persone che hanno una certa età, che hanno già una lunga
esperienza giornalistica, che hanno vissuto in epoche in cui il
titolo di studio comune non era quello. Ma allora proviamo a
scriverli meglio questi articoli, proviamo a fare un articolo in
cui si dica che per quelli che nacquero in un'età in cui la laurea
era un obiettivo incommensurabile...
(interruzione del Presidente della Regione, senza
microfono)
...ho capito, ma per quelli che sono nati dopo il 1989 diremo:
ragazzi, dovete andare a scuola e dovete studiare, e non che "qui
c'è una Regione che vi farà sempre una legge che vi consentirà di
piazzarvi in incarichi...", e stiamo parlando di incarichi
dirigenziali!
Allora capisco il giornalista che si è fatto la gavetta, che ha
lavorato per tanti anni, ho visto anch'io i film di Clark Gable e
di come si diventava giornalista scrivendo l'articolo di cronaca
nera... ma infatti non nego questo fatto, però dico che
parallelamente bisognerebbe scriverlo meglio e dire che per chi
arriva dopo, deve esserci quel requisito, altrimenti le nuove
generazioni dicono: qua viviamo nel paese dei balocchi, e non
viviamo in un posto dove siamo spinti a lavorare di più per
raggiungere certi obiettivi. In questo senso questo emendamento non
può essere accolto. Grazie.
Président
- La parole au Vice-président Chatrian.
Chatrian (ALPE)
- Grazie, Presidente.
Per illustrare brevemente il nostro emendamento n. 7.
Apprezziamo le modifiche del Governo con i quattro emendamenti da
voi proposti che vanno in una direzione che condividiamo.
Presidente, faccio un passo indietro. Qui c'è di nuovo
l'inserimento, la casellina confezionata, ben cucita da buon sarto
per eventuali nuove tre figure esterne, mi sembra, da un numero di
addetti ad attività giornalistiche e di informazioni non superiore
a tre. Non condividiamo l'impianto e neppure il fatto di inserire
in una riforma, a maggior ragione in questo momento, questa
possibilità. Come è stato detto dal mio collega, discrezionalità,
mancanza di requisiti e non solo, quindi riteniamo non positivo
l'inserimento di questa apertura, vista la riforma messa in campo e
soprattutto la prospettiva.
Il nostro emendamento va nella direzione di sopprimere la
possibilità di creare nuove ulteriori tre figure fiduciarie
all'interno dell'Ufficio stampa della Presidente della Regione,
visto che ad oggi ci sono già due figure apicali, dirigenziali, mi
pare fiduciarie, già adesso. Quindi ci sono già due figure
fiduciarie dove il Presidente, che ha avuto il mandato dai
valdostani di governare la Regione, può scegliersi direttamente le
due strutture apicali del suo Ufficio stampa; riteniamo in questo
momento non solo non interessante, ma va in verso contrario al
fatto di scegliere ulteriori tre addetti che collaboreranno con
l'Ufficio stampa della Presidenza della Regione.
Pongo una domanda ai colleghi di maggioranza: in questo momento
ha senso creare le condizioni per...? Lascio a voi la risposta.
Président
- La parole au Conseiller Secrétaire
Tibaldi.
Tibaldi (PdL)
- Grazie, Presidente.
Pur comprendendo lo sforzo che è stato fatto dal Presidente
Rollandin nel presentare sette emendamenti all'articolo 15, che
testimoniamo che non c'era una completa convinzione
sull'impalcatura del medesimo articolo, riteniamo che nella
sostanza l'articolo non migliori, o perlomeno le migliorie siano
insignificanti rispetto all'oggetto di cui stiamo parlando. Non
dimentichiamo che l'articolo 15 è l'articolo che è caratterizzato
da un elemento forte, la fiduciarietà; in questo articolo si vede
come si vuole esponenzializzare il livello di fiduciarietà.
Per certi versi la fiduciarietà è giusto che venga
esponenzializzata, perché qua si tratta di individuare delle
persone esperte a divulgare nel miglior modo possibile
l'informazione che proviene dai centri istituzionali, fra cui anche
la Regione. Allora va bene, secondo la logica dello
spoil
system
, che qualunque amministratore apicale di turno individui
un capo ufficio stampa e, se volete, anche un vice capo ufficio
stampa di nomina fiduciaria, perché ci deve essere un legame
stretto fra il politico che rappresenta l'istituzione e chi è il
megafono di ciò che questa Amministrazione sta realizzando.
Sicuramente non ci piace il fatto che anche i cosiddetti
"addetti" (così sono denominati) ovvero i giornalisti, ancorché sia
stato precisato che devono essere iscritti all'albo, vengano
nominati fiduciariamente, per due ragioni.
La prima, ci sembra che la logica dell'accesso nella pubblica
amministrazione e quindi anche nel comparto unico sia quella del
concorso, una procedura selettiva che stabilisca, sulla base di un
concorso per titoli o esami, chi ha i meriti per accedervi, e anche
perché non è necessario che ci sia una fiduciarietà estesa a tutta
la squadra, quando c'è un capo e un vice capo che sono in grado di
impartire degli ordini e di fungere da cinghia di trasmissione fra
il politico e gli addetti, coloro che devono redigere i testi e, di
conseguenza, i messaggi che verranno visionati, corretti e
divulgati dal capo ufficio stampa.
La seconda, perché si fa riferimento anche al fatto che si possa
attingere da personale esterno. È vero, lo riconosce anche la legge
n. 150, alla quale si tenta di fare riferimento, si tenta perché ci
sono alcune improprietà, e la legge n. 150 dice che si può
attingere a personale esterno. Bene, lo si può fare, ma ci
piacerebbe che questo momento in cui si attinge fosse almeno
evidenziato da una verifica che sia il concorso, una valutazione di
titoli, di requisiti, non semplicemente un'iscrizione, e poi vale
il criterio di un'appartenenza, di una vicinanza, di una simpatia,
eccetera.
Poi, terza ragione, non riusciamo a capire come mai in questa
norma non si tiene in considerazione il personale che già svolge
certe funzioni, non si fa cenno alcuno di cosa si intende fare del
personale che già svolge determinate funzioni a livello di
Consiglio regionale e di Giunta regionale. L'articolo 6 della legge
n. 150 dice che ciascuna amministrazione definisce nell'ambito del
proprio ordinamento, degli uffici e del personale nei limiti delle
risorse disponibili, le strutture e i servizi finalizzati alle
attività di informazione, comunicazione e al loro coordinamento,
confermando in sede di prima applicazione, come nel nostro caso, le
funzioni di comunicazione e informazione al personale che già le
svolge. Qui non si fa cenno, quindi il personale che è stato
formato in questi anni... e io lo posso dire come co-amministratore
nell'ambito dell'Ufficio di Presidenza, visto che ho partecipato
nel quinquennio precedente in qualità di Segretario e anche di
Vicepresidente alla Presidenza di Ego Perron, sono state investite
delle risorse e del tempo per formare delle persone e per farle
raggiungere determinati titoli utili all'iscrizione dell'albo... di
questo non si fa cenno alcuno!
Non vogliamo, Presidente, che gli uffici stampa siano uffici di
portavoce, perché il portavoce è un ruolo, una funzione, è
effettivamente un megafono al politico di turno, penso a Bonaiuti
che parla per Berlusconi in televisione, penso a Capezzone che
parla per il gruppo del PdL: sono dei politici, sono persone che
appartengono ad un gruppo, hanno un'identità chiara, non sono
professionisti dell'informazione in senso stretto, ma sono persone
dedicate a portare la voce della figura politica.
Non vorremmo che questa impostazione che lei ha voluto dare,
Presidente, eluda la norma della legge n. 150, ovvero tenda ad
istituire tanti portavoce nell'ambito degli enti che costituiscono
il comparto unico regionale. E gli enti che costituiscono il
comparto unico regionale non sono solo la Regione con la Giunta
regionale e la Presidenza del Consiglio, il Comune di Aosta, gli
altri 73 Comuni, le 10 Comunità montane, ci sono anche gli enti
pubblici non economici, cioè se facciamo la somma di tutti questi
enti, circa 85-90, e lo moltiplichiamo per la possibilità di
individuare per ciascuno fino a due addetti, potenzialmente
fiduciariamente si potrebbero immettere nella pubblica
amministrazione valdostana fino a 160-170 persone.
Avete quantificato quali sono gli enti locali che possono
nominare addetti stampa? Il Comune di Pontboset non potrebbe
nominare due addetti stampa? Certo che può farlo, perché fino a due
addetti stampa anche il Comune di Pontboset o il Comune di Chamois
potrebbero farlo; di conseguenza un sindaco che ha un particolare
livello di vanità o ci tiene a potenziare piuttosto che un servizio
di messo comunale o un altro servizio di carattere sociale,
istituisce un ufficio stampa efficace ed efficiente e divulga il
suo verbo, che viene reso noto alla popolazione attraverso i media
e i canali consueti.
Crediamo anche noi, Presidente, che quanto lei sosteneva cinque
anni fa quando ha partecipato ad un convegno organizzato dalla
Presidenza del Consiglio... all'epoca era Presidente Ego Perron,
che adesso è Presidente del suo movimento... il titolo era:
"Comunicazione e informazione, legge n. 150 nella pubblica
amministrazione", era il 12 novembre 2005; per l'occasione
intervenne il Senatore Rollandin e rilasciò alcune dichiarazioni,
lei fece alcuni passaggi che oggi sono in sintonia con quello che
sto dicendo, ma in distonia completa con quello che lei porta
avanti a livello di maggioranza: "Se comunicare diventa un obbligo
e un interesse del pubblico, chi fa comunicazione, il responsabile
dell'Ufficio stampa - lei sosteneva - deve essere in grado di
garantire che quello che viene proposto è effettivamente
informazione e non pubblicità. Quella è la parte di informazione
dovuta per tutta una serie di collegamenti con il cittadino, che si
sente a questo punto tutelato e si riconosce anche nell'Ufficio
stampa. Oggi non è così. Dobbiamo dircelo, non è così.
Eventualmente l'Ufficio stampa è il corrispettivo di quello che
deve essere qualcuno che sa dire bene dell'amministratore di
turno". Questa è una bozza non corretta, ma rende molto bene l'idea
del messaggio; anche lei, cinque anni fa, era del mio stesso
avviso, ovvero creiamo delle strutture che facciano informazione e
che non facciano propaganda per l'organo politico
pro
tempore
rappresentato da qualcuno.
Sulla base di queste rapide considerazioni ci viene difficile
oggi credere a quello che lei ha sostenuto, infatti abbiamo colto
un po' di voce tremula nel suo passaggio nell'illustrare
l'emendamento, perché non c'era questa convinzione. Sicuramente c'è
la convenienza, perché indubbiamente ci sono dei vantaggi, ma non
c'è convinzione. Mi fermo qui, e sull'articolo reintervengo.
Grazie.
Président
- La parole au Conseiller Caveri.
Caveri (UV)
- Dovrò anzitutto fare attenzione al tono di
voce, perché non vorrei essere equivocato da Tibaldi, che adesso
interpreta i pensieri anche attraverso il tremore della voce...
A parte gli scherzi, credo che questo sia un argomento
significativo e importante, perché si tratta di partire dal
fallimento di una legge nazionale, cioè la legge n. 150/2000 che
avrebbe dovuto regolamentare la materia degli uffici stampa, dei
portavoce, eccetera, è una legge rimasta sulla carta. Sarebbe molto
interessante vedere perché, ma la realtà dei fatti è che oggi
questo famoso contratto per gli uffici stampa e i regolamenti
applicativi della legge n. 150 non ci sono mai stati.
Devo dire che non è la prima volta che l'Amministrazione
regionale si pone il problema di regolamentare i propri uffici
stampa, ma per molti anni c'è stata un'attesa messianica perché
ogni volta veniva detto: fra qualche settimana, fra qualche mese,
fra qualche anno arriverà il regolamento applicativo e i contratti
specifici per il personale degli uffici stampa nelle pubbliche
amministrazioni. Questo non è mai avvenuto e credo che, pur con
tutti i limiti che sempre ci sono nelle norme di legge che
fotografano in un certo momento la realtà, penso che il testo che
noi - appositamente emendato - andremo ad approvare dell'articolo
15 è una fotografia onesta di un tentativo di mettere ordine in una
situazione che fino ad oggi era legata alla prassi, alle
consuetudini e non alle norme di legge. Mi riferisco in particolare
al fatto che agli addetti, al Capo Ufficio stampa e al Vice Capo
Ufficio stampa viene applicato il contratto giornalistico, si
precisa di conseguenza che vengono pagati i contributi all'INPGI,
Istituto Nazionale Previdenza dei Giornalisti; fino ad oggi questo
non avveniva o avveniva in maniera sporadica a seconda delle
necessità: mi riferisco esclusivamente al pagamento all'INPGI,
perché il contratto giornalistico non è mai stato applicato. Quindi
credo che si debba riconoscere che il passo in avanti per chi è
giornalista, come il sottoscritto, ci sia stato.
È del tutto evidente che tutto è migliorabile, ma oggi ci
troviamo di fronte ad una fotografia dell'Ufficio stampa che viene
effettuata, fra l'altro, in attesa del contratto - come specificato
nell'emendamento - in cui il Capo Ufficio stampa è capo redattore,
il Vice Capo Ufficio stampa è capo servizio, gli addetti (tre e
due, Giunta e Consiglio) che fotografano in realtà, forse con la
differenza per la Giunta di una unità, l'esistente.
È chiaro, Tibaldi, che immagino che nell'applicazione della
norma ci sarà buon senso e si terrà conto della situazione
esistente; sarebbe stato molto imbarazzante e molto rischioso
rispetto alla giurisprudenza della Corte costituzionale mettere
delle norme transitorie, che non piacciono quando si fanno delle
norme a regime al giudice delle leggi...
(interruzione del Consigliere Segretario Tibaldi, fuori
microfono)
...la legge n. 150/2000 è rimasta una legge sulla carta, perché
non ci sono amministrazioni pubbliche, basta andare a vedere - io
l'ho fatto, ne abbiamo anche discusso riservatamente fra di noi
alla ricerca di una soluzione ragionevole - la situazione, e
l'applicazione della legge è un'applicazione a macchia di leopardo
e i primi a non avere applicato, tant'è che tu hai citato
Capezzone... che io trovo uno dei momenti di maggiore
divertissement
nel guardare i telegiornali, perché lui e
Bonaiuti cercano, in 10 secondi, di dire delle spiritosaggini che
smontino le tesi degli avversari politici, ma Capezzone è la
dimostrazione che il portavoce non è stato applicato nella pubblica
amministrazione, neppure nello Stato! Allora essendo che all'epoca
ero deputato, considero, avendo seguito questa legge che è scritta
male, che questa legge sia rimasta sulla carta per la semplice
ragione che per tutta una serie di motivi non si è voluto
applicarla, compresa la debolezza del sindacato dei giornalisti,
cioè della Federazione nazionale della stampa.
Vorrei dire che forse si sarebbe potuto scegliere la procedura
concorsuale, ma l'eventuale scelta della procedura concorsuale
avrebbe ridotto ulteriormente il periodo di servizio di queste
persone, perché un eventuale concorso avrebbe ridotto a tre gli
anni di servizio, naturalmente nella tesi che il tempo
indeterminato è altra cosa e non è un tema di cui stiamo discutendo
adesso, i cinque anni non revocabili per gli addetti rappresentano
una garanzia.
Vorrei fare un'osservazione al collega Donzel che dice: noi
facciamo studiare i nostri figli e poi questi si laureano e noi
infiliamo negli uffici stampa delle persone che non sono laureate.
Non so allo stato attuale quanti sono i giovani valdostani che si
sono laureati in giornalismo, perché credo di questo parliamo...
non credo che la logica sia: metto un laureato in egittologia, in
etruscologia, ma credo che in un ufficio stampa, a maggior ragione,
dopo aver limato le parti relazioni pubbliche, questa diventa
un'attività giornalistica. Poi si dice: un'attività giornalistica
con padrone, che è la pubblica amministrazione, come se i
giornalisti non avessero un padrone! Qualunque giornalista è sotto
un editore, se scrive su
Il Giornale
ha un padrone, se
scrive per
L'Unità
ha un padrone, se è un giornalista della
RAI ha un padrone; allora cerchiamo di non essere ipocriti, cioè
non è che il giornalista è una specie di persone che vive in una
specie di bolla di massima libertà, non è così! E potrei citare dei
casi molto illustri.
Quello che vorrei dire al collega Donzel è che la riscrittura
del comma 3 ha una serie di aspetti migliorativi di cui tenere
conto; la questione della laurea, comparata ai 10 anni di
attività... posso assicurargli che ci sono bravissimi giornalisti
in Valle d'Aosta o fuori dalla Valle d'Aosta che non sono laureati.
E non sono laureati perché hanno cominciato a fare i giornalisti da
giovani e non hanno ritenuto di laurearsi successivamente... io
sono laureato, quindi non è un caso personale... ci sono direttori
di giornale che non lo sono, il famoso Enrico Mentana, che è un
bravissimo giornalista, non è laureato. Quello che voglio dire è
che qui si è cercato di fare una fotografia che è migliorativa,
perché si dice: laurea o esperienza. Credo quindi che questa sia
una norma condivisibile che migliora lo
status
degli Uffici
stampa del Consiglio e della Giunta; poi, vorrei ripeterlo ancora,
è perfettibile come tutte le norme. Magari il giorno in cui la
"150" dovesse mai essere applicata, a quel punto si potrà creare un
problema successivo di miglioramento.
Allo stato attuale, credo che per i colleghi che saranno
impegnati in questo lavoro, la contrattualizzazione con il
contratto giornalistico è un risultato importante e devo dire,
perché lo ha già fatto il Presidente, che il Presidente
dell'Ordine, Massimo Boccarella, è stato subito sulla palla nel
tentativo di trovare una soluzione migliorativa. Sono contento se
oggi l'aula darà conto di un lavoro rapidissimo che aveva come
unico scopo quello di rendere migliore la norma.
Président
- La parole au Conseiller Donzel.
Donzel (PD)
- Finalmente c'è un dibattito! Riconosco che
sicuramente il collega Caveri deve aver messo mano all'emendamento,
per difenderlo con questa passione, ma ha certamente eluso il
problema che sollevava il Partito Democratico.
Intanto si cercava di stigmatizzare la questione dell'incarico
fiduciario; visto che si vuole fotografare una realtà, torniamo a
dire che, eccettuate le figure apicali, torniamo a parlare di Capo
Ufficio stampa, Vice Capo Ufficio stampa, due figure fiduciarie di
rilievo, riteniamo profondamente sbagliato che si debba procedere.
Se poi vogliamo tradurlo, siamo assolutamente contrari alla
lottizzazione dell'Union Valdôtaine e di tutti i posti che sono a
disposizione nell'amministrazione pubblica, non so come dirglielo:
se vuole glielo dico con il nome e cognome, tanto per parlarci
chiaro! Riteniamo che ci debbano essere degli spazi di libertà di
accesso ai posti di lavoro, anche di qualità, come quelli offerti
da un ufficio stampa della Regione che sono posti di qualità, di
prestigio. Qualsiasi cittadino senza la tessera in tasca di nessun
partito ha diritto di fare un concorso pubblico e di accedere a
quei posti e dimostrare di saper fare bene quel lavoro.
Quanto alla seconda questione, quella del titolo di studio, non
mi sono mai permesso di dire che ci siano persone che non sanno
fare meglio dei laureati; ma, come è avvenuto per quel bravissimo
avvocato napoletano che dopo 10 anni di esercizio nobile della sua
attività è stato scoperto non in possesso della laurea e gli è
stato detto che non poteva fare l'avvocato, così va che in una
società si cerca di mettere dei paletti, non tanto per quelli che
hanno già acquisito esperienze in passato, ma per motivare quella
parte di società che non è più motivata a fare alcunché, preferisce
fare altro, finché si trova ad una certa età senza aver fatto un
normale percorso scolastico.
Se i messaggi che arrivano sono quelli che non devi superare un
concorso, quindi hai fatto tanta esperienza e ti cimenti anche con
un laureato, cioè sei un Leonardo da Vinci, sei un Leopardi, sei un
autodidatta, c'è un concorso pubblico difficilissimo, sfidi il
laureato e vinci la gara... no, qui si dice che tu sei uno che è
amico del potere e il potere di nomina è una cosa diversa. Si dice
che la laurea è uno stimolo per quei giovani che stanno fuori,
perché dicono: se voglio accedere a quegli incarichi devo per forza
essere motivato a fare qualcosa. In passato era sufficiente la
quinta elementare, abbiamo istituito l'obbligo della terza media,
adesso stiamo cercando di innalzare l'obbligo scolastico, l'Europa
ci parla di obblighi scolastici elevati fino a 18 anni, e noi
continuiamo a far accedere ad importanti ruoli delle persone che
sono prive di titoli; quindi non creiamo quell'emotività sociale
per raggiungere certi traguardi. Questa è la nostra opinione...
vogliamo tenerci i nostri giovani tranquilli e beati nei bar?
Teniamoceli tranquilli e beati nei bar!
Président
- La parole au Vice-président Chatrian.
Chatrian (ALPE)
- Grazie, Presidente.
Due considerazioni ulteriori, prendendo atto dei miglioramenti
che i primi quattro emendamenti portano all'articolo 15; però
vorrei fare solo chiarezza, ogni tanto facendo un po' di confusione
si perde lo stato dell'arte. Ad oggi le figure dirigenziali sono
già direttamente scelte dal Presidente della Regione: direttore e
capo servizio. Il collega Caveri prima citava i giornalisti che
hanno tutti un padrone; la nostra perplessità fondata è che quanto
meno le professionalità interne all'Amministrazione, le risorse che
hanno maturato delle professionalità all'interno degli Uffici
stampa della Presidenza della Regione e del Consiglio, abbiano la
possibilità di essere valorizzate, quindi non andare a cercare
delle risorse fuori, ecco perché siamo contrari ai tre addetti
ulteriormente inseriti in questo articolo; è lì che non sono
d'accordo sui padroni. Non li vogliamo i padroni sugli addetti,
perché abbiamo all'interno delle professionalità: ecco perché, da
una parte, capiamo le migliorie che avete portato sull'articolo 15
per quanto riguarda la forma, ma le modifiche di sostanza
rimangono, oltre le due figure apicali, le due figure dirigenziali,
cioè alla scelta discrezionale da padrone sugli addetti, a scapito
delle figure interne che in questi anni hanno acquisito delle
professionalità.
Président
- Je soumets au vote l'amendement n° 1 proposé
par le Président de la Région et la majorité, qui récite:
Emendamento
1. La lettera b) del comma 1 dell'articolo 15 è sostituita
dalla seguente:
"b) alla diffusione delle informazioni sulle attività degli
organi regionali;".
Conseillers présents: 34
Votants: 30
Pour: 23
Contre: 7
Abstentions: 4 (Benin, Lattanzi, Tibaldi, Zucchi)
Le Conseil approuve.
Président
- Je soumets au vote l'amendement n° 2 proposé
par le Président de la Région et la majorité, qui récite:
Emendamento
1. La lettera c) del comma 1 dell'articolo 15 è
soppressa.
Même résultat.
Je soumets au vote l'amendement n° 3 proposé par le Président de
la Région et la majorité, qui récite:
Emendamento
1. Al comma 2 dell'articolo 15, le parole: "di cui
all'articolo 26 della legge 3 febbraio 1963, n. 69" sono sostituite
dalle seguenti: "di cui alla legge 3 febbraio 1963, n. 69".
Même résultat.
Je soumets au vote l'amendement n° 4 proposé par le Président de
la Région et la majorité, qui récite:
Emendamento
1. L' ultimo periodo del comma 2 dell'articolo 15 è
soppresso.
Même résultat.
Président
- Je soumets au vote l'amendement n° 7 du
groupe ALPE et du Partito Democratico, qui récite:
Emendamento
Al comma 3 dell'articolo 15 le parole: ", e da un numero di
addetti alle attività giornalistiche e di informazione non
superiore a tre" sono soppresse.
Conseillers présents: 34
Votants: 30
Pour: 7
Contre: 23
Abstentions: 4 (Benin, Lattanzi, Tibaldi, Zucchi)
Le Conseil n'approuve pas.
Président
- Je soumets au vote l'amendement n° 5 proposé
par le Président de la Région et la majorité, qui récite:
Emendamento
1. Il comma 3 dell'articolo 15 è sostituito dal
seguente:
"3. Nell'Amministrazione regionale, l'Ufficio stampa è
diretto da un addetto responsabile, che assume la qualifica di Capo
Ufficio stampa, coadiuvato da un addetto Vice Capo Ufficio stampa,
entrambi in possesso di laurea o di iscrizione almeno decennale
all'albo nazionale dei giornalisti, e da un numero di addetti alle
attività giornalistiche e di informazione non superiore a tre. II
responsabile dell'Ufficio stampa, sulla base delle direttive
impartite dall'organo di vertice di direzione
politico-amministrativa dell'ente, cura i collegamenti con gli
organi di informazione ed è responsabile di tutte le pubblicazioni
editate dalla Regione, assicurando il massimo grado di trasparenza,
chiarezza e tempestività delle comunicazioni da fornire nelle
materie e nei settori di interesse per l'ente; al responsabile
dell'Ufficio stampa competono, inoltre, le attribuzioni proprie dei
dirigenti in relazione agli adempimenti amministrativi,
organizzativi e contabili della struttura organizzativa alla quale
sono preposti, cui è assegnato, per le attività di supporto,
personale della dotazione organica dell'ente. Gli incarichi sono
conferiti con deliberazione della Giunta regionale, su proposta del
Presidente della Regione; gli incarichi di Capo e Vice Capo Ufficio
stampa sono revocabili in qualsiasi momento dall'organo che li ha
conferiti e sono comunque correlati alla durata in carica di
quest'ultimo. Negli altri enti di cui all'articolo 1, comma 1,
l'Ufficio stampa è costituito da un numero di addetti non superiore
a due.".
Conseillers présents: 34
Votants: 30
Pour: 23
Contre: 7
Abstentions: 4 (Benin, Lattanzi, Tibaldi, Zucchi)
Le Conseil approuve.
Président
- Je soumets au vote l'amendement n° 6 proposé
par le Président de la Région et la majorité, qui récite:
Emendamento
1. Al comma 4 dell'articolo 15, le parole: "salve eventuali
deroghe consentite dal contratto nazionale di lavoro giornalistico"
sono sostituite dalle seguenti: "salva autorizzazione dell'ente di
appartenenza".
Conseillers présents: 34
Votants: 23
Pour: 23
Abstentions: 11 (Benin, Bertin, Giuseppe Cerise, Chatrian,
Donzel, Carmela Fontana, Lattanzi, Patrizia Morelli, Rigo, Tibaldi,
Zucchi)
Le Conseil approuve.
Président
- Je soumets au vote l'amendement n° 7 proposé
par le Président de la Région et la majorité, qui récite:
Emendamento
1. Al comma 4 dell'articolo 15, come modificato
dall'emendamento n. 6, è aggiunto, in fine, il seguente periodo:
"Nelle more dell'attuazione di quanto stabilito dell'articolo 9,
comma 5, della legge 7 giugno 2000, n. 150 (Disciplina delle
attività di informazione e comunicazione delle pubbliche
amministrazioni), agli addetti degli Uffici stampa costituiti ai
sensi del presente articolo è riconosciuto il trattamento economico
e giuridico previsto dal contratto nazionale di lavoro
giornalistico per i redattori, al Vice Capo Ufficio stampa quello
previsto per il capo servizio e al Capo Ufficio stampa quello
previsto per il capo redattore.".
Conseillers présents: 34
Votants: 23
Pour: 23
Abstentions: 11 (Benin, Bertin, Giuseppe Cerise, Chatrian,
Donzel, Carmela Fontana, Lattanzi, Patrizia Morelli, Rigo, Tibaldi,
Zucchi)
Le Conseil approuve.
Président
- La parole au Conseiller Secrétaire Tibaldi
sur l'article 15.
Tibaldi (PdL)
- L'articolo 15, nonostante le modifiche
adesso approvate a maggioranza, non recepisce la legge n. 150; è
una miscellanea di situazioni e di interessi che sono stati
composti e ricomposti a seconda di certe convenienze, cioè la
convenienza è quella di avere delle persone che più che la loro
professionalità nel campo dell'informazione esprimono la fedeltà ad
un principio e ad un'idea. È questa per noi la ragione fondamentale
per la quale non possiamo votare favorevolmente questa norma, e non
possiamo votarla non perché - come dice il collega Caveri - la
legge n. 150 è sulla carta; la legge n. 150 magari l'ha votata
anche lei nel 2000, l'ha anche emendata, l'ha vissuta se era
presente nel suo ruolo alla Camera, magari è stato protagonista,
non dico in prima persona... la legge n. 150 come la vituperata
legge n. 133/2009, meglio conosciuta come "Brunetta", mi sembra che
sia quasi snobbata in quest'aula da qualcuno! E poi abbiamo visto
la fine che ha fatto la "Brunettina", che è stata falcidiata perché
non aveva il supporto giuridico per sostenerne la validità e la
vigenza!
Quello che lei diceva prima, Caveri, che penso ci sarà il buon
senso nel confermare... qui non si ragiona per buon senso, per
confermare una posizione, qui si ragiona sulla base di norme e io
rileggo la norma n. 6 della "150" che parla di conferme vere e
proprie, che parla di amministrazioni che definiscono nell'ambito
del proprio ordinamento gli uffici, il personale e i limiti delle
risorse disponibili. Queste sono voci di spesa, Caveri; di
conseguenza, entreranno in quel budget al quale dovranno far fronte
non solo l'Amministrazione regionale, che è ricca, opulenta e
quindi ha risorse disponibili, ma anche le piccole comunità locali
se vorranno dotarsi, in forma singola o associata, di queste
strutture. Mettiamoci in testa che se c'è una legge che fissa dei
principi generali dell'ordinamento giuridico, in qualche maniera
dovranno essere rispettati. Ho apprezzato l'elogio che ha fatto
della "Brunetta" il collega Donzel, perché pone dei principi di
efficacia e di efficienza e cerca di chiudere delle storture
all'interno della pubblica amministrazione.
Per quanto riguarda la selezione preventiva, è naturale che ci
sia una selezione preventiva per gli addetti giornalisti. Penso -
forse di nuovo Donzel lo citava perché mi ha ricordato
un'interpellanza che il nostro gruppo ha presentato qualche mese fa
- ai precari, la stabilizzazione dei precari nei vari settori:
quante volte devono sottoporsi a prove selettive per essere
riconfermati nello svolgere la medesima attività che ormai
conoscono a menadito, di cui hanno acquisito tutte le procedure...
questi qua no, i giornalisti possono essere pescati dall'albo
nazionale e contrattualizzati per cinque anni e così ci rimangono
fino alla fine del loro periodo. È stata tolta la possibilità di
revoca con l'emendamento n. 4. Ci sono delle incongruenze che sono
macroscopiche, Caveri, lei che è giornalista professionista l'avrà
aggiustata in qualche maniera, ma di fatto certe volte il taccone
viene fuori peggiore del buco! Ha fatto riferimento all'INPGI: non
è che improvvisamente il legislatore valdostano si sia accorto che
è bene contrattualizzare i giornalisti presenti secondo i canoni di
quell'istituto di previdenza specifico, ma perché abbiamo avuto una
visita ispettiva dell'INPGI che ci ha anche sanzionato come
Regione. Questo dobbiamo dirlo, cioè come sosteneva il collega
Lattanzi, noi inseguiamo gli eventi che ci superano, così abbiamo
fatto con la "Brunetta", adesso l'INPGI entra perché siamo in una
situazione di sanzione e cerchiamo di tacconare per quanto
possibile, non perseguendo quei quattro termini che mi sono segnato
quando parlavate in dibattito generale di centralità, trasparenza,
efficienza ed economicità, ma semplicemente di opportunità! Quindi
non è sostenibile, Presidente Rollandin e colleghi consiglieri, che
questo articolo che è un solo articolo, ma veramente denso di
importanza politica, passi con queste finte modifiche quasi... non
dico nell'indifferenza, ma come se fosse uno dei 77 articoli
contenuti in questa legge.
La legge n. 150 è stata recepita da alcune Regioni e realtà
locali, cito Trento; è vero, a macchia di leopardo, è vero quello
che diceva anche il Presidente, qualcuno ha esagerato, non fissando
dei limiti al numero degli addetti; la Sicilia è un esempio
deteriore, ma noi cerchiamo di non guardare gli esempi deteriori,
guardiamo agli esempi più virtuosi - lo si fa anche con la manovra
economica -, cerchiamo di guardare a chi è più virtuoso di noi, non
a chi ha più difficoltà ad applicare le norme in senso corretto e
anche proficuo nel vero senso della parola. Trento ha previsto
procedure concorsuali e per gli addetti e per il capo ufficio
stampa, perché il capo ufficio stampa, come quello di Palazzo
Chigi...va bè, quello di Palazzo Chigi è fiduciario, ma tutta la
struttura sottostante non è che viene trascinata via con Berlusconi
o Prodi che cambiano! Caveri, lei sa meglio di me che non funziona
così, ci sono i livelli apicali, lo ha anche riconosciuto una
sentenza della Corte costituzionale, ha modificato la "legge
Frattini" che ha introdotto lo
spoil system
, che i livelli
apicali possono essere cambiati, ma i livelli sottostanti, ovvero i
dipendenti autentici, normalmente sono inseriti nell'organico della
pubblica amministrazione e vi accedono secondo una norma generale,
salvo deroghe, elusioni o addirittura violazioni che poi vengono
represse tramite pubblico concorso.
Noi abbiamo fatto una miscellanea tutta valdostana sulla quale
le criticità le abbiamo evidenziate e le manteniamo nonostante il
suo autorevole intervento.
Président
- La parole au Président de la Région,
Rollandin.
Rollandin (UV)
- Credo che chi è intervenuto prima di me,
il collega Caveri, abbia già spiegato tutto di questa legge; vorrei
solo ricordare due aspetti. L'alternativa alla scelta fiduciaria
era quella concorsuale o comunque se doveva essere per un certo
periodo, dovevi fare una selezione per tre anni e poi rinnovare la
selezione come avviene per tutti i precari. Ricordo che alcune
leggi, non della Sicilia, parlano espressamente: il numero dei
giornalisti di cui al comma 2 non può essere superiore a tre per la
Giunta e per il Consiglio; detta individuazione può essere
effettuata mediante scelta diretta motivata in relazione alla
professionalità richiesta da parte rispettivamente della Giunta e
del Consiglio. Per lo svolgimento delle attività giornalistiche di
competenza della struttura di cui al comma 1 la Giunta può assumere
non più di 12 giornalisti iscritti all'ordine, e così via, senza
nessun concorso. Questa è la Regione Lombardia. Non abbiamo citato
il profondo sud, la Regione Lombardia, e non è in violazione della
"150".
Capisco che ci siano delle giuste perplessità; riconfermo tutto
quello che ho detto sul ruolo dell'Ufficio stampa, che deve essere
il più possibile legato ad un'informazione corretta, ma con questa
logica siamo andati ad individuare quello che era possibile,
tenendo conto di un mandato che è fiduciario e dura cinque anni. Di
più, obiettivamente, era difficile fare in questo momento.
Président
- Je soumets au vote l'article 15 dans le texte
ainsi amendé:
Articolo 15
(Ufficio stampa)
1. Gli enti di cui all'articolo 1, comma 1, possono dotarsi,
anche in forma associata, di un Ufficio stampa, la cui attività è
indirizzata prioritariamente ai mezzi di comunicazione di massa e,
in particolare:
a) alla cura dell'informazione giornalistica ai mezzi di
comunicazione di massa, mediante stampa, audiovisivi e strumenti
telematici;
b) alla diffusione delle informazioni sulle attività degli
organi regionali;
c) alla promozione di conoscenze allargate e diffuse su temi
di rilevante interesse generale;
d) alla promozione dell'immagine dell'ente;
e) alla redazione di servizi on-line.
2. L'Ufficio stampa è costituito, per l'esercizio delle
attività giornalistiche e di informazione di cui al comma 1, da
addetti, assunti a contratto, iscritti negli elenchi dei
professionisti e dei pubblicisti dell'albo nazionale dei
giornalisti di cui alla legge 3 febbraio 1963, n. 69
(Ordinamento della professione di giornalista), e scelti tra il
personale dell'ente o tra personale esterno in possesso dei
requisiti generali previsti per l'assunzione all'impiego pubblico
regionale. Il rapporto di lavoro è regolato da un contratto di
lavoro subordinato a tempo determinato, di durata non superiore a
cinque anni, rinnovabile, con applicazione del trattamento
economico e giuridico stabilito dal contratto nazionale di lavoro
giornalistico; il trattamento economico è integrato dall'indennità
di bilinguismo spettante alla categoria di riferimento. Gli addetti
all'Ufficio stampa, se scelti tra il personale degli enti, sono
collocati in aspettativa senza assegni per l'intera durata del
rapporto contrattuale.
3. Nell'Amministrazione regionale, l'Ufficio stampa è diretto
da un addetto responsabile, che assume la qualifica di Capo Ufficio
stampa, coadiuvato da un addetto Vice Capo Ufficio stampa, entrambi
in possesso di laurea o di iscrizione almeno decennale all'albo
nazionale dei giornalisti, e da un numero di addetti alle attività
giornalistiche e di informazione non superiore a tre. II
responsabile dell'Ufficio stampa, sulla base delle direttive
impartite dall'organo di vertice di direzione
politico-amministrativa dell'ente, cura i collegamenti con gli
organi di informazione ed è responsabile di tutte le pubblicazioni
editate dalla Regione, assicurando il massimo grado di trasparenza,
chiarezza e tempestività delle comunicazioni da fornire nelle
materie e nei settori di interesse per l'ente; al responsabile
dell'Ufficio stampa competono, inoltre, le attribuzioni proprie dei
dirigenti in relazione agli adempimenti amministrativi,
organizzativi e contabili della struttura organizzativa alla quale
sono preposti, cui è assegnato, per le attività di supporto,
personale della dotazione organica dell'ente. Gli incarichi sono
conferiti con deliberazione della Giunta regionale, su proposta del
Presidente della Regione; gli incarichi di Capo e Vice Capo Ufficio
stampa sono revocabili in qualsiasi momento dall'organo che li ha
conferiti e sono comunque correlati alla durata in carica di
quest'ultimo. Negli altri enti di cui all'articolo 1, comma 1,
l'Ufficio stampa è costituito da un numero di addetti non superiore
a due.
4. Il responsabile e gli addetti all'Ufficio stampa non
possono esercitare, per la durata dell'incarico, attività
professionali, anche occasionali, nei settori radiotelevisivo, del
giornalismo, della stampa e delle relazioni pubbliche, salva
autorizzazione dell'ente di appartenenza. Nelle more
dell'attuazione di quanto stabilito dell'articolo 9, comma 5, della
legge 7 giugno 2000, n. 150 (Disciplina delle attività di
informazione e comunicazione delle pubbliche amministrazioni), agli
addetti degli Uffici stampa costituiti ai sensi del presente
articolo è riconosciuto il trattamento economico e giuridico
previsto dal contratto nazionale di lavoro giornalistico per i
redattori, al Vice Capo Ufficio stampa quello previsto per il capo
servizio e al Capo Ufficio stampa quello previsto per il capo
redattore.
5. Ai fini del trattamento previdenziale, assistenziale e di
quiescenza, il personale di cui al presente articolo addetto agli
Uffici stampa è iscritto, per la durata del rapporto contrattuale,
all'Istituto nazionale di previdenza giornalisti (INPGI).
Conseillers présents: 34
Votants: 30
Pour: 23
Contre: 7
Abstentions: 4 (Benin, Lattanzi, Tibaldi, Zucchi)
Le Conseil approuve.
Président
- Je soumets au vote l'article 16:
Conseillers présents: 34
Votants: 30
Pour: 23
Contre: 7
Abstentions: 4 (Benin, Lattanzi, Tibaldi, Zucchi)
Le Conseil approuve.
Président
- Article 17: même résultat. Article 18: même
résultat. Article 19: même résultat.
A l'article 20 il y a l'amendement n° 8 proposé par le Président
de la Région et la majorité qui est presque égal à l'amendement n°
8 du groupe ALPE et du Partito Democratico. Puis nous avons
l'amendement n° 9 du groupe ALPE et du Partito Democratico.
La parole au Président de la Région, Rollandin.
Rollandin (UV)
- Solo per dire che in effetti abbiamo,
con questo emendamento, accolto le sollecitazioni presentate in
commissione da parte del collega Chatrian ed altri, quindi riprende
pari pari quella che era una preoccupazione per il fatto della
carenza di criteri, perciò abbiamo inserito i criteri. Sull'altro
emendamento del collega Chatrian, invece, annuncio che non lo
voteremo.
Président
- La parole au Vice-président Chatrian.
Chatrian (ALPE)
- Grazie, Presidente.
Sono simili, adesso, criteri di valutazione delle candidature e
richiesta di criteri di scelta, ma decidiamo solo quali dei due...
nella sostanza, diciamo, sintetizzano la volontà di inserire nel
nostro emendamento n. 8... l'emendamento n. 8 del Presidente della
Regione è più completo, forse, ma nella sostanza non modifica;
quindi ritiriamo il nostro emendamento n. 8 e votiamo la modifica
proposta dal Governo regionale.
Per quanto riguarda l'altro nostro emendamento, mi ripeto per
l'ennesima volta per chi ha ancora voglia di ascoltarci, questa
modifica avrebbe creato le condizioni per modificare, e non è così
buttato sul tavolo tanto per introdurlo, in quanto prende
recepimento dalla "165/2001" a livello nazionale, dove l'indirizzo
sugli incarichi di funzioni dirigenziali nel comma 5 bis suddivide
molto bene, e anche a ragion veduta, una percentuale più alta
legata al primo livello, quello più vicino agli obiettivi
dell'amministratore, del politico eletto, quindi di
trait
d'union
fra direzione politica e direzione applicativa e
amministrativa; ecco perché la percentuale è più alta, e invece è
inferiore la percentuale di incarichi esterni sul secondo livello,
perché si presume che all'interno del blocco dell'organizzazione
chi per concorso lavora all'interno del comparto unico
dell'Amministrazione regionale può ricoprire la carica di secondo
livello.
In sintesi, il nostro emendamento andava nella direzione di
avere una percentuale inferiore sugli incarichi esterni, invece
l'intenzione dell'impianto della "94" è quella di mantenere il 15
percento sul blocco dei dirigenti, e ci sembrava non solo
interessante, ma doveroso, in un'ottica di direzione diversa
rispetto a quella preconfezionata dal Governo regionale.
Président
- La parole au Président de la Région,
Rollandin.
Rollandin (UV)
- Solo per chiarire che la "165" prevede
il 10 percento della dotazione organica dei dirigenti appartenenti
alla prima fascia e dell'8 percento della dotazione organica di
quelli appartenenti alla seconda fascia. Noi, come molte altre
Regioni, abbiamo messo il 15 percento senza specificare fra prima e
seconda fascia, perché questa rigidità può creare dei problemi
nell'ambito delle esigenze organizzative. Posso benissimo avere
nella prima fascia la non copertura del 10... non ho bisogno del 10
perché ho all'interno tutte le competenze e non ricorro
all'esterno, ma magari ho bisogno della seconda fascia. Quindi se
metto fisso 10 e 5, o 10 come dice la legge nazionale e 8, che è
ancora superiore, mi trovo con questa rigidità. Solo per spiegare
che non c'è un motivo diverso, se non organizzativo, che
impedirebbe una gestione ottimale delle risorse esterne.
Grazie.
Président
- La parole au Vice-président Chatrian.
Chatrian (ALPE)
- Solo per chiarezza, Presidente. Il 15
percento, come inserito da voi nel disegno di legge, dà la
possibilità di incaricare esternamente, quindi non sono fiduciari,
sono dirigenti esterni, 17-18-19 figure circa, mi passi la
percentuale.
L'incarico di funzioni dirigenziali ai sensi della "165/2001"
cosa indica? Il 10 percento del primo livello sono circa due
persone, perché di primo livello ce ne sono circa una ventina; per
quanto riguarda il secondo livello sono molti di più, un centinaio
e il 5 percento di 100 sono 5; la sommatoria, così come abbiamo
presentato l'emendamento, andava nella direzione di circa 8 persone
esterne. La direzione proposta dal Presidente Rollandin è più del
doppio... questa è la sintesi!
Mi spiace, noi abbiamo una copia della "165", ma parla del 10
percento del primo livello e del 5 del secondo, ma 8 che sia anche
del secondo cambia poco, però la ricaduta è molto diversa. La
vostra proposta dà la possibilità di incaricare 18 fiduciari
esterni, la nostra proposta dà la possibilità di incaricare 8-9
figure.
Président
- L'amendement n° 8 du groupe ALPE et du
Partito Democratico est retiré; j'en donne lecture pour le
procès-verbal:
Emendamento
Al comma 4 dell'articolo 20 le parole: "e le competenze
richieste" sono sostituite dalle seguenti: ", le competenze
richieste e i criteri di valutazione delle candidature".
Je soumets au vote l'amendement n° 8 proposé par le Président de
la Région et la majorité, qui récite:
Emendamento
1. Al comma 4 dell'articolo 20, le parole: "e le competenze
richieste" sono sostituite dalle seguenti: ", le competenze
richieste e i criteri di scelta".
Conseillers présents: 32
Votants: 30
Pour: 30
Abstentions: 2 (Benin, Zucchi)
Le Conseil approuve.
Président
- Je soumets au vote l'amendement n° 9 du
groupe ALPE et du Partito Democratico, qui récite:
Emendamento
Il comma 5 dell'articolo 20 è sostituito dal
seguente:
"5. Gli incarichi dirigenziali possono essere conferiti a
personale esterno all'ente nei casi di cui agli articoli 21, comma
2, e 22, comma 4, entro il limite del 10 per cento della dotazione
organica dirigenziale di primo livello, e del 5 per cento della
dotazione organica dirigenziale di secondo livello.".
Conseillers présents: 33
Votants: 30
Pour: 7
Contre: 23
Abstentions: 3 (Benin, Tibaldi, Zucchi)
Le Conseil n'approuve pas.
Président
- Je soumets au vote l'article 20 dans le texte
ainsi amendé:
Articolo 20
(Criteri generali per il conferimento degli
incarichi)
1. Ai fini del conferimento di ciascun incarico dirigenziale
si tiene conto, in relazione alla natura e alle caratteristiche
degli obiettivi prefissati e alla complessità della struttura
organizzativa interessata, delle capacità professionali del singolo
dirigente, dei risultati conseguiti e della relativa valutazione,
delle specifiche competenze organizzative possedute, nonché delle
esperienze dirigenziali eventualmente maturate all'estero, presso
il settore privato o presso altre pubbliche amministrazioni, purché
attinenti all'incarico da conferire.
2. L'attribuzione degli incarichi è assicurata mediante
l'applicazione di criteri che favoriscano la mobilità trasversale e
lo sviluppo professionale, tenuto conto delle esigenze di
continuità e funzionalità delle strutture e delle competenze
specialistiche richieste in relazione ai singoli incarichi da
conferire. Al conferimento degli incarichi e al passaggio ad
incarichi diversi non si applica l'articolo 2103 del codice
civile.
3. Il provvedimento di incarico deve contenere l'indicazione
dei compiti che lo caratterizzano e delle risorse di cui il
dirigente preposto può avvalersi.
4. Prima di procedere al conferimento degli incarichi, l'ente
rende conoscibili, anche mediante pubblicazione di apposito avviso
sul proprio sito istituzionale, il numero e la tipologia dei posti
dirigenziali che si rendono disponibili, le competenze richieste e
i criteri di scelta
, acquisisce le disponibilità dei
dirigenti interessati appartenenti alla qualifica unica
dirigenziale e le valuta.
5. Gli incarichi dirigenziali possono essere conferiti a
personale esterno all'ente nei casi di cui agli articoli 21, comma
2, e 22, comma 4, entro il limite complessivo massimo del 15 per
cento della dotazione organica dirigenziale.
6. Resta ferma la disciplina specificamente prevista per i
segretari degli enti locali dalla legge regionale 19 agosto 1998,
n. 46 (Norme in materia di segretari comunali della Regione
autonoma Valle d'Aosta), e dal regolamento regionale 17 agosto
1999, n. 4 (Ordinamento dei segretari degli enti locali della Valle
d'Aosta), ai quali le disposizioni del presente capo si applicano
in quanto compatibili con l'ordinamento per essi previsti dalla
predetta disciplina.
Conseillers présents: 33
Votants: 30
Pour: 23
Contre: 7
Abstentions: 3 (Benin, Tibaldi, Zucchi)
Le Conseil approuve.
Président
- Article 21: même résultat. Article 22: même
résultat. Article 23: même résultat. Article 24: même résultat.
Article 25: même résultat. Article 26: même résultat. Article 27:
même résultat. Article 28: même résultat. Article 29: même
résultat. Article 30: même résultat. Article 31: même résultat.
Article 32: même résultat. Article 33: même résultat. Article 34:
même résultat.
Sur l'article 35 il y a une correction parce qu'il est écrit:
"
Al fine di assicurare la qualità, la comprensibilità e
l'attendibilità dei documenti di rappresentanza"
, en réalité
c'est:
"
di rappresentazione"
; c'est une correction
formelle, donc seulement pour en prendre acte, comme ça, quand on
votera la loi, l'approbation sera déjà comprise. Article 35: même
résultat.
Article 36: même résultat. Article 37: même résultat. Article
38: même résultat. Article 39: même résultat. Article 40: même
résultat. Article 41: même résultat. Article 42: même résultat.
Article 43: même résultat. Article 44: même résultat. Article 45:
même résultat. Article 46: même résultat. Article 47: même
résultat. Article 48: même résultat. Article 49: même résultat.
Article 50: même résultat. Article 51: même résultat. Article 52:
même résultat. Article 53: même résultat. Article 54: même
résultat. Article 55: même résultat. Article 56: même résultat.
Article 57: même résultat. Article 58: même résultat. Article 59:
même résultat. Article 60: même résultat. Article 61: même
résultat. Article 62: même résultat. Article 63: même résultat.
Article 64: même résultat. Article 65: même résultat. Article 66:
même résultat. Article 67: même résultat. Article 68: même
résultat. Article 69: même résultat. Article 70: même résultat.
Article 71: même résultat. Article 72: même résultat. Article 73:
même résultat. Article 74: même résultat. Article 75: même
résultat.
A l'article 76 il y a l'amendement n° 9 proposé par le Président
de la Région et la majorité, qui récite:
Emendamento
1. Al comma 1 dell'articolo 76, le parole: "ivi compresi
quelli fiduciari" sono sostituite dalle seguenti: "ivi compreso
l'incarico di Segretario generale e quelli fiduciari".
Je le soumets au vote:
Conseillers présents: 34
Votants: 23
Pour: 23
Abstentions: 11 (Benin, Bertin, Giuseppe Cerise, Chatrian,
Donzel, Carmela Fontana, Lattanzi, Patrizia Morelli, Rigo, Tibaldi,
Zucchi)
Le Conseil approuve.
Président
- Je soumets au vote l'article 76 dans le texte
ainsi amendé:
Articolo 76
(Disposizioni transitorie)
1. Gli incarichi dirigenziali di primo, secondo e terzo
livello, ivi compreso l'incarico di Segretario generale e quelli
fiduciari
in essere nell'Amministrazione regionale alla data
di entrata in vigore della presente legge cessano alla scadenza
naturale o alla diversa scadenza stabilita per contratto. I nuovi
incarichi dirigenziali sono conferiti in conformità alle
disposizioni di cui alla presente legge. Nelle more della
graduazione delle strutture organizzative dirigenziali da
effettuarsi nel rispetto dei criteri e secondo le modalità di cui
all'articolo 17, le strutture organizzative di primo livello e
quelle di secondo e di terzo livello dirigenziale sono
automaticamente inquadrate, rispettivamente, al primo e al secondo
livello dirigenziale, con le attribuzioni in essere e fatto salvo,
per i dirigenti preposti, il mantenimento della retribuzione di
posizione in godimento al momento dell'inquadramento fino al
conferimento del nuovo incarico dirigenziale o alla nuova
graduazione; per il caso dell'istituzione di nuove strutture
organizzative dirigenziali, stabili, temporanee o di progetto, la
graduazione è effettuata sulla base delle disposizioni contrattuali
vigenti alla data di entrata in vigore della presente
legge.
2. I requisiti professionali previsti per il conferimento
degli incarichi dirigenziali di primo livello ai sensi
dell'articolo 21, comma 1, non si applicano ai dirigenti già
appartenenti alla qualifica unica dirigenziale con un'anzianità,
alla data di entrata in vigore della presente legge, di almeno
dieci anni nella predetta qualifica.
3. Il Comitato dei garanti in essere alla data di entrata in
vigore della presente legge resta in carica sino alla naturale
scadenza dell'incarico conferitogli.
4. La Commissione indipendente di valutazione della
performance di cui all'articolo 36 è costituita entro cinque mesi
dalla data di entrata in vigore della presente legge. Gli enti di
cui all'articolo 1, comma 1, con il supporto della predetta
Commissione, provvedono a definire il sistema di misurazione e
valutazione della performance di cui al capo IV del titolo II in
modo da assicurarne la piena operatività a partire dal 1° gennaio
2012. Nelle more della definizione del predetto sistema, la
valutazione dei dirigenti e del personale degli enti di cui
all'articolo 1, comma 1, è effettuata in applicazione delle
disposizioni contrattuali vigenti e dei modelli innovativi di
valutazione eventualmente introdotti in via sperimentale e
progressiva ai sensi dell'articolo 31. A far data dal 1° gennaio
2011, la valutazione del personale dirigenziale degli enti di cui
all'articolo 1, comma 1, è effettuata dai rispettivi organi di
direzione politico-amministrativa, su proposta della Commissione
indipendente di valutazione della performance di cui all'articolo
36.
5. Le disposizioni di cui al titolo III concernenti le
riserve di materia e le procedure di contrattazione, di comparto,
di settore e decentrata, si applicano a far data dalla tornata
contrattuale successiva al 31 dicembre 2009.
6. Il Comitato regionale per le politiche contrattuali di cui
all'articolo 48, comma 1, è nominato entro due mesi dalla data di
entrata in vigore della presente legge. Il Presidente ed il
Comitato direttivo dell'ARRS in essere alla data di entrata in
vigore della presente legge restano in carica sino alla naturale
scadenza dell'incarico loro conferito. Nelle more dell'approvazione
da parte dell'ARRS del proprio regolamento interno ai sensi
dell'articolo 53, comma 9, continua a trovare applicazione il
regolamento regionale 2 dicembre 1996, n. 5 (Norme per
l'organizzazione ed il funzionamento dell'Agenzia regionale per le
relazioni sindacali).
7. Le elezioni di cui all'articolo 55 devono essere
effettuate entro un anno dalla data di entrata in vigore della
presente legge. Nelle more dello svolgimento delle elezioni delle
rappresentanze sindacali interne ai sensi dell'articolo 55, la
rappresentatività sindacale ai sensi dell'articolo 54 è determinata
con riferimento al solo dato associativo; nelle more della
costituzione delle rappresentanze sindacali interne, all'esercizio
delle relazioni sindacali in sede decentrata provvedono le
organizzazioni rappresentative ai sensi dell'articolo 54.
8. La definizione in sede contrattuale dei limiti massimi
delle aspettative, dei permessi e dei distacchi sindacali e delle
modalità di esercizio delle altre prerogative sindacali ai sensi
dell'articolo 56 è effettuata entro sei mesi dalla data di entrata
in vigore della presente legge, decorsi inutilmente i quali a detta
definizione si provvede con legge regionale. Nelle more
dell'approvazione dell'accordo collettivo di cui al primo periodo o
dell'emanazione della legge regionale da approvarsi in assenza
dell'accordo collettivo, la materia resta disciplinata dagli
articoli 39 della legge regionale 30 aprile 1980, n. 18 (Norme
sullo stato giuridico ed economico del personale della Regione), e
5 della legge regionale 19 agosto 1992, n. 42 (Norme risultanti
dalla disciplina prevista dall'accordo per il triennio 1991-1993
relative al personale regionale).
9. Restano ferme, sino alla scadenza prevista nel relativo
provvedimento, le autorizzazioni allo svolgimento di attività
extraimpiego già rilasciate ai dipendenti degli enti di cui
all'articolo 1, comma 1, ed in corso di validità alla data di
entrata in vigore della presente legge.
10. Sono fatti salvi gli effetti delle procedure selettive di
passaggio interno per il personale dell'Amministrazione regionale e
degli altri enti di cui all'articolo 1, comma 1, avviate ai sensi
dell'articolo 30bis della l.r. 45/1995, e delle relative
disposizioni attuative, i cui bandi siano già stati pubblicati alla
data di entrata in vigore della presente legge.
11. Qualora la notizia dell'infrazione disciplinarmente
rilevante sia stata acquisita dall'ente interessato prima della
data di entrata in vigore della presente legge, il relativo
procedimento disciplinare è condotto e portato a conclusione in
applicazione delle disposizioni contrattuali vigenti alla medesima
data.
Conseillers présents: 33
Votants: 29
Pour: 22
Contre: 7
Abstentions: 4 (Benin, Lattanzi, Tibaldi, Zucchi)
Le Conseil approuve.
Président
- Article 77: même résultat.
Je soumets au vote la loi dans son ensemble:
Conseillers présents: 34
Votants: 30
Pour: 23
Contre: 7
Abstentions: 4 (Benin, Lattanzi, Tibaldi, Zucchi)
Le Conseil approuve.
