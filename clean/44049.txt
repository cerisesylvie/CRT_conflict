Classificazione
BILANCIO E CONTABILITA' REGIONALE



Oggetto del Consiglio n. 1123 del 16 dicembre 2021 - Resoconto
OGGETTO N. 1123/XVI - D.L. n. 46: "Disposizioni per la
formazione del bilancio annuale e pluriennale della Regione
autonoma Valle d'Aosta/Vallée d'Aoste (Legge di stabilità regionale
per il triennio 2022/2024). Modificazioni di leggi
regionali".
Bertin (Presidente) -
Alla presenza di 34 Consiglieri
possiamo riprendere i lavori del Consiglio di quest'oggi. Nello
schemino che vi era stato inviato a questo punto sarebbero
previste, dopo la votazione del DEFR, le dichiarazioni di voto
congiunte sui tre DL. Procediamo in questo modo o le spostiamo dopo
la legge di bilancio? Procediamo pertanto all'analisi del DL 46 e
alla votazione. Sono pervenuti su questo disegno di legge tre
emendamenti dell'assessore Barmasse, due emendamenti dell'assessore
Sapinet e del consigliere Carrel, un emendamento dell'assessore
Bertschy, sette emendamenti del Presidente della Regione, tre
emendamenti dei gruppi della Lega e di Pour l'Autonomie e del
consigliere Baccega, due emendamenti di PCP, sette emendamenti del
gruppo Pour l'Autonomie e un sub-emendamento della Lega e Pour
l'Autonomie e dell'assessore Sapinet. Un numero consistente di
emendamenti come si può vedere. Passiamo pertanto all'analisi
dell'articolato della legge.
Sul primo articolo c'è un emendamento del PCP sostitutivo. Per
l'illustrazione, ha chiesto la parola la consigliera Minelli, ne ha
facoltà.
Minelli (PCP) -
È un emendamento che corrisponde a quello
che abbiamo presentato al DEFR, è sostitutivo di quanto contenuto
nell'articolo 1, che prende comunque in considerazione per l'anno
2022 la riduzione dell'imposta sul reddito per quanto riguarda la
fascia fino a 15 mila euro, con un'aliquota a zero fino a 15 mila
euro. Quello che noi proponiamo è una rimodulazione che in buona
sostanza prevede che ci siano delle fasce e riarticola quindi
l'imposta a zero fino a 15 mila euro di reddito, com'è nell'attuale
disegno di legge, 0,90 l'aliquota per chi è nella fascia tra 15.001
e 28.000 euro di reddito, 1,23 per la fascia da 28.001 a 55.000,
1,90 per la fascia successiva che arriva a 75.000 e 2,20 per la
fascia più alta. L'obiettivo è quello di diversificare e di
caratterizzare l'imposta in modo progressivo con lo scopo, come ho
già evidenziato, di dare un sollievo fiscale per le fasce meno
abbienti. Sottolineo che l'imposta rimarrebbe comunque stabile per
la maggior parte dei contribuenti. L'emendamento trova copertura
per i 200 mila euro aggiuntivi, per cui non si autofinanzia, nella
missione 5, programma 5002.
Abbiamo fatto con gli uffici anche una simulazione riguardante
appunto la situazione che si genererebbe con la riduzione
dell'aliquota e, com'è già stato anche evidenziato dal collega
Aggravi, che ovviamente non sostiene - lo ha spiegato - questo
emendamento, non ci sarebbe una grandissima differenza intanto in
quelle che sarebbero le conseguenze per le casse regionali e l'ho
evidenziato. Ma a noi pare che sarebbe importante pensare alla
fascia 15 mila-28 mila, che non è una fascia così piccola, per
avere comunque una differenziazione rispetto a quella che è
considerata la fascia media. È stato detto che basare una manovra
semplicemente sul principio di chi ha di più paga di più e chi ha
di meno paga meno è semplicistico, è stato un po' questo il senso
dell'intervento mi sembra di aver capito. Certamente ci sono altre
misure e altri sistemi di intervenire però questo riguarda una
situazione che si basa sulla fotografia della realtà. La fascia tra
15 mila e 28 mila euro, che è quella che beneficerebbe di questa
riduzione qualora venisse accettata, comprende circa 33 mila
contribuenti, che non è di certo poco, mentre la fascia fino a 15
mila, che ora sarebbe interessata dal disegno di legge, è di 20
mila persone, quindi si amplierebbe ovviamente la platea di coloro
che sono in una fascia di reddito più bassa e che avrebbero un
beneficio da questo emendamento.
Presidente -
La parola all'assessore Marzi.
Marzi (SA) -
Com'è stato richiamato dal Presidente della
Giunta all'inizio del dibattito di questa mattina, più che
dibattito all'inizio delle votazioni sul DEFR di questa mattina, la
scelta che il Governo ha fatto di non intervenire sul DEFR è
fondamentalmente legata a un aspetto logico: il DEFR, come, tra
l'altro, richiamato anche da alcuni colleghi di minoranza, è
fondamentalmente il documento di indirizzo politico di un Governo
stesso, per cui il fatto di intervenire emendando un documento di
Governo diventa difficile da spiegare perché a quel punto
converrebbe quasi quasi far parte della compagine di Governo,
mentre un emendamento portato al DL 46 ha una matrice più
organizzativa e anche più "amministrativa" per cui, secondo me, è
correttissimo il fatto di intervenire rispetto a una proposta come
quella presente.
Lo dico subito: ci asterremo rispetto a questa proposta per
alcuni motivi, quasi tutti di natura tecnica tranne uno di matrice
politica. Quello di natura tecnica è legato a due aspetti: il primo
è che questa è una continua riproposizione, nel senso che questo
emendamento è già stato proposto
tel quel
o quasi negli anni
passati e, tra l'altro, dalla stessa compagine politica. Se ai
tempi poteva essere un'evidenza amministrativo-politica, in questo
momento invece non lo è per alcuni motivi: primo fra tutti in
questo momento siamo in attesa, ne abbiamo già anche dibattuto in
aula, degli esiti di una legge delega sull'intera riformulazione
del fisco italiano e non è un caso infatti che anche l'IRPEF di
riferimento preveda che si intervenga con uno sgravio, lo avrete
visto nella nostra proposta sulla legge di stabilità, solo
sull'annualità 2022 perché sulla 2023 e sulla 2024 anche gli uffici
sono in attesa di fare delle valutazioni.
Secondo aspetto non secondario: questo emendamento comporterebbe
un onere, quindi di fatto prevedrebbe un aumento di spesa di circa
200 mila euro, passando da 2 milioni e mezzo di euro, che è il
costo attuale della proposta del Governo all'interno della legge di
stabilità, a 2.700.000 euro di costo e, di conseguenza, già solo
per questo motivo, si è cercato di non intervenire sul bilancio per
tutta una serie di ulteriori motivi a esso collegati.
Ultimo aspetto, e secondo me non da meno, è il fatto che è
annosa la questione inerente l'equità soprattutto sui criteri
progressivi dell'IRPEF ed è annoso anche il concetto di equità così
come quello di sviluppo, come richiamato, tra l'altro, questa
mattina dal collega Aggravi quando lo stesso tipo di emendamento,
di fatto, è stato inserito sul DEFR utilizzando la leva
fiscale.
Sono in fase di studio tutta una serie di analisi da parte di
organismi molto più qualificati del sottoscritto, a partire dalla
Banca d'Italia, rispetto sia agli effetti propulsivi che agli
effetti appunto di equità nell'utilizzo della leva fiscale
tout
court
. Figuratevi se questo viene analizzato su tutta una serie
di imposte dirette e indirette. Figuratevi che effetto può avere in
termini sia propulsivi che di equità l'intervento su una singola
voce come quella dell'addizionale IRPEF. Per questo motivo pertanto
il Governo chiede assolutamente di astenersi su questo tipo di
proposta.
Presidente -
Ha chiesto la parola la consigliera Minelli,
ne ha facoltà.
Minelli (PCP) -
Parto da un'affermazione che ho sentito:
non si interviene sul documento di economia e finanza da parte
della maggioranza e del Governo perché questo significherebbe
intervenire sulle proprie decisioni e, di fatto, in qualche maniera
sconfessarle. Poi però vediamo, e lo abbiamo visto perché abbiamo
votato prima della pausa pranzo, che di emendamenti ne sono stati
presentati, sia dalla maggioranza, sia alcuni anche
dall'opposizione, pochi sono stati accettati; quindi questa
affermazione vale in certe situazioni e in certe altre no, ma tanto
ormai che ci siano due pesi e due misure mi sembra che sia più che
assodato.
Sul fatto che l'emendamento ripropone qualche cosa di già
presentato in passato, ebbene sì, credo che non sia una
caratteristica soltanto di questo emendamento ma anche di altre
situazioni e di altre proposte che arriveranno per questo disegno
di legge, per altri, o comunque sono cose che sono successe anche
nel passato, anche a fronte della situazione della legge delega su
cui non possiamo aprire adesso una discussione, però la sua ragion
d'essere ce l'ha.
Un'ultima cosa: pesa per 200 mila euro, quindi ovviamente
comporta delle variazioni: su un bilancio che è di oltre un
miliardo e mezzo credo che 200 mila euro per un contributo di
questo tipo, riguardante problemi delle fasce più deboli, non
sarebbe una grande somma da trovare se si volesse.
Presidente -
Metto in votazione l'emendamento. La
votazione è aperta. La votazione è chiusa.
Presenti: 35
Votanti: 18
Favorevoli: 2
Contrari: 16
Astenuti: 17 (Baccega, Barmasse, Bertin, Bertschy, Caveri,
Chatrian, Cretier, Grosjacques, Jean-Pierre Guichardaz, Jordan,
Lavevaz, Malacrinò, Marguerettaz, Marzi, Padovani, Rosaire,
Sapinet)
L'emendamento è bocciato.
Metto in votazione l'articolo 1... consigliere Aggravi pardon, a
lei la parola.
Aggravi (LEGA VDA) -
Semplicemente per intervenire
sull'articolo e anche fare una premessa di metodo per quello che
riguarda l'atteggiamento del mio gruppo sulle votazioni del DL.
Ovviamente voteremo a favore di questo articolo e, collegandomi
un po' anche all'intervento che ho fatto sullo stesso tema riguardo
a quella che era già stata la proposta delle colleghe Minelli e
Guichardaz sul DEFR, ovviamente noi siamo a favore per gli sgravi
fiscali e non per l'aumento dell'imposizione ancorché di bassa
entità. Non crediamo e rifuggiamo la logica delle redistribuzioni
perché almeno io, forse non tutti i miei colleghi ma io dico che la
redistribuzione è bene che la faccia la società e il mercato più
che una mano sinistra e invisibile, a fronte di questo io annuncio
che d'ora in avanti voteremo i singoli articoli sulla base della
coerenza del nostro programma e del nostro pensare e poi ovviamente
sul voto complessivo ribadiremo già quanto fatto e quanto espresso
in Commissione.
Una battuta sull'articolo: devo anche un po' ritirare le mie
solite accuse nei confronti dell'ala sinistra di questa maggioranza
perché sia sul voto dell'emendamento sul DEFR ma soprattutto anche
su questo, noto con piacere che ci sono dei colleghi a Sinistra che
si sono ricreduti e che quindi si stanno riavvicinando al campo
capitalista dell'ideologia, in particolare vedo e ho apprezzato
molto il voto di astensione dei colleghi Jean-Pierre Guichardaz e
Padovani e soprattutto il voto contrario di qualcun altro
sull'altro emendamento, quindi ritiro le accuse di Sinistra
sovietica, forse c'è una Sinistra che si sta rendendo pian piano
più liberale e quindi questa è una cosa buona perché giustamente,
quando un peccatore si redime, è bene che venga giustamente accolto
nella grande famiglia di chi finalmente ha capito che, oltre
all'odio sociale, c'è una possibilità, ovvero quella che il mercato
gli offre.
Presidente -
Ha chiesto la parola il consigliere
Padovani.
Padovani (FP-PD) -
Per fatto personale. Vede, collega
Aggravi, la ringrazio per l'accoglienza nel suo campo ma la
rifiuto. Io condivido le motivazioni tecniche per le quali abbiamo
dovuto astenerci su questo emendamento, continuo invece a ritenere
opportune le politiche redistributive di equità e non si preoccupi
che continuerò a portarle anche all'interno della mia maggioranza,
che, come tutti sanno, è composita e come tale discute e lo fa
anche in pubblico senza vergognarsene e senza avere paura.
Presidente -
È un fatto personale nel senso che è stato
interpretato un voto di un altro, ha specificato il voto. La parola
al consigliere Aggravi.
Aggravi (LEGA VDA) -
Una sola battuta, Presidente: non è
una questione tecnica o, meglio, per il collega Padovani la
questione tecnica si chiama poltrona e appartenenza a questa
maggioranza.
Presidente -
Mettiamo in votazione... la parola al
consigliere Manfrin.
Manfrin (LEGA VDA) -
Ritengo che sia assolutamente
necessario intervenire a questo punto e lo faccio con una
riflessione, al di là del fatto personale, cioè sostanzialmente si
dice: "votate una cosa" e qualcuno si offende e la considera un
insulto ma ne prendiamo atto. Vede, collega Padovani, la politica
redistributiva, e soprattutto la politica redistributiva che lei
intendeva e intende, da quelle che sono sue dichiarazioni, mettere
in atto, era ricompresa nell'emendamento che lei ha bocciato, ma io
non sarò così positivo come il collega Aggravi è stato.
L'emendamento è votato ma l'articolo non è ancora votato, quindi io
sono certo che tutta quest'Aula a questo punto e tutta la sua parte
politica, quella piccola, microscopica area sinistra che la
sostiene guarderà con molta attenzione il voto che lei andrà a
esprimere tra poco e quindi avremo modo tra poco, secondo me, di
valutare quella che sarà la sua appartenenza e la sua condivisione
o meno di questa politica redistributiva che lei ha esaltato poco
fa.
Presidente -
Ha chiesto la parola la consigliera Erika
Guichardaz.
Guichardaz E. (PCP) -
Rispondo anche al collega Manfrin,
noi comunque questo articolo lo voteremo perché, rispetto alla
situazione che si andrebbe a creare, comunque è migliorativo,
quindi la nostra proposta era una proposta che andava nel senso,
secondo noi, di una maggiore equità ma comunque apprezziamo il
fatto che sia migliorativo rispetto alla situazione, quindi per PCP
ci sarà il voto favorevole a questo articolo.
Presidente -
Metto in votazione l'articolo 1. La
votazione è aperta. La votazione è chiusa.
Presenti, votanti e favorevoli: 35
L'articolo è approvato all'unanimità.
All'articolo 2 c'è l'emendamento sostitutivo, emendamento n. 1
di Pour l'Autonomie. Ha chiesto la parola il consigliere Carrel per
l'illustrazione.
Carrel (PA) -
L'articolo 2 del DL 46 va ad abrogare
l'articolo 7 della legge regionale n. 14 del 15 giugno 2015. Quello
che noi proponiamo con questo emendamento invece è di modificare
l'articolo 7 di questa legge, che predispone delle disposizioni in
materia di prevenzione, contrasto e trattamento della dipendenza
dal gioco d'azzardo patologico prevedendo la possibilità nelle
future leggi di stabilità di utilizzare e aumentare l'aliquota IVA
e IRAP per le sale da gioco, ovviamente capiamo bene che non è ora
il momento di utilizzare questa leva ma, dal nostro punto di vista,
è opportuno mantenere la possibilità per questo Consiglio tramite
la legge di stabilità di operare su questa leva, che, dal nostro
punto di vista, ha un duplice fine: quello di disincentivare il
gioco d'azzardo e quindi anche tutto l'aspetto legato alla
ludopatia e dall'altra parte ovviamente avere una leva su cui
giocare per aumentare in futuro le nostre entrate. Ripeto: non è
ovviamente una richiesta di utilizzare quest'aliquota in questo
periodo storico in cui riconosciamo vi è una situazione di crisi
generale, però vi è la volontà di lasciare questa possibilità al
Governo e al Consiglio per i prossimi anni.
Presidente -
Ha chiesto la parola l'assessore Marzi.
Marzi (SA) -
Per i motivi espressi dal collega Carrel e
per le analisi che abbiamo fatto in maggioranza sia sulla finalità
richiamata in termini di principio legislativo che anche per teoria
e soprattutto per coerenza legislativa riteniamo che la proposta di
emendamento possa assolutamente essere approvata e che, di fatto,
questa formulazione dell'articolo 7 della legge n. 14 del 2015 sia
assolutamente in linea con le possibilità che è giusto vengano
lasciate per intervenire qualora lo si ritenga opportuno.
Presidente -
Ha chiesto la parola il consigliere
Manfrin.
Manfrin (LEGA VDA) -
Ovviamente noi ringraziamo i
colleghi di PA per la presentazione di questo emendamento, un
emendamento che condividiamo appieno e di cui condividiamo le
finalità, effettivamente la legge di cui parliamo ha ricevuto il
nostro pieno appoggio ed è stata chiaramente anche oggetto di
alcuni interventi che hanno accelerato l'entrata in vigore e con
questa possibilità non si cancella la facoltà di manovrare la leva
fiscale nei confronti di questa tipologia di aziende ma, in realtà,
si lascia aperta la possibilità di quella che riteniamo sia la cosa
più giusta da fare sia in un'ottica di disincentivo che di
prevenzione, sia in un'ottica chiaramente di tutela delle persone
più deboli.
Presidente -
Ha chiesto la parola la consigliera Erika
Guichardaz.
Guichardaz E. (PCP) -
Per dire che anche il gruppo PCP
voterà con favore questa norma, che è sicuramente migliorativa
rispetto all'articolo che aveva presentato la Giunta, quindi ci
vede assolutamente d'accordo. Permettetemi anche di dire che
proprio sul gioco d'azzardo il presidente Rollandin allora aveva
fatto una forte azione, quindi anche per questo si vede la sua
sensibilità ancora oggi rispetto a questo tema.
Presidente -
Metto in votazione. La votazione è aperta.
La votazione è chiusa.
Presenti, votanti e favorevoli: 34
L'articolo è approvato all'unanimità.
Passiamo a questo punto all'articolo 3. Posso dare lo stesso
risultato? Lo metto in votazione. La votazione è aperta. La
votazione è chiusa.
Presenti, votanti e favorevoli: 34
L'articolo è approvato all'unanimità.
Metto in votazione l''articolo 4. La votazione è aperta. La
votazione è chiusa.
Presenti: 34
Votanti: 22
Favorevoli: 22
Astenuti: 12 (Aggravi, Brunod, Foudraz, Ganis, Erika Guichardaz,
Lavy, Manfrin, Minelli, Perron, Planaz, Sammaritani, Spelgatti)
L'articolo è approvato.
Articolo 4bis, emendamento n. 2 del PCP. Per l'illustrazione, ha
chiesto la parola la consigliera Erika Guichardaz.
Guichardaz E. (PCP) -
Questo articolo invece riguarda il
punto del programma di legislatura di cui aveva già accennato
questa mattina la consigliera Minelli, ossia quell'inizio di
proposta che era stata condivisa da tutti rispetto alla legge di
sobrietà, che vedeva l'equiparazione delle indennità del Presidente
del Consiglio a quella dei componenti della Giunta. Sottolineiamo
che naturalmente questo non prevede degli oneri, ma piuttosto
invece ha dei risparmi e che quindi si tratta solo di applicare o
meno quanto sta nel programma di legislatura.
Presidente -
Ha chiesto la parola il Presidente della
Regione, ne ha facoltà.
Lavevaz (UV) -
Molto velocemente su questo sennò poi esce
un altro comunicato stampa che non rispondiamo e non siamo
corretti, anche se ho motivato molto chiaramente questa mattina
perché non rispondevamo. Questo è un argomento effettivamente che è
e rimane nel programma di legislatura; il programma di legislatura
ha una
envergure
di cinque anni, le cose che non sono state
inserite sul DEFR di quest'anno è perché probabilmente non si
faranno nel 2022. Questo nella fattispecie è un argomento complesso
che non ha senso affrontare in una maniera specifica legata alla
sola indennità del Presidente del Consiglio, è un ragionamento più
ampio che va visto nella sua complessità, peraltro c'è la facoltà
di autoridursi l'indennità, cosa che il Presidente del Consiglio ha
fatto, lo può fare anche lei se ritiene, quindi lo possiamo fare
tutti, nel complesso il discorso lo vedremo in maniera più
compiuta.
Presidente -
Metto in votazione l'emendamento... ha
chiesto la parola la consigliera Minelli, ne ha facoltà.
Minelli (PCP) -
Soltanto per ricordare che, come ha detto
il presidente Lavevaz, ci si può ridurre l'indennità, il Presidente
del Consiglio non è il solo ad averlo fatto, ma qui il discorso è
tutto un altro e lo sappiamo benissimo, così come sappiamo quanto
lei dice ora e cioè che c'è tempo, il programma dura cinque anni e
via di questo passo. Questa norma specifica era quella che si era
concordato nel programma di affrontare per prima e in breve tempo.
Constatiamo quindi che anche questa è una delle cose che nella
nuova maggioranza vengono meno e non hanno l'importanza che vi era
stata riservata precedentemente.
Presidente -
Metto in votazione l'emendamento. La
votazione è aperta. La votazione è chiusa.
Presenti: 35
Votanti: 2
Favorevoli: 2
Astenuti: 33 (Aggravi, Baccega, Barmasse, Bertin, Bertschy,
Brunod, Carrel, Caveri, Chatrian, Cretier, Distort, Foudraz, Ganis,
Grosjacques, Jean-Pierre Guichardaz, Jordan, Lavevaz, Lavy,
Malacrinò, Manfrin, Marguerettaz, Marquis, Marzi, Padovani, Perron,
Planaz, Restano, Rollandin, Rosaire, Sammaritani, Sapinet,
Spelgatti, Testolin)
L'emendamento non è approvato.
Vi è l'emendamento all'articolo 4bis della Lega, PA, Baccega. Ha
chiesto la parola il consigliere Manfrin.
Manfrin (LEGA VDA) -
Il
bon de chauffage,
come
sappiamo tutti, nasce come un sostituto, direi un succedaneo dei
famosi buoni di benzina e fino a un certo punto ha sostenuto le
necessità delle famiglie valdostane in difficoltà. È stato detto
che l'assessore Guichardaz ha poi provveduto a cancellare questo
bon de chauffage; in realtà, non si è detto esattamente la verità.
L'assessore Guichardaz si limitò a togliere i fondi o a non
riempire il capitolo dicendo che poi sarebbe stato onere del
Governo successivo riempire nuovamente quel capitolo e quindi
rendere di nuovo disponibile il bon de chauffage, quindi questa
facoltà è, grazie a questo emendamento, nuovamente possibile,
quindi si va esattamente nel solco di quello che l'assessore
Guichardaz ai tempi disse e dunque ci auguriamo che questo possa
confortarlo nella sua decisione. Questo buono invece, come dicevo,
era diventato in breve tempo un valido aiuto alle famiglie
soprattutto in difficoltà che, grazie a quell'ausilio, riuscivano a
trovare un sostegno nelle gravose spese di riscaldamento. La
cancellazione ha aperto un grosso vuoto che si è ulteriormente
ampliato con l'arrivo della crisi pandemica come sappiamo tutti. La
recessione, lo abbiamo detto durante la discussione del bilancio,
come ha detto e dice lo stesso DEFR presentato dal Governo e
approvato, è stata particolarmente violenta per il sistema
economico valdostano in quanto caratterizzata da specializzazioni
settoriali e aspetti dimensionali che lo hanno reso più vulnerabile
di altri territori alle conseguenze della pandemia. Sempre nel
DEFR, possiamo trovare ampi spunti relativi alla povertà della
nostra Regione: ad esempio, nella parte in cui viene scritto che le
conseguenze dell'emergenza sanitaria caratterizzano ancora il
quadro economico sociale e regionale. Passando agli aspetti più
prettamente sociali, si dice: "il permanere di una situazione
economica complessa ha certamente contribuito ad ampliare la fascia
di popolazione più esposta ai rischi di esclusione e povertà.
Un'analisi sempre del DEFR, che chiaramente prendiamo come spunto
perché riporta i dati e l'analisi socio-economica di cui purtroppo
noi non possiamo disporre, quindi utilizziamo quelli che vengono
pubblicati, è quella appunto che viene effettuata dal DEFR, ovvero
quella relativa alla composizione della spesa. Quel dato evidenzia
come nel 2020 nella nostra Regione la voce più consistente, oltre
un terzo del totale, il 36,4 percento, afferisca all'abitazione e
ai servizi connessi: acqua, elettricità, gas e altri combustibili.
"È di tutta evidenza - c'è scritto sempre nel DEFR - come nel
paniere della spesa delle famiglie della nostra Regione tendono più
a pesare più le spese per le abitazioni e i servizi connessi" e tra
questi la voce principale la troviamo nel riscaldamento che è
oggetto di questo emendamento. La legge che per mezzo di questo
emendamento andiamo a riattivare è ovviamente la n. 43/2009, che
nella sua descrizione - quella del 2009 - si pone quale obiettivo
da raggiungere quello di sostenere finanziariamente le famiglie in
ragione dei sovra-costi derivanti dalle condizioni climatiche
alpine mediante concorso alle spese per il riscaldamento domestico.
Com'è di tutta evidenza, la condizione dei sovra-costi derivanti
dalle condizioni climatiche alpine non è mutata da allora ma
mutate, eccome, sono le condizioni socio-economiche di allora.
Tutti noi infatti ricordiamo bene che l'anno 2009 fu uno degli
ultimi delle cosiddette "vacche grasse" prima della crisi
economica, quella definita dallo
spread
e tutto il resto che
si abbatté sul nostro Paese così come sulla Regione. A quella
particolare crisi ne ha fatto seguito un'altra, se possibile,
peggiore, ovvero quella pandemica, che ha coinvolto migliaia di
famiglie valdostane e che la crisi abbia morso con forza lo
evidenziano sempre i dati. In maniera più generale abbiamo preso
atto della crescita della percentuale di individui in povertà
relativa, che dal 4,9 percento del 2019 passa a 6,9 il 2020. Come
sempre però questo dato, soprattutto in una piccola comunità,
inevitabilmente impreciso, lo confermano i dati relativi alle
domande giunte in relazione all'articolo 26 di cui abbiamo parlato,
che stimano invece in maniera molto più importante la povertà della
nostra Regione.
Un altro dato che va valutato con attenzione sono i rincari
spaventosi che l'energia sta raggiungendo e per gli ulteriori
aumenti previsti per il 2022, infatti senza un intervento del
Governo, secondo gli esperti di nomisma, dal 1° gennaio la bolletta
del gas avrà un balzo del 50 percento, quella dell'elettricità tra
il 17 e il 25, aumenti da capogiro causati dalle forti tensioni nei
prezzi dell'energia su mercati internazionali. Tensioni che avranno
così un impatto inevitabile sul prossimo aggiornamento tariffario
che sarà deciso da ARERA, l'Autorità di regolazione per l'energia
delle reti e dell'ambiente. Gli allarmi sono stati lanciati da
numerose associazioni spiegando come i possibili aumenti andranno
ad aggiungersi a quelli già scattati nel 2021. La spesa della
famiglia tipo per le bollette di luce e gas potrebbero raggiungere
record di 3.368 euro l'anno, con un incremento di 1.227 euro
rispetto alla spesa sostenuta nell'ultimo anno, un quadro che
avrebbe un impatto fortissimo sulle tasche degli italiani,
rappresenterebbe un massacro per le famiglie trattandosi di spese
primarie e irrinunciabili. Questo chiaramente è un riassunto delle
condizioni. Abbiamo la condizione di povertà che chiaramente è
confermata, la condizione di necessità data dai rincari che
sicuramente si sta avvicinando e la condizione che la nostra
orografia ci impone.
In ultimo, e non meno importante, abbiamo ascoltato durante
l'intervento dell'assessore Marzi il suo importante appello durante
la sua relazione, nella quale ha detto e concluso: "la cura e
l'attenzione di questa finanziaria e la tutela della persona e
delle famiglie rende quindi questo bilancio prerogativa di tutte e
di tutti noi, ponendo a fattor comune non soltanto i singoli
diritti individuali, ma le esigenze che ci rendono una vera
comunità, prima tra tutte il dovere dei più forti di occuparsi dei
più deboli, insomma, il dovere di essere buoni", ecco, con questo
emendamento più buoni possiamo esserlo per tutti.
Presidente -
Metto in votazione... ha chiesto la parola
il consigliere Rollandin, ne ha facoltà.
Rollandin (PA) -
Volevo solo sottolineare che questa
iniziativa ci vede concordi, anche perché in tempi non sospetti,
già un anno e mezzo fa, avevamo sottolineato il costante aumento di
una serie di necessità delle famiglie per cui avevamo anche
sottolineato e proposto appunto degli interventi che potessero
ridurre le difficoltà che oggi le famiglie hanno soprattutto sul
discorso energetico, che poi sia la luce, il gas, e su questo credo
che non ci sia stato nessun tipo di intervento. Non parliamo poi
dell'aspetto della circolazione delle autovetture, tutto questo è
già stato illustrato e credo che anche su questo ci fossero
iniziative che andavano nella direzione... adesso si sta
giustamente valutando su un tema diverso, però il problema reale
per le famiglie è che i costi oggettivi e quotidiani stanno
aumentando in termini molto, molto pericolosi. È quindi più che
evidente che un'iniziativa del genere può portare beneficio alle
famiglie.
Presidente -
Ha chiesto la parola il
consigliere
Baccega, ne ha facoltà.
Baccega (GM) -
Anche noi facciamo una riflessione,
abbiamo firmato e aderito con convinzione a questo emendamento,
come al prossimo, che è il contributo
una tantum
per "Naître
Valdôtain", semplicemente perché abbiamo messo al centro del nostro
percorso la famiglia, abbiamo voluto dare più forza al concetto di
famiglia, sappiamo che in questo momento sono tante le famiglie
fortemente in difficoltà e quindi noi con convinzione voteremo sia
questo che il prossimo emendamento.
Presidente -
Metto in votazione l'emendamento. La
votazione è aperta. La votazione è chiusa.
Presenti: 35
Votanti: 16
Favorevoli: 16
Astenuti: 19 (Barmasse, Bertin, Bertschy, Caveri, Chatrian,
Cretier, Grosjacques, Jean-Pierre Guichardaz, Jordan, Lavevaz,
Malacrinò, Marguerettaz, Marquis, Marzi, Padovani, Restano,
Rosaire, Sapinet, Testolin)
L'emendamento non è approvato.
Passiamo all'emendamento n. 2 della Lega-PA sull'articolo 4ter.
Ha chiesto la parola il consigliere Carrel.
Carrel (PA) -
Più volte in quest'aula abbiamo parlato del
decremento delle nascite, delle difficoltà che tutti dobbiamo
affrontare per questo crollo di nascite, ne parliamo quando
parliamo di scuola, quando parliamo di comunità di montagna, quando
parliamo delle nostre piccole realtà e dei nostri piccoli numeri.
Proprio ieri su "La Stampa" vi era un articolo dal titolo: "La
nascita del primo figlio può aspettare: meno 46 percento". Dal 2008
al 2020 sono in calo del 46 percento le nascite del primo figlio,
circa 14 punti percentuali in meno rispetto alla media nazionale.
Ritengo che questo emendamento che proponiamo insieme ai colleghi
della Lega e al collega Baccega sia un contributo
una tantum
dal titolo "Naître Valdôtain" per cercare di dare un piccolo aiuto,
perché siamo ben consapevoli che 600 mila euro siano un piccolo
contributo, ma un contributo anche simbolico per rappresentare la
vicinanza della classe politica a un problema e al come possiamo
pensare di affrontare questo problema.
Abbiamo parlato - e lo ha ben citato il collega Manfrin prima
durante la presentazione di questo DEFR - dell'importanza della
centralità della persona e della famiglia. Questo è un secondo
emendamento che va proprio in quella direzione: cerca di dare delle
risposte a un problema vero, a un problema di cui abbiamo preso
coscienza ormai tutti e che vuole smuovere la politica in questa
direzione. Ovviamente non siamo entrati nei dettagli dei requisiti
e di come verranno erogati questi soldi, abbiamo predisposto un
fondo di 600 mila euro, dopodiché sarà la Giunta regionale che
insieme alla Commissione competente analizzerà i limiti di reddito
e magari anche delle differenziazioni dal primo-secondo figlio o
comunque ogni iniziativa è sicuramente da valutare e da condividere
con la Commissione. Crediamo quindi che questo sia un emendamento
che vada nella direzione di mettere realmente al centro la famiglia
e realmente al centro le esigenze della nostra comunità, che vede,
ahimè, sempre meno nati e questo crea dei problemi che ci hanno ben
rappresentato sia l'assessore Caveri, ma anche l'assessore Marzi,
perché poi si traduce in numeri, si traduce in attività produttiva,
in lavoro, in tasse, in possibilità poi di crescere come intera
comunità e non solamente come singoli.
Presidente -
Possiamo mettere in votazione l'emendamento.
La votazione è aperta. La votazione è chiusa.
Presenti: 34
Votanti: 14
Favorevoli: 14
Astenuti: 20 (Barmasse, Bertin, Bertschy, Caveri, Chatrian,
Cretier, Grosjacques, Jean-Pierre Guichardaz, Jordan, Lavevaz,
Malacrinò, Marguerettaz, Marquis, Marzi, Minelli, Padovani,
Restano, Rosaire, Sapinet, Testolin)
L'emendamento non è approvato.
All'articolo 5 c'è l'emendamento n. 2 di Pour l'Autonomie. Ha
chiesto la parola il consigliere Carrel per l'illustrazione.
Carrel (PA) -
Questa è un'iniziativa che di fatto deriva
da due iniziative che abbiamo portato in aula in merito alla
necessità di dare maggiore trasparenza ai bandi, condivisa anche
con l'assessore Lavevaz, il quale ci aveva appunto sottolineato
come, per pubblicare tutti i bandi degli enti che facevano dei
concorsi all'interno della regione, era necessaria una modifica del
Regolamento. La necessità è quella di dare maggiori informazioni
per poter permettere a tutti di partecipare, sappiamo benissimo che
siamo in un momento in cui spesso, ahimè, i bandi non vengono
valorizzati e pubblicizzati come si dovrebbe, i mezzi di
informazione faticano perché i siti da seguire sono tanti, tutti
gli enti e anche le
Unités
effettuano dei bandi e li
pubblicizzano sul loro sito, ma credo che possa essere utile per
tutti avere un sito come quello della Regione e che faccia un po'
da riferimento per tutti.
Con questo emendamento quindi andiamo di fatto a modificare il
regolamento n. 1/2013 chiedendo la pubblicazione del bando sul sito
istituzionale dell'ente che ha avviato la procedura selettiva,
nonché sul sito istituzionale della Regione. Ovviamente qui si
potrebbe poi parlare della modifica della legge n. 6/2014 e di chi
fa i concorsi e di come si possono fare i concorsi, ma credo che
non sia ora il momento di discutere di tutto ciò. La cosa
importante che ci preme e che con questo emendamento vogliamo
portare all'attenzione dell'Aula e chiediamo di votare è quella di
avere un mezzo per comunicare tutti i bandi e questo potrebbe
essere già un vantaggio. Speriamo per una maggiore partecipazione e
magari anche la necessità poi in futuro di fare meno concorsi con
graduatorie un po' più piene.
Presidente -
Possiamo mettere in votazione? La votazione
è aperta. La votazione è chiusa.
Presenti, votanti e favorevoli: 35
L'emendamento è approvato all'unanimità.
Ci sono a questo punto tre emendamenti del Presidente della
Regione. Possiamo metterli in votazione o vengono illustrati?
Mettiamoli in votazione. La votazione è aperta sull'emendamento n.
1 del Presidente della Regione. La votazione è chiusa.
Presenti: 35
Votanti: 20
Favorevoli: 20
Astenuti: 15 (Aggravi, Brunod, Carrel, Distort, Foudraz, Ganis,
Erika Guichardaz, Lavy, Manfrin, Minelli, Perron, Planaz,
Rollandin, Sammaritani e Spelgatti)
L'emendamento è approvato.
Posso dare lo stesso risultato per l'emendamento n. 2? Allora
votiamo. La votazione è aperta. La votazione è chiusa.
Presenti: 35
Votanti: 20
Favorevoli: 20
Astenuti: 15 (Aggravi, Brunod, Carrel, Distort, Foudraz, Ganis,
Erika Guichardaz, Lavy, Manfrin, Minelli, Perron, Planaz,
Rollandin, Sammaritani, Spelgatti)
L'emendamento è approvato.
Per l'emendamento n. 3 del Presidente della Regione posso dare
lo stesso risultato? No? La votazione è aperta. La votazione è
chiusa.
Presenti: 35
Votanti: 22
Favorevoli: 22
Astenuti: 13 (Aggravi, Brunod, Distort, Foudraz, Ganis, Erika
Guichardaz, Lavy, Manfrin, Minelli, Perron, Planaz, Sammaritani,
Spelgatti)
L'emendamento n. 3 è approvato.
Metto adesso in votazione l'articolo 5. La votazione è aperta.
La votazione è chiusa.
Presenti: 35
Votanti: 20
Favorevoli: 20
Astenuti: 15 (Aggravi, Brunod, Carrel, Distort, Foudraz, Ganis,
Erika Guichardaz, Lavy, Manfrin, Minelli, Perron, Planaz,
Rollandin, Sammaritani, Spelgatti)
L'articolo è approvato.
Metto in votazione l'articolo 6. La votazione è aperta. La
votazione è chiusa.
Presenti: 35
Votanti: 19
Favorevoli: 19
Astenuti: 16 (Aggravi, Baccega, Brunod, Carrel, Distort,
Foudraz, Ganis, Erika Guichardaz, Lavy, Manfrin, Minelli, Perron,
Planaz, Rollandin, Sammaritani, Spelgatti)
L'articolo 6 è approvato.
All'articolo 7 c'è l'emendamento n. 4 della Lega. Qualcuno vuole
illustrarlo? Metto in votazione tale emendamento. La votazione è
aperta. La votazione è chiusa.
Presenti: 35
Votanti: 16
Favorevoli: 16
Astenuti: 19 (Barmasse, Bertin, Bertschy, Caveri, Chatrian,
Cretier, Grosjacques, Jean-Pierre Guichardaz, Jordan, Lavevaz,
Malacrinò, Marguerettaz, Marquis, Marzi, Padovani, Restano,
Rosaire, Sapinet, Testolin)
L'emendamento non è approvato.
Metto in votazione ora l'articolo 7. La votazione è aperta. La
votazione è chiusa.
Presenti: 35
Votanti: 20
Favorevoli: 20
Astenuti: 15 (Aggravi, Brunod, Carrel, Distort, Foudraz, Ganis,
Erika Guichardaz, Lavy, Manfrin, Minelli, Perron, Planaz,
Rollandin, Sammaritani, Spelgatti)
L'articolo è approvato.
All'articolo 8 c'è l'emendamento n. 1 dell'assessore Barmasse.
Lo metto in votazione o viene illustrato? Lo metto in votazione. La
votazione è aperta. La votazione è chiusa.
Presenti: 35
Votanti: 19
Favorevoli: 19
Astenuti: 16 (Aggravi, Baccega, Brunod, Carrel, Distort,
Foudraz, Ganis, Erika Guichardaz, Lavy, Manfrin, Minelli, Perron,
Planaz, Rollandin, Sammaritani, Spelgatti)
L'emendamento è approvato.
Metto ora in votazione l'articolo 8. La votazione è aperta. La
votazione è chiusa.
Presenti: 35
Votanti: 19
Favorevoli: 19
Astenuti: 16 (Aggravi, Baccega, Brunod, Carrel, Distort,
Foudraz, Ganis, Erika Guichardaz, Lavy, Manfrin, Minelli, Perron,
Planaz, Rollandin, Sammaritani, Spelgatti)
L'articolo 8 è approvato.
All'articolo 9 c'è l'emendamento n. 3 di Pour l'Autonomie. Ha
chiesto la parola il consigliere Carrel.
Carrel (PA) -
Chiedo semplicemente cenno agli uffici ma
credo che sia superato dall'emendamento n. 3 del Presidente, quindi
lo ritiro perché in quello previsto dalla Giunta c'è la proroga al
31 dicembre, mentre nel nostro è al 31 agosto ma va benissimo,
abbiamo votato l'emendamento del Presidente.
Presidente -
Decade quindi. Emendamento n. 1 della Lega,
sempre all'articolo n. 9. Ha chiesto la parola il consigliere
Manfrin, ne ha facoltà.
Manfrin (LEGA VDA) -
Questo emendamento è semplicissimo ma
sostanzialmente va a raccogliere una comunicazione che è stata
trasmessa dall'ASVA al Presidente della II Commissione, che poi ha
trasmesso la comunicazione a tutti, ovvero il fatto che il termine
al 31 agosto 2022 per la proroga degli attuali addetti stampa,
secondo l'Associazione della stampa, appare arbitrario e in qualche
modo poco realistico e in questa loro comunicazione hanno suggerito
che quanto previsto dall'articolo 9, comma 8, venisse prorogato ma
per l'intera annualità
del 2022, quindi con questo
emendamento, invece di prevedere la scadenza ad agosto 2022, si
prevede la scadenza a dicembre 2022, quindi fino al 31 dicembre
2022.
Presidente -
Metto in votazione l'emendamento. La
votazione è aperta. La votazione è chiusa.
Presenti: 35
Votanti: 16
Favorevoli: 16
Astenuti: 19 (Barmasse, Bertin, Bertschy, Caveri, Chatrian,
Cretier, Grosjacques, Jean-Pierre Guichardaz, Jordan, Lavevaz,
Malacrinò, Marguerettaz, Marquis, Marzi, Padovani, Restano,
Rosaire, Sapinet, Testolin)
L'emendamento non è approvato.
Sempre all'articolo 9, c'è l'emendamento n. 4 di Pour
l'Autonomie. Ha chiesto la parola il consigliere Carrel, ne ha
facoltà.
Carrel (PA) -
Il comma 10 dell'articolo 9 prevede una
deroga alla legge regionale n. 1/2020, quindi prevede la deroga di
mantenimento delle strutture poste in vacanza e quindi senza un
dirigente o con un dirigente nominato. Questa deroga prevista dal
testo di legge, dal disegno di legge n. 46, dura sino al 31
dicembre del 2022, noi proponiamo di allungarlo esclusivamente sino
al 30 giugno 2022 nella speranza: uno, che termini l'emergenza
sanitaria e, due, che l'Amministrazione, come ci è stato detto più
volte anche dal Presidente, stia operando per indire i concorsi
necessari e quindi per poi avere i dirigenti già dall'estate; in
caso contrario ovviamente ci vedrebbe molto preoccupati per il
proseguire dei lavori dell'Amministrazione.
Presidente -
Possiamo mettere in votazione l'emendamento.
La votazione è aperta. La votazione è chiusa.
Presenti: 35
Votanti: 16
Favorevoli: 16
Astenuti: 19 (Barmasse, Bertin, Bertschy, Caveri, Chatrian,
Cretier, Grosjacques, Jean-Pierre Guichardaz, Jordan, Lavevaz,
Malacrinò, Marguerettaz, Marquis, Marzi, Padovani, Restano,
Rosaire, Sapinet, Testolin)
L'emendamento non è approvato.
Metto ora in votazione l'articolo 9. La votazione è aperta. La
votazione è chiusa.
Presenti: 35
Votanti: 19
Favorevoli: 19
Astenuti: 16 (Aggravi, Baccega, Brunod, Carrel, Distort,
Foudraz, Ganis, Erika Guichardaz, Lavy, Manfrin, Minelli, Perron,
Planaz, Rollandin, Sammaritani, Spelgatti)
L'articolo è approvato.
All'articolo 10 c'è l'emendamento n. 5 di Pour l'Autonomie. Per
l'illustrazione, ha chiesto la parola il consigliere Carrel.
Carrel (PA) -
Questo emendamento va incontro ad alcune
delle osservazioni fatte in II Commissione dalla CO.N.A.PO., per
l'esattezza vogliamo inserire all'interno dell'articolato: "vi è il
processo di equiparazione del personale", quindi tenere in
considerazione che stiamo agendo nelle more del processo di
equiparazione del personale e in seconda battuta abbiamo sostituito
i dieci anni di esperienza con i cinque anni già previsti dalla
normativa nazionale, quindi andiamo a dare seguito a due delle
osservazioni fatte dalla CO.N.A.PO. con questo emendamento perché
ci sembrano sicuramente di buon senso. Lasciamo invece il passaggio
a ruolo aperto nei limiti organizzativi e quindi dei posti a
disposizione, quello lo lasciamo perché capiamo bene che vi è una
ratio
anche di controllo della spesa che è fondamentale per
l'Amministrazione regionale.
Presidente -
Possiamo mettere in votazione l'emendamento.
La votazione è aperta. La votazione è chiusa.
Presenti: 34
Votanti: 15
Favorevoli: 15
Astenuti: 19 (Barmasse, Bertin, Bertschy, Caveri, Chatrian,
Cretier, Grosjacques, Jean-Pierre Guichardaz, Jordan, Lavevaz,
Malacrinò, Marguerettaz, Marquis, Marzi, Padovani, Restano,
Rosaire, Sapinet, Testolin)
L'emendamento non è approvato.
Sempre all'articolo 10, c'è l'emendamento n. 4 del Presidente
della Regione. Metto in votazione. La votazione è aperta. La
votazione è chiusa.
Presenti: 35
Votanti: 19
Favorevoli: 19
Astenuti: 16 (Aggravi, Baccega, Brunod, Carrel, Distort,
Foudraz, Ganis, Erika Guichardaz, Lavy, Manfrin, Minelli, Perron,
Planaz, Rollandin, Sammaritani, Spelgatti)
L'emendamento è approvato.
Metto adesso in votazione l'articolo 10. La votazione è aperta.
La votazione è chiusa.
Presenti: 35
Votanti: 19
Favorevoli: 19
Astenuti: 16 (Aggravi, Baccega, Brunod, Carrel, Distort,
Foudraz, Ganis, Erika Guichardaz, Lavy, Manfrin, Minelli, Perron,
Planaz, Rollandin, Sammaritani, Spelgatti)
L'articolo è approvato.
All'articolo 11 c'è l'emendamento n. 1 del Presidente della
Regione. Votiamo. La votazione è aperta. La votazione è chiusa.
Presenti: 35
Votanti: 19
Favorevoli: 19
Astenuti: 16 (Aggravi, Baccega, Brunod, Carrel, Distort,
Foudraz, Ganis, Erika Guichardaz, Lavy, Manfrin, Minelli, Perron,
Planaz, Rollandin, Sammaritani, Spelgatti)
L'emendamento è approvato.
Posso dare lo stesso risultato per l'emendamento n. 5 del
Presidente della Regione? Stesso risultato. Per l'emendamento n. 6?
Stesso risultato. Metto ora in votazione l'articolo 11. La
votazione è aperta. La votazione è chiusa.
Presenti: 35
Votanti: 19
Favorevoli: 19
Astenuti: 16 (Aggravi, Baccega, Brunod, Carrel, Distort,
Foudraz, Ganis, Erika Guichardaz, Lavy, Manfrin, Minelli, Perron,
Planaz, Rollandin, Sammaritani, Spelgatti)
L'articolo è approvato.
Articolo 12. Stesso risultato. Articolo 13. Stesso risultato.
Articolo 14. Stesso risultato. Articolo 15. Stesso risultato.
Articolo 15bis, c'è l'emendamento dell'assessore Barmasse e dei
consiglieri Carrel e Manfrin. Ha chiesto la parola l'assessore
Barmasse, ne ha facoltà.
Barmasse (UV) -
Questo emendamento deriva da quello che è
emerso recentemente in merito alla possibilità di chiusura di un
servizio di asilo-nido interaziendale e delle implicazioni che tale
chiusura potrebbe determinare a carico delle famiglie dei bambini e
dei lavoratori. Con il presente emendamento la Regione intende
sostenere tali servizi che si caratterizzano per una particolare
flessibilità organizzativa, con l'obiettivo di garantire la massima
conciliazione tra lavoro e famiglia. A tal fine, l'emendamento
prevede la concessione di un contributo alle spese di funzionamento
agli asili-nido interaziendali di cui all'articolo 6 della legge
regionale 19 maggio 2006 n. 11: "Disciplina del sistema regionale
dei servizi socio-educativi", che abbiano in essere nel 2021 due o
più convenzioni con aziende e liberi professionisti o artigiani
operanti nel comune in cui ha sede la struttura o nei comuni
limitrofi.
Quello che mi preme far notare è proprio la necessità, in questo
momento, di poter salvaguardare un numero elevato per quanto
possibile di posti negli asili-nido, cosa che in questo caso era
stata messa a rischio dal Covid per il problema di mancanza di
finanziamenti per delle strutture che sono essenziali per i nostri
servizi per la famiglia.
Presidente -
Ha chiesto la parola il consigliere Manfrin,
ne ha facoltà.
Manfrin (LEGA VDA) -
Ovviamente
in primis
voglio
chiarire che la sottoscrizione dell'emendamento non è a titolo
personale, ma è a titolo di Capogruppo in rappresentanza di tutto
il gruppo della Lega, così come immagino il collega Carrel, quindi
abbiamo sottoscritto con convinzione questo emendamento, che va a
tutelare quello che ormai è il
leitmotiv
di questi giorni di
questo bilancio, ovvero la famiglia e i servizi dedicati alla
famiglia, così come i servizi dedicati ai lavoratori, perché non
dimentichiamo che collegati alla erogazione di questo servizio, che
è un valido aiuto alle famiglie, c'è anche poi tutto un mondo che
lavora in questo ambito e che era a rischio, era messo in grave
sofferenza, quindi, coerentemente con quanto presentato,
chiaramente andiamo poi a prendere atto degli impegni assunti in
quest'aula.
Mi permetto di ringraziare a questo proposito il collega Perron
che aveva presentato questa iniziativa nel Consiglio con una
domanda di attualità e che aveva sollevato il problema e quindi,
sulla base poi di quanto emerso, grazie al lavoro di questo
Consiglio, si è prodotta questa soluzione. Identica iniziativa era
stata poi prodotta dal collega Baccega, che vedo che è prenotato e
quindi avrà modo di ricordarlo. Se c'è un lato positivo di quanto
visto finora sulla votazione di questo disegno di legge n. 46,
credo che sia proprio questo emendamento che interviene in maniera
positiva e che va a salvare servizio e lavoratori.
Presidente -
Ha chiesto la parola il consigliere Baccega,
ne ha facoltà.
Baccega (GM) -
Semplicemente per sottolineare la bontà di
questa iniziativa, ringrazio i colleghi della Lega e di Pour
l'Autonomie, ma soprattutto ringrazio anche la maggioranza che ha
voluto riprendere il dibattito che si era fatto nel Consiglio
scorso proprio legato a questo argomento. Direi quindi che, nella
logica e guardando alle famiglie, questo è un intervento che è
sicuramente importante.
Presidente -
Ha chiesto la parola la consigliera Minelli,
ne ha facoltà.
Minelli (PCP) -
Non intervengo su questo articolo ma le
chiedo, per cortesia, di mettere in votazione ogni singolo
emendamento e ogni singolo articolo, com'è già stato richiesto.
Nella fattispecie le chiedo anche, non so se è possibile, ma
altrimenti lo facciamo mettere a verbale, per cortesia, se è
possibile riaprire la votazione sull'articolo 15 perché si è dato
per acquisito che i voti fossero quelli, ma non è così, quindi se è
possibile rivotare l'articolo 15 e in ogni caso da qui in avanti,
per favore, votiamo ogni singola cosa, del tempo ne dovremmo aver
recuperato abbastanza.
Presidente -
D'ora in poi metto in votazione tutti gli
articoli. Metto in votazione l'emendamento relativo all'articolo
15bis...
(intervento di un Consigliere, fuori microfono)
...non si può tornare indietro... La votazione è aperta. La
votazione è chiusa.
Presenti, votanti e favorevoli: 35
L'emendamento è approvato all'unanimità.
Metto in votazione l'articolo 16. La votazione è aperta. La
votazione è chiusa.
Presenti: 34
Votanti: 20
Favorevoli: 20
Astenuti: 14 (Aggravi, Brunod, Carrel, Distort, Ganis, Erika
Guichardaz, Lavy, Manfrin, Minelli, Perron, Planaz, Rollandin,
Sammaritani, Spelgatti)
L'articolo 16 è approvato.
All'articolo 17 c'è l'emendamento n. 3 della Lega, Pour
l'Autonomie e Baccega. Ha chiesto la parola il consigliere
Sammaritani per l'illustrazione, ne ha facoltà.
Sammaritani (LEGA VDA) -
Parliamo dell'articolo 17 e
quindi dell'indennità di attrattività regionale per infermieri e
dirigenza medica. Conosciamo bene tutti, e il problema è stato
particolarmente sottolineato anche nel DEFR, le criticità relative
alle professioni sanitarie, alla carenza di operatori del settore
per problemi in parte contingenti e in parte per gravissimi errori
di pianificazione a livello nazionale e tutti conosciamo ormai fin
troppo bene quanto sia impellente sia la necessità di reperire
nuovi professionisti sanitari, sia quanto sia urgente l'ancora più
forte necessità di trattenere in loco i nostri operatori del
settore sanità. In quest'ottica, visto il provvedimento governativo
rivolto alla dirigenza medica e agli infermieri, abbiamo recepito
alcune osservazioni svolte dai sindacati in sede di audizione e
abbiamo ampliato la platea delle professioni interessate da questa
indennità con l'auspicio che ulteriori future risorse possano
portare a estenderla a tutti.
Il dato economico non è tutto ma sicuramente può aiutare a
ridurre il
gap
fra gli stipendi percepiti qui da noi e
quelli offerti da altre Regioni o Nazioni più e meno vicine. Perché
i tecnici di laboratorio di radiologia (quelli che abbiamo
aggiunto)? Perché ci è stato segnalato che anche questi due settori
hanno patito un grande esodo negli ultimi anni e soffrono di gravi
carenze: ad esempio, i tecnici di radiologia, e l'Assessore lo sa
sicuramente meglio di me, attualmente sono circa 50, solo
nell'ultimo anno se ne sono andati in 5, ben il 10 percento, sono
sotto organico di almeno 20. L'USL attualmente sta pagando tecnici
che vengono da fuori retribuiti a giornate, ma di sicuro in
emergenza questi non possono intervenire, quindi le turnazioni
sulle reperibilità devono essere coperte dai nostri tecnici locali.
Si tratta di figure professionali fondamentali perché gli esami che
svolgono sono fondamentali per permettere di eseguire sia in regime
di emergenza che in regime di elezione quelle attività
imprescindibili per permettere ai medici di capire e di
intervenire. Senza esami del sangue, senza esami radiologici o
tomografici, crediamo che poco potrebbero fare anche i medici.
Siamo certi infatti che nemmeno i migliori medici di Pronto
Soccorso o i migliori chirurghi senza questi esami potrebbero fare
diagnosi rapide e sicure o interventi efficaci. Certo, tutti i
lavoratori della sanità sono importanti, ma questi sono
fondamentali e fanno parte della gestione anche dell'emergenza e la
loro carenza rallenta tutto il sistema di cure e prevenzione.
Quando c'è un'emergenza, servono infermieri, medici e tecnici che
elaborino gli esami del sangue e tecnici che facciano la
radiografia o una TAC. Queste figure sono indispensabili, è chiaro
che se ce ne sono anche altre, è meglio, ma in questo momento
queste sono sicuramente imprescindibili: ecco perché non possiamo
perdere queste professionalità, così come non dobbiamo perdere
altri medici o infermieri. Le coperture finanziarie le abbiamo
trovate non sottraendole alla sanità e, anzi, implementandole di
ben 2.300.000 euro, anche perché i sindacati avevano espresso
perplessità anche sui conti fatti dal Governo per la copertura di
questa indennità. Con questo emendamento ci sarebbe un ulteriore
margine finanziario che garantirebbe l'erogazione ed eviterebbe il
rischio paventato sempre in audizione dai sindacati di fare
promesse poi non mantenute. Non mantenere questa promessa non
farebbe altro che elevare ulteriormente il livello di
conflittualità fra le parti, ottenendo così l'effetto contrario a
quello ricercato, violando il patto di solidarietà fra lavoratori e
datore di lavoro. Per questo crediamo che il nostro emendamento, da
un lato, rafforzerebbe ulteriormente, d'altro canto garantirebbe
l'effettiva realizzazione dell'intervento previsto dalla norma
introdotta dall'Assessorato della sanità.
Presidente -
Ha chiesto la parola il consigliere
Baccega.
Baccega (GM) -
Un commento rispetto all'articolo 16, non
sono riuscito a intervenire perché si era già aperta la votazione,
saluto con favore l'incremento di budget che si è dato alla sanità
valdostana. L'auspicio, come ho detto l'altro ieri, è che si possa
spendere tutto in modo importante e significativo.
Ritornando su questo emendamento che ho condiviso con i colleghi
di opposizione, devo dire che l'ho sottoscritto perché sicuramente
è un primo passo importante, come ha detto il collega Sammaritani,
però l'auspicio che io volevo avere per evitare proprio quella
conflittualità che si può generare nell'ambito di una sanità che
già è conflittuale, già lo è e questo va detto, è i 1.337
dipendenti a tempo indeterminato tutti quanti avrebbero dovuto
avere un riconoscimento dal mio punto di vista. Vedo che il lordo
azienda sarebbe stato veramente molto alto, ma credo, da questo
punto di vista, che nel 2022 si debba fare uno sforzo per valutare
gli inserimenti di eventuali altre professionalità. Questa è la
logica su cui voterò ovviamente l'emendamento ma voterò anche
l'emendamento dell'Assessore successivamente.
Presidente -
Ha chiesto la parola il consigliere
Restano.
Restano (GM) -
Ho approvato la proposta dell'Assessorato
della sanità riguardante questa indennità specifica alle
professioni mediche e agli infermieri visto il grave aumento di
emergenza e di criticità e lo abbiamo fatto con un occhio verso il
futuro, verso le altre circa diciassette professioni sanitarie che
sono state escluse nella speranza che nel prossimo futuro possano
essere incluse in un'iniziativa analoga a questa. Al riguardo di
questa lodevole proposta dei colleghi leghisti, però mi pongo
qualche interrogativo e faccio degli esempi pratici prendendo in
mano la tabella riepilogativa proveniente dalla sanità. Noto con
stupore che da questa tabella mancano i tecnici di riabilitazione
psichiatrica. In Valle d'Aosta mi sembra ve ne sia uno solo e so
che ci sono delle professionalità valdostane che operano fuori
Valle in istituti privati.
Ora, nel DEFR abbiamo richiamato di portare la nostra attenzione
sul fatto di riportare la psichiatria sul territorio e questo è
importantissimo, ma come facciamo se non disponiamo delle
professionalità? Come facciamo se le abbiamo dimenticate dai nostri
elenchi? Ho fatto questo esempio specifico, potrei parlare dei
tecnici della prevenzione, delle assistenti sanitarie che si
occupano di seguire i nostri neonati, che si occupano delle
vaccinazioni che sono tanto
à la une
in questo tempo. Voglio
precisare questo perché tutte le professioni sanitarie sono
importanti, a maggior ragione quelle della prevenzione perché 1
euro investito in prevenzione vale 5 euro in cura. Comprendendo
l'emergenza del momento quindi ho espresso e l'ho chiamato un voto
di fiducia proprio anche riguardando questo tema specifico. Andare
ad ampliare questo panorama, questa possibilità ad altre
professioni, secondo me, anziché fare un gesto di equità e di
correttezza, allarghiamo la forbice di quella divergenza che può
nascere tra le professioni sanitarie, pur comprendendo tutto quanto
detto dal collega Sammaritani. Per questo motivo non sarò
favorevole alla vostra proposta pur comprendendola, perché andremmo
ad aumentare queste divergenze che potrebbero nascere nella sanità.
Quanto chiesto dall'Assessore ha una sua logica che è giusto
portare avanti.
Presidente -
La parola al consigliere Manfrin.
Manfrin (LEGA VDA) -
Solo per chiedere il voto segreto a
nome del gruppo Lega.
Presidente -
Metto in votazione con il voto segreto. La
votazione è aperta. La votazione è chiusa.
Presenti: 35
Votanti: 26
Favorevoli: 16
Astenuti: 9
Contrari: 10
L'emendamento è respinto.
Vi è poi l'emendamento n. 1 dell'assessore Barmasse a cui do la
parola.
Barmasse (UV) -
Io vorrei presentare due emendamenti che
riguardano l'articolo 17, perché, come ho già avuto modo di
specificare nel mio intervento in discussione generale, l'indennità
introdotta dall'articolo in questione non ha in alcun modo il
significato di un premio che distingue per importanza e per meriti
le categorie dei medici e degli infermieri rispetto alle altre
categorie. Si riferisce a queste due categorie necessarie
all'erogazione dei LEA come le altre a causa della più complessa
reperibilità del mercato del lavoro comune a tutto il territorio
nazionale e aggravato qui dalla possibilità di fughe di
professionisti oltre il confine. Vorrei riportarvi solamente quello
che è uscito oggi in un articolo sulla sanità de "La Stampa",
quello che riportano in base, l'articolo dice: "la sanità,
l'esercito che non c'è, tra medici e infermieri ne mancano 48
mila". L'articolo prosegue: "mentre le Regioni corrono ad ampliare
il numero dei posti letto negli ospedali fino a evitare il
declassamento, c'è chi fa due conti sul personale a disposizione
perché il letto di rianimazione sub-intensiva - dice Carlo Palermo,
segretario nazionale del sindacato ANAAO - necessita di più
personale, deve funzionare e, per farlo, servono due infermieri e
un medico per ogni posto, per ognuno dei tre turni ospedalieri,
cioè per ogni paziente in una giornata ci vogliono tre medici e sei
infermieri per ogni posto in più di terapia intensiva". In Italia,
ad oggi, mancano circa 15 mila medici nelle strutture pubbliche,
assenze che, a causa dell'impatto della pandemia, si traducono in
un crollo dei ricoveri, 1.700.000 ospedalizzazioni in meno rispetto
al 2019, oltre 600 mila interventi chirurgici rimandati. Dal 2009,
che è l'anno che ha registrato il dato di massima espansione delle
dotazioni organiche, abbiamo perso circa 6 mila professionisti. In
dieci anni, fino al 2019, sono stati tagliati 50 mila posti per gli
operatori sanitari soprattutto al sud. Ogni anno vanno in pensione
tra i 5 e i 6 mila medici che non riusciamo a sostituire perché non
abbiamo abbastanza specialisti. Per quanto riguarda gli infermieri,
secondo le stime della Federazione Nazionale Ordini Professionali
infermieristici, ne mancano 63 mila, di cui quasi 27 mila al nord,
circa 13 mila al centro e 23.500 al sud. L'Italia registra un
rapporto infermiere/abitante di 5,5 e 5,6 ogni mille abitanti, che
è uno dei più bassi d'Europa, lo standard dovrebbe essere di un
infermiere ogni 1,5 pazienti. Questa è la situazione attuale e
questo perché noi ci siamo concentrati su queste due categorie.
Abbiamo già illustrato appunto come, secondo noi, è un
provvedimento indifferibile se vogliamo garantire a breve e medio
termine il completo funzionamento del nostro sistema sanitario.
Volendo giocare come hanno fatto alcuni con le parole,
permettermi di dire da medico che siamo oltre la condizione
d'urgenza, ossia di quella condizione che, in assenza di adeguato
trattamento, può diventare critica. Siamo, ahimè, in condizioni di
emergenza, ossia di quella condizione che richiede un intervento
immediato. Si tratta di un provvedimento ponte, come ho già detto
più volte, in attesa di giungere, attraverso adeguati percorsi
normativi, a un provvedimento strutturale che consenta, ovviamente
nei limiti delle risorse di bilancio, di integrare le retribuzioni
di tutti gli operatori della sanità. Seguendo tale logica,
allargare oggi la platea dei beneficiari dell'intervento alle sole
due categorie citate nell'emendamento che abbiamo bocciato, ossia i
tecnici di laboratorio e i tecnici di radiologia, oltre a esporre
la norma a maggior rischio di impugnativa, in quanto la si estende
a figure per le quali non riscontriamo una carenza così
generalizzata sul territorio, e ve ne ho appena dato una lettura,
ci pare discriminante rispetto agli altri operatori. Questo è
quello che volevo dire a sostegno di questa norma che riteniamo
veramente indispensabile per far ripartire la nostra sanità.
Gli emendamenti che presento sono due: il primo emendamento
sostituisce il comma 2 dell'articolo 17, rubricato "Indennità di
attività regionale al fine di meglio chiarire i presupposti per il
riconoscimento dell'indennità". In particolare si precisa che
"l'indennità indica il trattamento economico del personale della
dirigenza medica e al personale infermieristico titolare di
contratto di lavoro subordinato a tempo indeterminato e pieno con
l'Azienda USL della Valle d'Aosta nelle more della contrattazione
integrativa aziendale anche i sensi dell'articolo 41 della legge
regionale 25 gennaio 2000...", eccetera. L'emendamento n. 2
modifica il comma 3 dell'articolo 17 al fine di chiarire che,
rispetto all'onere complessivo derivante dall'applicazione del
medesimo articolo 17, quantificato per il triennio 2022/2024 in
anni euro 9.300.000, annui euro 4.942.080 sono relativi al
personale della dirigenza e annui 4.357.920 a personale
infermieristico.
Presidente -
La parola al consigliere Aggravi.
Aggravi (LEGA VDA) -
Soltanto per fare una comunicazione
rispetto a quello che è stato il percorso relativo a questi
emendamenti o, meglio, alla scrittura di questo articolo.  Non
abbiamo voluto fare come forze di opposizione rappresentate in II
Commissione alcuna polemica, però ci tenevo a precisare un aspetto:
noi abbiamo chiesto un parere su una controproposta che era stata
fatta dai sindacati della dirigenza medica rispetto a un'altra
formulazione dell'articolo. È arrivato al
fotofinish
un
parere ufficiale, è arrivata anche una
mail
, però poi dopo
abbiamo richiesto un parere formale che è arrivato ma che non dava
risposta rispetto alla nostra richiesta. Al di là di come andrà
questa votazione, io comunque chiederei un impegno all'Assessorato
o comunque al Legislativo di dar corso alla nostra richiesta di
parere per capire la
ratio
del perché appunto le
rappresentanze sindacali hanno proposto una diversa formulazione
dell'articolo, che non è quella poi presentata a livello di
emendamento. Questo semplicemente per leale e buona collaborazione
tra quello che viene chiesto in Commissione e le risposte del
Governo. A fronte poi di questo volevo chiedere sugli emendamenti e
sul voto complessivo dell'articolo il voto segreto a nome del
gruppo Lega.
Presidente -
Metto in votazione l'emendamento n. 1
dell'assessore Barmasse. La votazione è aperta. La votazione è
chiusa.
Presenti: 35
Votanti: 22
Favorevoli: 19
Contrari: 3
Astenuti: 13
L'emendamento è approvato.
Metto ora in votazione l'emendamento n. 2 dell'assessore
Barmasse, sempre voto segreto. La votazione è aperta. La votazione
è chiusa.
Presenti: 35
Votanti: 24
Favorevoli: 20
Contrari: 4
Astenuti: 11
L'emendamento n. 2 è approvato.
Metto in votazione l'articolo n. 17, anche questo con voto
segreto. La votazione è aperta.... annulliamo. Invito soltanto a
prenotarsi. Ha chiesto la parola il consigliere Sammaritani, ne ha
facoltà.
Sammaritani (LEGA VDA) -
Per dichiarazione di voto e
riassumendo un po' quello che è successo su questo articolo. La mia
preoccupazione forse sorge un po' dalla mia deformazione
professionale ma quello che noi avevamo proposto, cioè di estendere
le categorie beneficiarie e individuando delle categorie che,
secondo noi, sono coinvolte nell'emergenza, andavamo a sanare un
possibile
vulnus
a proposito dell'impugnativa del Governo
perché intanto avevamo previsto la contrattazione
tout court
perché era uno degli argomenti che il Governo aveva sollevato
quando ci ha impugnato l'articolo analogo della legge n. 8/2020. In
secondo luogo appunto prevedere che alcune categorie coinvolte
nell'emergenza debbano essere incentivate in questo modo e altre
che comunque sono coinvolte nell'emergenza, perché è indiscutibile
che i tecnici che abbiamo indicato noi sono coinvolti
nell'emergenza, tanto che fanno la reperibilità, eccetera, invece
no, è evidentemente un grandissimo motivo di impugnazione per il
Governo e non mi vorrei mettere nei panni dell'avvocato che ci
difenderà su questo articolo quando e se verrà impugnato. Questo
era uno dei temi perché bisogna sempre ragionare non soltanto su
quello che si decide e si vota ma su quello che potrà succedere e
ho visto purtroppo oggi in questa sala che l'esperienza non
insegna. Mi spiace, spero che non era impugnata naturalmente per
chi beneficerà di questa indennità, ma temo tanto che stiate
facendo uno sbaglio e una promessa che non potrete mantenere.
Presidente -
La parola al consigliere Rollandin.
Rollandin (PA) -
Solo per sottolineare quanto è successo
e come la pensiamo. Noi riteniamo che effettivamente le
argomentazioni che sono state testé riprese dicano in modo chiaro
qual è la situazione, non è pensabile che si possa immaginare che
si possa "soddisfare" solo i medici e gli infermieri, questo è
assurdo. Io credo che con un po' di buon senso il fatto di tener
conto di quella che è anche la nostra situazione dovrebbe essere
tale da arrivare a definire e far capire che cosa sta succedendo,
altro che impugnativa! Il problema vero è che questa è una
discriminazione assurda. Gli altri che lavorano, com'è già stato
ricordato e non voglio riprenderlo... però è assolutamente
tangibile, chiunque entri in Ospedale lo sa, lo vede, non c'è
bisogno di essere degli esperti. Allora io credo che bisognerà
ripartire da questo punto e lavorare per capire come ottenere
quello che è giusto che succeda, non si sta lavorando contro
qualcuno, contro i medici, ben lungi, però non sono gli unici.
Questo messaggio è fuorviante ma anche per loro, anche per come
possono e devono lavorare loro, perché senza le "altre presenze"
anche loro non vanno da nessuna parte ed è un problema fasullo
quello di tener conto di prendere queste due... è assolutamente
contrario al buon senso prima di tutto e... quello che succede
chiaramente per qualsiasi persona entra nell'Ospedale. Io quindi
chiederei all'Assessore di riprendere questo tema, di costituire
una Commissione che possa ripartire dalla discussione che c'è stata
qui per arrivare a un risultato che in qualche modo segua quello
che noi qui ci siamo detti.
Presidente -
Ha chiesto la parola il Presidente della
Regione, ne ha facoltà.
Lavevaz (UV) -
Chiedo scusa ma su questo ritengo utile
fare una piccola replica perché i due interventi che hanno
preceduto rischiano un po' di portare la discussione su un'ondata
che non è quella giusta, nel senso che quello che dice il collega
Rollandin... È vero che non sono due le tipologie che meritano
attenzione ma nell'emendamento che proponete voi ce ne sono tre e
mezzo o quattro...
(intervento di un Consigliere, fuori microfono)
... no, non sono tutte, nell'emendamento che avete presentato
sono quattro tipologie, quindi noi abbiamo presentato due elementi
che ho presentato fin dalla prima relazione di lunedì pomeriggio
come un problema urgente da risolvere, che è un problema che
riguarda tutti i Valdostani, la sanità è un aspetto - è inutile
dirlo - che riguarda tutti. Il problema della mancanza dei medici e
degli infermieri - l'Assessore l'ha spiegato molto bene con dei
numeri - è il problema urgente da risolvere in questo momento. Ci
sono criticità anche su altri aspetti, ma quello è il problema
fondamentale da risolvere in questo momento, quindi che ci siano
delle carenze... ci sono delle carenze anche sulle OSS, vi sono
delle carenze anche su altri aspetti, però anche nella vostra
proposta non ci sono, avete aggiunto due elementi che non sono due
elementi che in questo momento hanno delle criticità tali da
mettere in discussione tutto il sistema. Questo mi sembrava giusto
metterlo come attenzione e come dichiarazione di voto per la quale
abbiamo portato avanti questo progetto di bilancio perché in questo
articolo c'è una buona parte del progetto di bilancio e dei
ragionamenti che abbiamo fatto per costruirlo.
.
Presidente -
La parola al consigliere Baccega.
Baccega (GM) -
Per dichiarazione di voto e per chiarire
meglio le questioni. Già nell'intervento dell'altro giorno avevo
detto che si rischiava in ambito sanitario una forte
conflittualità, però oggi ribadisco la necessità di approfondire
meglio, come hanno detto i colleghi poco fa, questo tema strada
facendo. Adesso diamo disponibilità... anche perché per le risorse
altrimenti non ce la si farebbe per riuscire a intervenire su 1.337
dipendenti USL, sarebbero necessari quasi 13 milioni. Ora, lo
sforzo che dobbiamo fare per il futuro è quello di capire e
valutare intanto se questa misura ci porterà delle risposte,
risposte di attrattività perché comunque concorsi e assunzioni ne
stanno facendo in tutto il Paese, perché tutto il Paese, come
diceva l'Assessore, è in forte difficoltà ma il riscontro lo avremo
solo fra un po' di mesi per capire se davvero questa misura ha
portato a casa dei risultati. Pertanto, come primo
step
di
intervento nell'attrattività e sulla base dell'intervento che già
nel 2020 si fece, io voterò a favore sicuramente, ma con l'impegno
- e lo dico - di portare in Commissione ulteriori approfondimenti
rispetto a questo tema fra un po' di mesi per capire se davvero
questa misura ha portato dei risultati.
Presidente -
Metto in votazione segreta. La votazione è
aperta. La votazione è chiusa.
Presenti: 35
Votanti: 23
Favorevoli: 20
Contrari: 3
Astenuti: 12
L'articolo 17 è approvato.
Mettiamo in votazione l'articolo 18. La votazione è aperta. La
votazione è chiusa.
Presenti: 34
Votanti: 19
Favorevoli: 19
Astenuti: 15 (Aggravi, Brunod, Carrel, Distort, Foudraz, Ganis,
Erika Guichardaz, Lavy, Manfrin, Minelli, Perron, Planaz,
Rollandin, Sammaritani, Spelgatti)
L'articolo è approvato.
All'articolo 19 c'è l'emendamento n. 6 di Pour l'Autonomie. La
parola al consigliere Carrel per l'illustrazione.
Carrel (PA) -
Con questo emendamento si richiede
semplicemente di portare la delibera che deroga ai limiti imposti
dalla legge nazionale di cui abbiamo già parlato ieri nell'apposito
ordine del giorno anche in Commissione in modo da poterci
confrontare su questa delibera. L'idea era di abbinare anche questo
emendamento con l'ordine del giorno in quanto avevamo chiesto
appunto di mettere dei tetti massimi alla spesa o, meglio, alla
compensazione tra varie aree di spesa, ma credo che, anche senza
questo impegno da parte del Governo, possa essere utile un
confronto in Commissione.
Presidente -
Se non vi sono interventi, metto in
votazione. La votazione è aperta. La votazione è chiusa.
Presenti: 34
Votanti: 34
Favorevoli: 15
Astenuti: 19 (Baccega, Barmasse, Bertin, Bertschy, Caveri,
Chatrian, Cretier, Grosjacques, Jean-Pierre Guichardaz, Jordan,
Lavevaz, Malacrinò, Marguerettaz, Marquis, Marzi, Padovani,
Restano, Rosaire, Sapinet)
L'emendamento non è approvato.
Adesso votiamo l'articolo 19. La votazione è aperta. La
votazione è chiusa.
Presenti: 35
Votanti: 20
Favorevoli: 20
Astenuti: 15 (Aggravi, Brunod, Carrel, Distort, Foudraz, Ganis,
Erika Guichardaz, Lavy, Manfrin, Minelli, Perron, Planaz,
Rollandin, Sammaritani, Spelgatti)
L'articolo è approvato.
Metto in votazione l'articolo 20. La votazione è aperta. La
votazione è chiusa.
Presenti: 35
Votanti: 19
Favorevoli: 19
Astenuti: 16 (Aggravi, Baccega, Brunod, Carrel, Distort,
Foudraz, Ganis, Erika Guichardaz, Lavy, Manfrin, Minelli, Perron,
Planaz, Rollandin, Sammaritani, Spelgatti)
L'articolo n. 20 è approvato.
Metto l'articolo n. 21 in votazione. La votazione è aperta. La
votazione è chiusa.
Presenti: 35
Votanti: 19
Favorevoli: 19
Astenuti: 16 (Aggravi, Baccega, Brunod, Carrel, Distort,
Foudraz, Ganis, Erika Guichardaz, Lavy, Manfrin, Minelli, Perron,
Planaz, Rollandin, Sammaritani, Spelgatti)
L'articolo n. 21 è approvato.
Metto in votazione l'articolo 22. La votazione è aperta. La
votazione è chiusa.
Presenti: 35
Votanti: 19
Favorevoli: 19
Astenuti: 16 (Aggravi, Baccega, Brunod, Carrel, Distort,
Foudraz, Ganis, Erika Guichardaz, Lavy, Manfrin, Minelli, Perron,
Planaz, Rollandin, Sammaritani, Spelgatti)
L'articolo è approvato.
Metto in votazione l'articolo 23. La votazione è aperta. La
votazione è chiusa.
Presenti: 35
Votanti: 19
Favorevoli: 19
Astenuti: 16 (Aggravi, Baccega, Brunod, Carrel, Distort,
Foudraz, Ganis, Erika Guichardaz, Lavy, Manfrin, Minelli, Perron,
Planaz, Rollandin, Sammaritani, Spelgatti)
L'articolo è approvato.
All'articolo n. 24 c'è l'emendamento n. 7 di Pour l'Autonomie.
La parola al consigliere Carrel.
Carrel (PA) -
Anche qui è esattamente come per l'articolo
19, a fronte del finanziamento del Consorzio per la valorizzazione
e la tutela dei prodotti ortofrutticoli, chiediamo che la delibera
che decide i requisiti per poi erogare il contributo passi nella
Commissione competente.
Presidente -
Possiamo mettere in votazione l'emendamento?
La votazione è aperta. La votazione è chiusa.
Presenti: 35
Votanti: 16
Favorevoli: 16
Astenuti: 19 (Barmasse, Bertin, Bertschy, Caveri, Chatrian,
Cretier, Grosjacques, Jean-Pierre Guichardaz, Jordan, Lavevaz,
Malacrinò, Marguerettaz, Marquis, Marzi, Padovani, Restano,
Rosaire, Sapinet, Testolin)
L'emendamento non è approvato.
Metto ora in votazione l'articolo 24. La votazione è aperta. La
votazione è chiusa.
Presenti, votanti e favorevoli: 35
L'articolo 24 è approvato all'unanimità.
Articolo 24bis: emendamento dell'assessore Sapinet, consiglieri
Carrel e Rollandin, più un sub-emendamento della Lega. Metto in
votazione prima il sub-emendamento... la parola all'assessore
Sapinet.
Sapinet (UV) -
Solo due considerazioni, è l'emendamento
sul
voucher
del quale abbiamo già più volte parlato,
dotazione finanziaria 300 mila euro, consapevoli che potrebbero non
essere sufficienti ma poi strada facendo, in base all'evoluzione
della pandemia e in base alle varie fasi di bilancio o nuove o
altre opportunità, vedremo di integrare queste risorse.
Presidente -
La parola al consigliere Planaz.
Planaz (LEGA VDA) -
Con questo sub-emendamento andiamo
solo a chiedere di fare un passaggio in Commissione: "al comma 3
dell'articolo 24bis, dopo le parole "la Giunta regionale definisce,
con la propria deliberazione" vengono inserite le parole: "previo
parere della Commissione consiliare competente"".
Presidente -
La parola al consigliere Carrel.
Carrel (PA) -
Come gruppo, abbiamo sottoscritto sia
l'emendamento che il sub-emendamento, l'Assessore ci ha presentato
l'emendamento qualche giorno prima dell'inizio del Consiglio e ci
vede assolutamente favorevoli a reintrodurre o, meglio,
rifinanziare la misura dei
voucher
anche se, come abbiamo
già detto ieri durante il dibattito, durante la discussione del
nostro ordine del giorno, 300 mila euro molto difficilmente sono
sufficienti a soddisfare la domanda, quindi sarà sicuramente
necessario andare a rimpinguare questo fondo. D'altro canto andiamo
a togliere delle risorse al fondo per la monticazione e l'Assessore
ci ha detto che comunque i 2 milioni e 700 sono sufficienti, ma
speriamo che comunque vengano ristabiliti i 3 milioni in modo da
dare risposte a tutti gli agricoltori.
Già nella riunione con il Capogruppo anche della Lega e
l'Assessore avevamo sollevato la questione che sarebbe stato utile
passare in Commissione questa nuova delibera di Giunta, anche
perché ci è stata espressa la volontà magari di modificare un po'
alcuni prodotti da introdurre nell'allegato, quindi credo che sia
veramente necessario, nell'ottica anche della buona collaborazione
che c'è stata sulla legge n. 15, andare a lavorare in questa
direzione e mi auspico che l'Assessore confermi anche questa nostra
volontà e l'idea di dare veramente vita a questo voucher in modo
diverso ma collaborativo anche con le opposizioni.
Presidente -
La parola all'assessore Sapinet.
Sapinet (UV) -
In base agli approfondimenti, un passaggio
in Commissione rischierebbe di allungare i tempi e di non essere
operativi fin dall'inizio. Per quello che riguarda il discorso dei
prodotti, sicuramente recepiamo tutte le varie sollecitazioni che
sono arrivate nel corso delle varie iniziative. Pertanto diventa
difficile, proprio per un livello di tempistica, andare a fare un
passaggio in Commissione, mentre sicuramente siamo a favore della
riproposizione della misura.
Presidente -
Ha chiesto la parola il consigliere Planaz,
ne ha facoltà.
Planaz (LEGA VDA) -
Volevo confermare che anche noi siamo
favorevoli a questa misura, ma io penso che un passaggio in
Commissione non ci crei nessun ritardo proprio perché questa misura
è nata in pieno periodo pandemico, è nata sotto un certo aspetto e,
secondo me, un passaggio in Commissione è proprio obbligatorio. Noi
voteremo a favore se questo passaggio in Commissione viene fatto,
dove potremo andare ad approfondire le criticità e anche gli
aspetti per dare una misura che sia efficiente, perché, come lei ha
detto ieri, è favorevole, è molto contento dei risultati, però è
una delle poche misure che non ha "attirato" tutti i soldi
stanziati ed è per questo che, secondo noi, ci va un ulteriore
approfondimento, nient'altro. Io penso che ad avere un passaggio in
Commissione non ci sia nulla di male.
Presidente -
La parola al consigliere Manfrin.
Manfrin (LEGA VDA) -
Assessore, è particolarmente curioso
sentire fare questo passaggio rispetto all'allungamento dei tempi
ed è particolarmente curioso perché io ho sentito con le mie
orecchie ma non c'ero solo io, c'era il collega Carrel, c'era anche
la collega Guichardaz quando lei, presentandoci l'emendamento, ci
disse: "no, ma facciamo un passaggio in Commissione", quindi o
qualcuno le ha suggerito di fare così oppure lei durante la notte,
in un intenso attacco di
pavor nocturnus
ha deciso, sponte
sua, che forse il passaggio in Commissione magari le avrebbe tolto
non so che cosa, non so quale problema o non so quale criticità
avrebbe creato, però, Assessore, lei porti pure avanti quello che
ritiene più opportuno ma si ricordi una cosa: che quando poi
presenta di fronte a dei Capigruppo in maniera ufficiale una
proposta e dice delle cose, se poi quelle cose non sono quelle che
lei ha detto, chi perde credibilità è lei e non certo noi.
Presidente -
Metto in votazione prima il sub-emendamento
della Lega e poi l'emendamento. Votiamo il sub-emendamento. La
votazione è aperta. La votazione è chiusa.
Presenti: 35
Votanti: 16
Favorevoli: 16
Astenuti: 19 (Barmasse, Bertin, Bertschy, Caveri, Chatrian,
Cretier, Grosjacques, Jean-Pierre Guichardaz, Jordan, Lavevaz,
Malacrinò, Marguerettaz, Marquis, Marzi, Padovani, Restano,
Rosaire, Sapinet, Testolin)
Il sub-emendamento non è approvato.
Metto ora in votazione l'emendamento... ha chiesto la parola il
consigliere Carrel, ne ha facoltà.
Carrel (PA) -
Per esprimere il mio personale disappunto
per questo voto che veramente non mi aspettavo, perché, in realtà,
l'idea era proprio quella di cercare di collaborare per prolungare
questa misura e collaborare con la Giunta e l'Assessore perché era
proprio questo l'intento credo anche suo nel venire con i
Capigruppo dell'opposizione a esporre questa misura, che comunque
ci vede convinti e firmatari e quindi la voteremo, però credo che
questo sia un atto di forza non dovuto che cambia veramente a
livello di tempo poco, sennò niente e credo sia una brutta pagina e
me ne dispiaccio personalmente, però comunque confermo la bontà di
questo emendamento che abbiamo firmato e comunque voteremo
nonostante questa mia premessa.
Presidente -
La parola all'assessore Sapinet.
Sapinet (UV) -
Solo per precisare che era un discorso
legato alle tempistiche e che il passaggio in Commissione che
avevamo ipotizzato era comunque una presa d'atto di un'analisi
tecnica perché il lavoro degli uffici andava a spulciare - ed è
quello che stanno facendo - i vari prodotti, soprattutto le loro
origini come si era detto più volte qui. Trattandosi di una presa
d'atto che ci avrebbe fatto perdere comunque giorni preziosi, da lì
la scelta in condivisione con i colleghi della III Commissione.
Presidente -
La parola al consigliere Aggravi.
Aggravi (LEGA VDA) -
Solo per esprimere una
considerazione: noi sulla legge n. 15 ci eravamo astenuti e avevamo
specificato le motivazioni dell'astensione su questa misura,
soprattutto pensavamo, a fronte della presentazione di questo
emendamento, di poter trovare una logica alla possibilità di far
passare in Commissione una delibera su cui esprimere non una presa
d'atto, ma comunque anche un'opinione e un ulteriore passaggio dove
la Commissione avrebbe potuto apportare una serie di migliorie e da
parte nostra almeno anche un contributo e un avvicinamento su una
misura di cui già anche al tavolo Covid avevamo esposto delle
perplessità e mi sembra che, come si dice in gergo, il tiraggio
abbia dimostrato che queste perplessità non sono poi così
infondate.
Sul discorso delle tempistiche, Assessore, mi permetta di
esprimere una considerazione tecnica e anche di esperienza: ho
visto pareri non su deliberazioni ma su leggi dati in fretta, in
furia e soprattutto rapidamente, perché, quando c'è la volontà, non
solo politica ma anche degli uffici ma soprattutto anche degli
Assessori, le cose si fanno in fretta e spiace che spesso e
volentieri questa fretta l'abbiamo vista non quando c'era una vera
necessità di comunità ma quando c'erano altre necessità. Ora, dire
che, per ragioni di tempistiche, il sub-emendamento non può essere
accettato, questa è una considerazione che lei esprime, ne
prendiamo atto anche e non soprattutto per questa votazione, ma
anche nel prosieguo, perché se abbiamo visto in alcune esperienze,
e ne cito un'altra, sulla legge relativa ai contributi conto
interessi per quello che riguarda i finanziamenti la II Commissione
aveva chiesto un passaggio in Commissione ed erano, tra l'altro, i
colleghi di maggioranza a essere stati i proponenti di quella
soluzione, noi ci eravamo favorevolmente espressi. Oggi vedere
questo passaggio mi sembra che segni una scelta di non voler
collaborare, quindi se ne assume lei
in primis
la
responsabilità, ma direi tutto il Governo. Abbiamo assistito - e
poi magari lo diremo anche alla fine - su una serie di cose a un
cambio di passo, ne prendiamo atto e non so se a rimetterci sarà la
maggioranza, il Governo o forse tutta la comunità valdostana.
Presidente -
La parola al consigliere Manfrin.
Manfrin (LEGA VDA) -
Ho cercato di decifrare quanto testé
farfugliato dall'Assessore in giustificazione del suo mancato
accoglimento del sub-emendamento. In realtà, quella che io penso è
una cosa molto semplice: che l'Assessore abbia, con una serie di
enjambements
linguistici, tentato di dire che la democrazia
probabilmente è un fastidioso orpello che forse va superato. Magari
la segni e può utilizzarla in qualche altra occasione, perché vede,
quando lei ha condiviso con noi questo emendamento, ci ha spiegato
che era lei che sollecitava un passaggio in Commissione per dire:
"vediamo di centrare nella maniera migliore possibile questa misura
per far sì che si vada a definirla in maniera specifica sui
prodotti valdostani per tutelare quello che il collega Planaz e
quello che il gruppo Lega ha sempre sostenuto all'interno di
quest'aula. Lo scopo quindi era quello di andare a fare un lavoro
in Commissione che permettesse di centrare questa misura nella
maniera migliore possibile sui prodotti valdostani: questo è stato
detto da lei
in primis
.
Ora, lei ha detto di aver fatto un passaggio con i colleghi
della III Commissione. Io non so quali colleghi della III
Commissione lei abbia consultato, ma io so che in III Commissione
ci sono il collega Distort e il collega Planaz che non mi risulta,
probabilmente magari non me l'hanno detto, o nella notte vi siete
sentiti... però non mi risulta abbiano avuto un colloquio con lei.
Vedo i miei dirimpettai dall'altra parte, c'è un altro collega
della III Commissione che ha avuto con lei un colloquio mi pare di
capire dai cenni che vengono fatti, quindi io non so con quali
colleghi della III Commissione lei abbia fatto il punto.
Allora, se per lei è un fastidio approvare - faccio un esempio -
una delibera il lunedì in Giunta o il venerdì, come solitamente
accade, e poi fare un passaggio nella Commissione competente il
martedì, mi pare che il giorno della III sia il martedì, se questo
è un fastidio, fa bene, non infastidisca e non rallenti nessuna
delle sue iniziative. A questo punto vedremo però se effettivamente
questi fastidi sono così importanti su altri provvedimenti perché i
passaggi in Commissione non servono per avere una presa d'atto, la
Commissione non è a servizio suo, la Commissione è a servizio di
tutta la comunità valdostana e la Commissione serve perché tutti i
rappresentanti, tutti i Commissari e chi vuole partecipare possano
dire la sua e possano migliorare un provvedimento e c'è una storia
molto ampia, a cominciare da questa legislatura ma anche nella
precedente, nella quale nelle Commissioni si sono elaborati degli
emendamenti o delle correzioni che hanno migliorato le delibere che
erano arrivate in discussione, emendamenti senza colore politico
perché sono arrivati dalla maggioranza così come dall'opposizione.
Se lei questo passaggio ritiene di saltarlo, allora lei ritiene di
avere la scienza in fusa e ritiene che lei tutte le misure che
proporrà d'ora in poi, non avranno bisogno di alcun vaglio e di
alcun confronto, perché lei sa esattamente e precisamente che cosa
serve. Bene, lo valuteremo e vedremo di valutare anche il suo
lavoro in relazione a questo.
Presidente -
Possiamo mettere in votazione? Metto in
votazione l'articolo 24bis. La votazione è aperta. La votazione è
chiusa.
Presenti: 35
Votanti: 22
Favorevoli: 22
Astenuti: 13 (Aggravi, Brunod, Distort, Foudraz, Ganis, Erika
Guichardaz, Lavy, Manfrin, Minelli, Perron, Planaz, Sammaritani,
Spelgatti)
L'articolo è approvato.
Passiamo ora all'articolo 25, lo metto in votazione. La
votazione è aperta. La votazione è chiusa.
Presenti: 35
Votanti: 33
Favorevoli: 33
Astenuti: 2 (Erika Guichardaz, Minelli)
L'articolo è approvato.
Metto in votazione l'articolo 26. La votazione è aperta. La
votazione è chiusa.
Presenti: 35
Votanti: 35
Favorevoli: 19
Astenuti: 16 (Aggravi, Baccega, Brunod, Carrel, Distort,
Foudraz, Ganis, Erika Guichardaz, Lavy, Manfrin, Minelli, Perron,
Planaz, Rollandin, Sammaritani, Spelgatti)
L'articolo è approvato.
Metto in votazione l'articolo 27. La votazione è aperta. La
votazione è chiusa.
Presenti: 35
Votanti: 19
Favorevoli: 19
Astenuti: 16 (Aggravi, Baccega, Brunod, Carrel, Distort,
Foudraz, Ganis, Erika Guichardaz, Lavy, Manfrin, Minelli, Perron,
Planaz, Rollandin, Sammaritani, Spelgatti)
L'articolo è approvato.
Metto in votazione l'articolo 28. La votazione è aperta. La
votazione è chiusa.
Presenti, votanti e favorevoli: 35
L'articolo è approvato all'unanimità.
Articolo 29. La parola al consigliere Distort.
Distort (LEGA VDA) -
Solo per esprimere la posizione
della Lega in merito ai contenuti di questo articolo. Il Priorato
di Saint-Bénin risale all'anno Mille, data non certa ma sicuramente
collocabile agli inizi del XI secolo a opera dei Benedettini di San
Benigno di Fruttuaria, quindi parliamo della più antica costruzione
in quella parte della città dopo le vicine mura romane, insomma un
edificio di grandissimo pregio storico e culturale che ha percorso
mille anni di storia della città. Ricordo che su tali presupposti,
agli inizi del 2019 in aula il gruppo Lega raccomandava, in merito
al recupero dell'area del Saint-Bénin, una procedura di concorso di
idee che, oltre alla corretta valorizzazione del bene culturale,
collocasse l'intervento all'interno di una visione più ampia basata
sui principi della rigenerazione urbana della parte di città in
questione. L'iniziativa qui richiamata dall'articolo 29 non
rispetta nulla di tutto ciò, oltretutto, alla luce del valore
storico, culturale e semantico di questo edificio, non ci
riconosciamo in un'iniziativa che lo trasformi in una
dépendance
di un fabbricato dei recenti anni Sessanta. Tutto
ciò premesso, il voto della Lega a questo articolo sarà
contrario.
Presidente -
La parola al consigliere Rollandin.
Rollandin (PA) -
Solo per ricordare con quale... abbia
avuto il collega in diverse occasioni insistito sull'esigenza di
tenere un Saint-Bénin che ricordasse la storia, non solo ma che
abbia un'attinenza con il futuro, e questa era l'applicazione che
aveva sortito diverse occasioni di dibattito sul Saint-Bénin.
Adesso il Saint-Bénin per una parte è stato recuperato, adesso qui
si tratta di capire che cosa si vuole fare alla fine del
Saint-Bénin, perché qui "l'immobile, una volta recuperato, sarà
destinato a servizi residenziali e di assistenza per studenti".
Questo è quanto l'articolo 29 dice, quindi io qui non ho avuto
altre occasioni per sapere come verrà interpretata questa parte,
che non è esattamente quello che era stato in qualche modo
concordato già un po' di mesi fa, per non dire qualche anno fa,
quindi è evidente che l'attenzione su questo bene c'è e deve
esserci, adesso sul futuro io leggo quello che è scritto qui,
quindi se c'è un chiarimento, non sarebbe male perché anche un
approfondimento... visto che non è così urgente, sarebbe bene avere
la possibilità di riprendere un dialogo che era stato fruttuoso. Io
quindi chiederei di non rimanere a questa semplice organizzazione
ma di riprendere il tema da dove si era lasciato in quel
momento.
Presidente -
Ha chiesto la parola l'assessore Caveri.
Caveri (AV-VdA Unie) -
Come l'allora presidente Rollandin
sa bene, c'è un legato legato a Saint-Bénin, quindi di Saint-Bénin
non si può fare quello che si può e quell'indicazione presente
nell'articolo è esattamente l'unico uso che si può fare di
Saint-Bénin, cioè deve essere destinato, come anticamente
raccontato dal Consigliere poco fa, era un collegio che è passato
attraverso diverse tappe, diversi ordini religiosi, quindi il
Comune di Aosta, che è depositario ancora di questo legato, l'ha
dato a disposizione alla Regione per un allargamento del Convitto
Federico Chabod e anche per un uso poi di questi locali che sarà a
beneficio della popolazione, quindi è chiaro che oggi non si può
immaginare di avere un'altra destinazione. Diversa è la questione
posta a suo tempo riguardo al futuro del Manzetti, che verrà deciso
nelle prossime settimane con una delibera di Giunta, è una
valutazione dei costi eccessivi rispetto al Manzetti di una messa a
norma sismica ed energetica, nel senso che è un immobile vecchio,
quindi è chiaro che su quell'immobile, sul quale non si potranno
usare, per una questione di tempistica, i fondi del PNRR perché il
PNRR corre troppo in fretta e, tra l'altro - ne parleremo
probabilmente in qualche occasione -, c'è una visione rispetto
all'utilizzo dei fondi per l'edilizia scolastica che è veramente
grottesco, perché si prevede che la progettazione la faccia il
Ministero e non né gli Enti locali, né la Regione, cioè siamo di
fronte a una situazione abbastanza ridicola. Ora, è del tutto
evidente che oggi immaginare di tirar giù il Manzetti, come
probabilmente dovrà essere fatto proprio per una questione di
intelligenza e di costi, costa molto di più rifare la struttura
attuale, piuttosto che fare una struttura più moderna, il problema
vero oggi nella città di Aosta, tanto per essere chiari, perché non
si può essere boia e l'impiccato, tutti dicono che bisogna fare le
scuole al centro perché c'è il commercio, al centro perché gli
studenti hanno... no, ma lo sto dicendo in senso generale, non
rispetto all'osservazione che hai fatto tu, Augusto, quindi è del
tutto evidente, e mi riferisco in particolare a quest'idea di dire:
"va beh, spazziamo via il Manzetti e non rifacciamo una scuola lì",
io devo dirvi che in tutti gli incontri che noi abbiamo avuto con
Aosta, e lo dico con grande serenità avendo una profondissima stima
per il Sindaco e anche per molti degli Assessori con cui ci siamo
seduti attorno a un tavolo, che il discorso rispetto al quali oggi
non volevo far perdere il tempo sulle palestre ma è esattamente la
stessa storia, cioè perché alla fine dobbiamo fare le palestre
distanti dalle scuole? Per la semplice ragione che, quando si
ragiona con il Comune di Aosta, il Comune di Aosta, a mio avviso,
per un'impostazione politica condivisibile per la maggioranza che
governa Aosta, non vuole occupazione del suolo pubblico, cioè non
vuole nuove costruzioni. Peraltro va detto che non è un'idea così
peregrina, perché comunque nei soldi che ci arriveranno
dall'edilizia scolastica dal PNRR si prevedono solo ricostruzioni,
cioè non si prevedono costruzioni nuove, sono privilegiati
l'abbattimento delle costruzioni scolastiche già esistenti e la
ricostruzione.
Allora io capisco, ed era questa la condivisione della citazione
che lei ha fatto nel corso della discussione generale, cioè è
chiaro che se lì saremo obbligati, o saranno obbligati perché i
tempi di costruzione sono talmente biblici che probabilmente sarò
al Père Laurent, se la logica è quella di ricostruire lì, perché
non si trovano altre aree se non farle in un posto dove poi
dobbiamo avere i collegamenti, i pullman e tutte queste storie? Se
così fosse, è del tutto evidente che la costruzione che andrà fatta
alle nostre spalle dovrà avere una costruzione diversa da quando fu
fatto il Manzetti, è chiaro che il Manzetti ha in qualche modo
mortificato il Saint-Bénin, è del tutto evidente, è costruito in
maniera assolutamente attigua. Ora, io credo che si potranno
trovare delle soluzioni e voglio rassicurare sul fatto che questa
norma va nella logica di un lavoro che è già molto avanzato, perché
lo studio di fattibilità o come diavolo si chiama - qui Marzi
dovrebbe correggermi - è già stato fatto, quindi si è già molto
avanti con il Saint-Bénin. È del tutto evidente che bisognerà fare
un ragionamento anche sul Manzetti, però nel quadro complessivo di
un ragionamento.
Presidente -
La parola al consigliere Distort.
Distort (LEGA VDA) -
Prendo atto di quanto dice,
Assessore, però innanzitutto, quando parlo di
dépendance
di
un fabbricato dei recenti anni Sessanta, parlo del fatto che
l'obiettivo, da com'è scritto qui, "al fine di destinarlo a servizi
convittuali, assistenziali, ausiliari all'istruzione".
"Convittuali" vuol dire che c'è il convitto vicino, quello è
l'edificio degli anni Sessanta e diventa un ampliamento,
un'espansione di quello.
Mi permetta di esprimere le mie perplessità, anche perché, come
ha ricordato il collega Rollandin, c'è stato un ampio dibattito in
aula. C'è stato tutto questo dibattito in aula all'inizio del 2019
con varie posizioni al quale poi ha fatto seguito una conclusione
che era esattamente quella di impostare un concorso di idee che
desse valorizzazione del bene culturale e lo collocasse all'interno
di una visione più ampia basata sui principi della rigenerazione
urbana. Questo è il mandato del Consiglio, poi l'allora Giunta e
l'allora Assessore hanno preso tutta una serie di iniziative ed è
andata avanti in interlocuzioni con il Comune di Aosta. Oggi da
questa parte c'è il Consiglio che si sta esprimendo, lì c'è la
Giunta. Noi siamo in una seduta consiliare e quello che io voglio
ribadire è richiamare una volontà del Consiglio...
(intervento di un Consigliere, fuori microfono)
...
sì, ma i concetti sono questi, certo che si fa il
concorso di idee, è stato organizzato e definito dalla Giunta, ma
con criteri che non hanno corrisposto alla volontà dell'Aula ed è
per questo che oggi noi non possiamo riconoscerci in questa
posizione per coerenza con l'Aula e per coerenza alle idee che
avevamo allora. Aggiungiamo anche una visione dal punto di vista
del concetto di rigenerazione urbana e un concetto di tutela e di
valorizzazione di un bene culturale, aggiungiamo tutti questi
ingredienti e arriviamo a questa nostra condizione di coerenza.
Presidente -
Metto in votazione l'articolo 29. La
votazione è aperta. La votazione è chiusa.
Presenti: 35
Votanti: 33
Favorevoli: 22
Contrari: 11
Astenuti: 2 (Carrel, Rollandin)
L'articolo è approvato.
Metto in votazione l'articolo 30. La votazione è aperta. La
votazione è chiusa.
Presenti, votanti e favorevoli: 35
L'articolo è approvato all'unanimità.
Metto in votazione l'articolo 31. La votazione è aperta. La
votazione è chiusa.
Presenti, votanti e favorevoli: 35
L'articolo è approvato all'unanimità.
Metto in votazione l'articolo 32. La votazione è aperta. La
votazione è chiusa.
Presenti, votanti e favorevoli: 35
L'articolo è approvato all'unanimità.
Metto in votazione l'articolo 33. La votazione è aperta. La
votazione è chiusa.
Presenti: 35
Votanti: 19
Favorevoli: 19
Astenuti: 16 (Aggravi, Baccega, Brunod, Carrel, Distort,
Foudraz, Ganis, Erika Guichardaz, Lavy, Manfrin, Minelli, Perron,
Planaz, Rollandin, Sammaritani, Spelgatti)
L'articolo è approvato.
Metto in votazione l'articolo 34. La votazione è aperta. La
votazione è chiusa.
Presenti: 35
Votanti: 19
Favorevoli: 19
Astenuti: 16 (Aggravi, Baccega, Brunod, Carrel, Distort,
Foudraz, Ganis, Erika Guichardaz, Lavy, Manfrin, Minelli, Perron,
Planaz, Rollandin, Sammaritani, Spelgatti)
L'articolo è approvato.
Metto in votazione l'articolo 35. La votazione è aperta. La
votazione è chiusa.
Presenti: 35
Votanti: 19
Favorevoli: 19
Astenuti: 16 (Aggravi, Baccega, Brunod, Carrel, Distort,
Foudraz, Ganis, Erika Guichardaz, Lavy, Manfrin, Minelli, Perron,
Planaz, Rollandin, Sammaritani, Spelgatti)
L'articolo è approvato.
Metto in votazione l'articolo 36. La votazione è aperta. La
votazione è chiusa.
Presenti: 35
Votanti: 19
Favorevoli: 19
Astenuti: 16 (Aggravi, Baccega, Brunod, Carrel, Distort,
Foudraz, Ganis, Erika Guichardaz, Lavy, Manfrin, Minelli, Perron,
Planaz, Rollandin, Sammaritani, Spelgatti)
L'articolo è approvato.
Metto in votazione l'articolo 37. La votazione è aperta. La
votazione è chiusa.
Presenti: 35
Votanti: 34
Favorevoli: 19
Contrari: 15
Astenuti: 1 (Baccega)
L'articolo è approvato.
Metto in votazione l'articolo 38. La votazione è aperta. La
votazione è chiusa.
Presenti: 35
Votanti: 19
Favorevoli: 19
Astenuti: 16 (Aggravi, Baccega, Brunod, Carrel, Distort,
Foudraz, Ganis, Lavy, Erika Guichardaz, Manfrin, Minelli, Perron,
Planaz, Rollandin, Sammaritani, Spelgatti)
L'articolo è approvato.
All'allegato n. 1 c'è l'emendamento dell'assessore Sapinet,
consiglieri Carrel e Rollandin. Possiamo mettere in votazione?
Mettiamolo in votazione. La votazione è aperta. La votazione è
chiusa.
Presenti: 35
Votanti: 22
Favorevoli: 22
Astenuti: 13 (Aggravi, Brunod, Distort, Foudraz, Ganis, Erika
Guichardaz, Lavy, Manfrin, Minelli, Perron, Planaz, Sammaritani,
Spelgatti)
L'emendamento è approvato.
Metto in votazione l'allegato n. 1. La votazione è aperta. La
votazione è chiusa.
Presenti: 35
Votanti: 19
Favorevoli: 19
Astenuti: 16 (Aggravi, Baccega, Brunod, Carrel, Distort,
Foudraz, Ganis, Erika Guichardaz, Lavy, Manfrin, Minelli, Perron,
Planaz, Rollandin, Sammaritani, Spelgatti)
L'allegato n. 1 è approvato.
Metto in votazione l'allegato n. 2. La votazione è aperta. La
votazione è chiusa.
Presenti: 35
Votanti: 19
Favorevoli: 19
Astenuti: 16 (Aggravi, Baccega, Brunod, Carrel, Distort,
Foudraz, Ganis, Erika Guichardaz, Lavy, Manfrin, Minelli, Perron,
Planaz, Rollandin, Sammaritani, Spelgatti)
L'allegato n. 2 è approvato.
Metto ora in votazione la legge nel suo insieme... la parola al
consigliere Baccega.
Baccega (GM) -
Brevissima dichiarazione di voto,
Presidente...
Presidente -
Abbiamo deciso di fare dopo.
Baccega (GM)
- Va bene, facciamo dopo.
Presidente -
Metto in votazione. La votazione è aperta.
La votazione è chiusa.
Presenti: 35
Votanti: 19
Favorevoli: 19
Astenuti: 16 (Aggravi, Baccega, Brunod, Carrel, Distort,
Foudraz, Ganis, Erika Guichardaz, Lavy, Manfrin, Minelli, Perron,
Planaz, Rollandin, Sammaritani, Spelgatti)
La legge di stabilità è approvata.
Sospendiamo per arieggiare i locali.
La seduta è sospesa dalle ore 17:10 alle ore 17:29.
