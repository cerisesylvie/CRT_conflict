Classificazione
(Nessuna classificazione presente)


Trascrizione informale del dibattito dell'aula
Oggetto del Consiglio n. 158 del 30 luglio 1970 - Resoconto
OGGETTO N. 158/70 - Disegno di legge regionale concernente:
"Autorizzazione alla spesa per ricerche e studi tecnici integrativi
e di aggiornamento necessari per la redazione degli strumenti di
programmazione regionale (Piani di sviluppo
economico-sociali)".
Montesano (
P.S.D.I.)
- Relatore il Presidente
della Giunta.
Dujany
(
D.P.)
- È un provvedimento di legge
che chiede al Consiglio l'autorizzazione della spesa di 25 milioni
per ricerche e studi tecnici integrativi e aggiornamenti necessari
per la redazione degli strumenti per la programmazione
regionale.
L'Amministrazione regionale, già nel passato, è stata
interessata a questi studi attraverso lavori fatti da vari Enti che
sono oramai superati e hanno necessità di un certo adeguamento e di
un certo aggiornamento.
Si ritiene opportuno di provvedere a questo aggiornamento anche
perché è stato chiesto dal Comitato Esecutivo della Programmazione
che ha preparato nel giugno del 1970 un rapporto preliminare al
programma socio-economico regionale per il 1971/1975.
Riteniamo di poter fare questo lavoro avvalendoci di tecnici
durante questo periodo estivo, in modo da poter avere, speriamo
nell'autunno, alcune proposte indicative e programmatiche che
possano dare delle indicazioni sufficientemente chiare per
impostare il bilancio della Regione su alcuni indirizzi di
carattere programmato: vecchio problema che ogni Giunta e ogni
Consiglio si pone alla vigilia dell'approvazione della discussione
del bilancio regionale e che speriamo di poter avviare con questo
nuovo bilancio, come erano già stati gli impegni in corso.
Montesano (
P.S.D.I.)
- Chi chiede la parola? Il
Consigliere Tonino.
Tonino (
P.S.I.U.P.)
- Per la verità è da tanti
anni che si sente parlare del Comitato Tecnico della
Programmazione, però questo comitato, io mi chiedo che cosa ha
fatto e che cosa ha portato avanti fino a oggi.
Ha fatto certe ricerche, certi studi di carattere tecnico, avrà,
io penso, in base a certi studi di carattere economico sociale,
visto anche in prospettiva il futuro della Valle d'Aosta ma...
questo cosa si è fatto fino a ora.
Io non dico che ha fatto niente, dico solo che ha fatto
pochissimo per colpa di chi? Per colpa di chi non voleva
programmare in un certo senso o di chi non voleva recepire alcune
indicazioni, fra l'altro molto frammentarie, così che tutto il
lavoro fatto di studi, sulla carta, di indagini, arrivati al 1970,
erano ormai già sorpassati nel tempo, come è stato confermato
tutt'ora dal Presidente della Giunta.
E così il Comitato della Programmazione, e so che certi problemi
li aveva anche afferrati abbastanza bene ma non tradotti in pratica
a chi di dovere doveva farlo, tutto è fallito miseramente.
La relazione al disegno di legge dice che il Comitato Consultivo
per la Programmazione Regionale ha preparato nel giugno di
quest'anno un rapporto preliminare al programma economico regionale
1971-75 che prevede una terza fase di formulazione dello stesso,
inerenti a indagini relative alla situazione attuale, alle tendenze
in atto e alle prospettive future.
Leggendo questo c'è da chiedere quali siano state le due fasi
precedenti a questa terza e sarebbe bene che i Consiglieri
sapessero tutto; quale sia stata la programmazione di quegli anni
passati altrimenti, senza voler criticare nessuno, chiederci a cosa
sia servito fino a ieri un certo tipo di programmazione.
Forse, che sul piano dell'industrializzazione si sia prevista la
programmazione, abbia previsto che a Saint Vincent venga fuori uno
stabilimento chiamato Fera, forse che sul piano della sanità,
riguardo a opere ospedaliere, si sia previsto che sempre a Saint
Vincent dovesse sorgere un nuovo ospedale che è negativo nei
riguardi della distribuzione della popolazione.
Per prima cosa, in secondo luogo, la scelta di Saint Vincent è
all'opposto del buon senso... questo comitato aveva forse previsto
che nella sola città di Aosta ci sono centinaia e centinaia di
famiglie che vivono in alcune case che sono orrende, per cui si
doveva dar loro la possibilità di trovare altri alloggi, altre case
con dei fitti che gli operai potessero pagarli senza dover fare la
fame per pagare l'affitto e molte altre cose che dovranno essere
affrontate e che sarebbe bene sapere se il Comitato della
Programmazione le avesse almeno solo sfiorate, altrimenti non c'è
un preciso impegno sia da parte dell'Ufficio del Piano e degli
organi esterni sia da parte di chi traduce le indicazioni, in
pratica a cosa serve un nuovo carrozzone?
Io sono d'accordissimo su tutto quanto recita questa relazione e
dirò anche che è una relazione che, se si affronta con volontà,
porterà senz'altro alcuni cambiamenti, specie alcune scelte che
dovranno però essere ben definite, se si vuole veramente orientare
verso il progresso della società valdostana in un senso di sviluppo
culturale e civile.
Molti sono i problemi da affrontare con una certa celerità, ma
se la celerità vuol dire l'esperienza passata e allora è inutile
stare qui a perdere tempo, si continui pure ad andare avanti alla
giornaliera come si è fatto fino a oggi.
Così i problemi si ammucchiano, alcuni non vengono affrontati,
in un modo, alcuni vengono affrontati in un modo disorganico e
tutto il programma inerente al rapporto preliminare socio-economico
regionale, che ho letto e riletto con molta attenzione, e che,
confesso, è un programma di un certo valore, anche se non ci sono
quelle cose che la società proletaria vorrebbe, tutto finirebbe per
lasciar le cose allo stato primitivo e anche questi orientamenti
della programmazione finirebbero per invecchiare senza portare al
popolo valdostano alcun beneficio.
Io penso che il banco di prova maggiore di questa Giunta sia
proprio questo: questa Giunta ci può qualificare o meno con questo
suo impegno. In Valle d'Aosta in modo particolare, noi vogliamo
ricordare il centro sinistra passato, che è stato sconfessato e
rilegato in un angolo e, se questa Giunta, a parere di noi
social-proletari, non è ancora espressione di una vera democrazia
popolare ma affronta in modo organico questo grosso problema, non
fra dieci anni ma presto, tenendo conto di tutti coloro che possono
portare un contributo di partecipazione per far cambiare le cose,
tenendo conto delle spinte innovatrici che vi sono nei vari
movimenti che scuotono il Paese e che rappresentano la parte più
genuina della società, questa Giunta ha la possibilità di
qualificarsi, anche se per noi social-proletari essa non
rappresenta con la sua ideologia il movimento operaio e contadino,
non per puri scopi integrativi della società ma che, a differenza
del centro sinistra, anche se permangono delle discriminazioni a
sinistra, è per me un passo avanti verso problemi urgenti.
Montesano (P.S.D.I.)
- Chi altri chiede la
parola? Consigliere Ramera.
Ramera (D.C.)
- Ho appreso dai giornali che è stato fatto
un nuovo Comitato di Programmazione. Dato che il Consigliere Tonino
parlava adesso di discriminazioni a sinistra, ritengo, dai nomi che
mi sono stati fatti, che esistano o siano state fatte delle
discriminazioni da altra parte, perché almeno non tutti quelli che
facevano parte del Comitato della Programmazione meritavano di
essere presi a pedate, soprattutto per il contributo che essi
avevano dato.
Naturalmente è un contributo modesto, ha ragione Tonino, quando
si pensa che questo Comitato della Programmazione è stato fatto, se
non vado errato, nel 1964, se non vado errato e, nello stesso anno,
nasceva la Regione Friuli Venezia Giulia, che ho avuto il piacere
di visitare questa settimana.
Direi che queste visite sono particolarmente interessanti perché
il fascismo aveva inventato i treni popolari per far conoscere alla
popolazione determinate località italiane, io vorrei suggerire al
Presidente del Consiglio di organizzare qualche pullman popolare
per i Consiglieri regionali perché vadano a visitare se non altro
le Regioni consimili, non tutte e cinque le Regioni a Statuto
Speciale, ma almeno le due consimili, per rendersi conto come la
nostra, dopo ventiquattro anni, si trovi a programmare, mentre la
Regione Friuli Venezia Giulia è nata quando nasceva il nostro
Comitato della Programmazione e oggi la prima delle Regioni a
Statuto Speciale, con delle leggi molto inferiori alla nostra, al
nostro Statuto Speciale e, quindi, si vede che è questione di
visioni diverse, di scelte operate politicamente per il benessere
di tutta la popolazione, perché io leggo e approvo quanto si scrive
in questa relazione che non sempre è stato, che all'accrescimento
dei beni materiali non sempre ha corrisposto una altrettanto
soddisfacente evoluzione ai valori della civiltà e che occorre
naturalmente accrescere i beni naturali, ma io vorrei chiedere come
sono stati accresciuti i beni materiali, mancando una
programmazione.
Perché è mancata la prima base, è mancata l'industrializzazione
della nostra Regione, in quanto gli stabilimenti esistenti erano
esistenti anche prima della Regione a Statuto Speciale; quindi
quali scelte ha operato chi ha distrutto questi 24 anni di
autonomia? Io non lo so, perché sono entrato all'ultimo minuto,
così come sarei anche d'accordo dove si dice: "la popolazione
valdostana ha sempre partecipato attivamente alle scelte e alla
conduzione della cosa pubblica". Su questa frase ci sarebbe da dire
parecchio, ci sarebbe da dire che un partito come il nostro, che ha
preso 24 mila voti, con tredici Consiglieri e, pur ammettendo una
probabile emorragia, come è avvenuta in Aosta nelle elezioni
recenti, viene addirittura emarginato come se fossero dei lebbrosi,
tanto è vero che in nessuno degli organismi del Consiglio Regionale
siede un democratico cristiano, questo quando, in qualunque altro
organismo, questo non accade, comunque, su questa legge io sono
pienamene d'accordo, ma io mi chiedo se in sei anni non si è fatto
nulla, programmare fino adesso ha voluto dire occuparsi di sussidi
di ogni genere, di un paternalismo che io imputo a tutti i gruppi
politici, quindi anche al mio  gruppo politico, perché si è
riservato esclusivamente di falciatrici, tetti e balconi,
barbatelle, mucche, alberghi, assistenza. Io vorrei sapere se è
stata operata una sola scelta di programmazione, perché
programmazione è una parola che è stata portata in Italia da quel
gruppo di giovani studenti invitati dal compianto Olivetti a
studiare nell'Università di Harvard in America e, naturalmente, che
quando sono rientrati in Italia hanno propagato queste tesi che
erano giustissime e che dovrebbero essere alla base di ogni
Amministrazione.
Ma io ho dei forti dubbi che accada tutto questo, quando vedo le
altre Regioni a Statuto Speciale, e proprio ieri mi è scappata una
battuta a un amico che discuteva con me di questo, che, se il
confronto può esistere con le altre Regioni consimili, e quando
dico consimili sono il Trentino Alto Adige e il Friuli Venezia
Giulia, che confronto può esistere con noi? È il solo confronto
sciistico che avviene ogni anno tra le tre Regioni alpine, perché
altri confronti non possono esistere, in quanto siamo l'ultima
delle tre Regioni alpine.
Montesano (P.S.D.I.)
- Chi chiede la
parola? Il Vice Presidente Fosson.
Fosson
(
U.V.)
- Non entrerò in merito alla
questione programmazione perché abbiamo avuto più volte occasione
di dire in quest'aula il nostro pensiero in merito alla
programmazione e, quindi, le critiche di quello che non è stato
fatto sono condivise da noi, certamente.
E quando di parla di programmazione, auspichiamo che si faccia
effettivamente qualche cosa nel senso voluto.
Però, vorrei ricordare un attimo al Consiglio e ricordare
particolarmente al Consigliere Ramera che in questo momento mi pare
che faccia anche dell'autolesionismo, nel senso che non si può dire
quello che si è fatto in Valle d'Aosta in 24 anni di autonomia,
perché o uno è cieco, o uno non ha presente quella che era la
situazione della Valle d'Aosta nel momento della Liberazione perché
non si è programmato. Sono d'accordo, la programmazione, noi siamo
d'accordo di fare la programmazione, però, a un certo momento, si
sono fatti due trafori alpini in Valle d'Aosta e, per uno almeno, è
stato largamente sollecitato e c'è stato anche il contributo
dell'Amministrazione regionale a fondo perso, e mi pare che da
queste due opere grandiose, che ci sono state invidiate e su cui
abbiamo avuto delle opposizioni da parte delle province confinanti
piemontesi e, specialmente, da Torino, quindi sono due
realizzazioni che ci sono invidiate dagli altri perché, quando si
parlava del Monte Bianco, si parlava del Fréjus e il Fréjus è
ancora da fare e il Monte Bianco è qualche anno che funziona.
Quindi, sono due grandi problemi.
Quale era la viabilità della Valle d'Aosta al momento della
Liberazione?
Qui, se qualcuno di noi ha percorso e ha percorso tutte le Valli
laterali, si ricorderà, e non andiamo a prendere le ultime Valli
dove si stanno adesso completando le strade ma prendiamo quella di
Gressoney, prendiamo quella di Ayas, prendiamo il Breuil, la Valle
d'Ayas aveva una strada che era consorziale, larga tre metri e
qualche cosa, e tutte queste strade hanno dovuto essere rifatte con
un impegno, allora non c'era l'intervento dello Stato, con un
impegno diretto della Regione, quanti erano i comuni della Valle
d'Aosta non allacciati con il telefono? Quale era la situazione
degli acquedotti? Quale era la situazione delle scuole nei nostri
vari comuni? Tutto questo è stato fatto senza una programmazione
probabilmente, questo ne do atto al Consigliere Ramera.
Però non andiamo a dire che ventiquattro anni di autonomia non
hanno portato nessun progresso in Valle d'Aosta e siamo all'ultimo
piano rispetto alle altre Regioni autonome perché la rete viabile
del Trentino Alto Adige era una rete completa, che esisteva già fin
dal tempo dell'Austria e questa stessa cosa possiamo dire per la
Venezia Giulia, Trieste, tutto questo, Monfalcone, i cantieri di
Monfalcone erano industrie che esistevano, oggi si è fatto di più
perché è una piana che permette uno sviluppo industriale sia come
localizzazione, sia come centro anche di smistamento superiore a
quello che è la Valle d'Aosta.
Su quello possiamo convenire.
Con questo, io sono perfettamente d'accordo di fare dei
confronti, di vedere quello che succede fuori dalla Valle d'Aosta,
vedere di correggere quelle che sono le nostre manchevolezze e
vedere quello che c'è di buono da copiare. Però, mi permetto di
dire che, in certe occasioni, molti altri hanno fatto il discorso
inverso e cioè hanno invidiato certe nostre realizzazioni e hanno
cercato di vedere quello che si faceva in Valle d'Aosta.
Ora, io non voglio dilungarmi di più su questo punto, ma dico
che è giusto che noi mettiamo a punto e a fuoco i problemi che ci
interessano; è giusto che noi, in questo Consiglio, facciamo le
critiche che bisogna fare per dare una maggiore spinta, per creare
degli strumenti più moderni, per dare uno sviluppo più attinente e
più moderno, questo perfettamente d'accordo ma, a un certo momento,
non facciamo noi gli autolesionisti perché, allora, se noi
guardiamo, le situazioni erano diverse e qualche cosa, molto, si è
realizzato in questi 24 anni, non alla perfezione, ci sono molte
manchevolezze, io sono il primo a dirlo, però, guardate che un
grande passo avanti è stato fatto e chi viene in Valle d'Aosta dopo
tanti anni di assenza, questo lo deve riconoscere e, quindi, lo
dobbiamo tenere presente, non per farsi un vanto e non per dormire
su degli allori, perché, effettivamente, in questi ultimi tempi
c'era bisogno di una spinta e di una spinta maggiore e bisogna
mettere in atto dei sistemi moderni, ma, se andiamo a vedere che i
motivi reconditi che hanno portato a questo stato di cose e allora
dovremmo fare una critica che è diversa, che è una critica anche
politica, che è una critica dovuta a una cosa che è sempre esistita
che, purtroppo, è un male della Valle d'Aosta, è che molte volte
guardiamo di più alle cose che ci dividono che non a quelle che
dovrebbero unirci per andare avanti nel progresso.
Quindi, se c'è un auspicio da fare in questo momento, è che,
indipendentemente dal colore politico che ognuno di noi rappresenta
in quest'aula, possiamo discernere quali sono i problemi principali
e dare tutto il nostro apporto per la soluzione e per far fare un
passo in avanti a questi problemi.
Io, in questo senso, ho voluto solo rispondere al Consigliere
Ramera.
Montesano (P.S.D.I.)
- Chi chiede la
parola? La parola al Consigliere Germano.
Germano (
P.C.I.)
- Ma io apprezzo, almeno, ho
apprezzato l'intervento del Consigliere Ramera.
L'unica cosa che devo dire è che questo intervento lo fa adesso
all'opposizione, l'avesse fatto sei mesi fa, sarebbe stato...
(voce in lontananza)
Sì, ma molto abbondantemente devi addossarle al tuo stesso
partito perché, guardiamo alla realtà, è vero che la programmazione
è nata nel 1964, è vero anche che nel 1966, con l'insediamento del
centro sinistra, è stata bloccata. Si sono persi anni, anni e
anni.
Adesso c'è un avvio, questa è la realtà, e chi è che l'ha
bloccato? È la Democrazia Cristiana. C'è poco da fare, noi abbiamo
sollecitato con mozioni, in tutti i modi per poter smuovere per
poter andare avanti e la destra D.C. era quella che si opponeva e,
credi a me Ramera, è anche una delle cause di fondo della rottura
della Democrazia Cristiana.
E poi, quando parli di discriminazione, anche lì bisogna stare
attenti perché? Perché quando è stata fatta questa legge sulle
procedure per la programmazione regionale, siamo stati noi che
abbiamo fatto una battaglia perché nel Comitato Tecnico ci fosse
anche la rappresentanza della minoranza.
E allora voi della Democrazia Cristiana vi siete opposti, avete
detto: "il Comitato Tecnico deve essere una emanazione della
Giunta, deve essere nominato dalla Giunta, il Consiglio non deve
entrarci per niente" e noi a sollecitare che non era giusto, che
era tutto il Consiglio, che dovevano essere rappresentate tutte le
forze politiche.
La storia dice che chi è causa del suo mal pianga sé stesso;
siete stati voi i responsabili di queste cose; voi che avete
impedito questo e adesso dite: "sono... i nostri della Commissione
Tecnica"... e, se emanazione della Giunta deve essere di quella
Giunta, non deve essere di altre Giunte ma io ritengo ancora adesso
che è una cosa sbagliata. Si è tentato di supplire a questo,
investendo la Commissione degli Affari Generali che è diventata di
Urbanistica e Programmazione, perché partecipasse ai lavori della
Commissione Consultiva ed è questo uno degli aspetti che io voglio
far rilevare alla Giunta; questo non è avvenuto.
Non c'è stata una discussione in Commissione Affari Generali,
assieme alla Commissione Consultiva, al Comitato Consultivo. Il
Consiglio è straniato. Secondo me, è sbagliato che la Commissione
Tecnica sia emanazione della Giunta; ci dovrebbe essere anche una
rappresentanza della minoranza ma, dato che questo non si è fatto,
dato che si può vedere di farlo ma per ora non c'è, si era cercato
di risolvere investendo la Commissione Affari Generali e dicendo
che partecipa ai lavori.
Ora, noi siamo d'accordo con questa legge, secondo noi è già uno
spirito diverso, però dovete tener conto che il Consiglio non è
investito per nulla.
È una questione che per ora riguarda solo l'esecutivo e non è la
forma più democratica, bisogna che, se il Consiglio deve domani
adottare un piano, bisogna che il Consiglio partecipi
all'elaborazione di questo piano, possa far presente quelli che
sono i punti di vista che emergono fra le diverse forze
politiche.
Quindi è necessario, secondo me, adesso non si tratta di dettare
legge, si tratta di recuperare del tempo perduto, si tratta di fare
in modo che il Consiglio, almeno attraverso la Commissione Affari
Generali, Finanze e Programmazione, venga investita e che le
diverse forze politiche possano portare avanti quelle che sono le
giuste esigenze che loro rappresentano in questo Consiglio.
Quindi, io direi, bisognerà che la Giunta, se è possibile, sia
anche un pochino più esplicita e il Presidente della Giunta aveva
già parlato della questione, aveva già indicato cosa si intendeva
fare.
Sarebbe bene precisare i tempi, cioè vedere in quanto tempo
questi studi sono fatti e quando verrà riferito in Consiglio.
Bisognerebbe anche tener conto di una questione che il
Presidente della Giunta allora aveva fatto presente, per questi
studi, noi sappiamo che ci sono studenti di statistica, che hanno
cominciato anche un determinato lavoro, che potrebbero essere
interessati, mi ricordo allora il Presidente della Giunta, per
quanto riguarda quelli di Grenoble, ci deve essere un professore di
Grenoble, uno studente francese e uno studente italiano,
possibilmente valdostano, del posto. Dico, ma questi studenti dove
devono indirizzarsi? Io, per esempio, ne conosco quattro o cinque
di diverse opinioni politiche che hanno iniziato degli studi che
tendono in questa direzione.
Bisognerebbe sforzarsi di utilizzarli per arricchire le loro
esperienze e perché domani siano i quadri locali che portano avanti
queste questioni.
Quindi io chiedevo due questioni: la prima, i tempi in cui
avvengono questi studi e, in secondo luogo, dove orientare questi
studenti e, in terzo luogo, e, sottolineerei, il più importante,
come la Giunta ha intenzione di investire anche il Consiglio su
questi problemi, non dico mica nel mese di agosto, dico anche
vedere a settembre come la Giunta intende investire il Consiglio,
in modo che gli apporti siano i più larghi possibili e avvengano il
più largamente possibile.
Chantel
(
P.S.I.)
- Io mi permetterò di fare
qualche osservazione: la critica, quando è costruttiva, è sempre
utile però l'autolesionismo o almeno il non voler riconoscere quel
che si è fatto, è a danno della comunità valdostana.
E allora vorrei ricordare a Ramera poche cose - che,
probabilmente, lui giustamente ha detto. Io è poco tempo che sono
entrato in questa Amministrazione, però le cose che sono di utilità
di tutti e, in molti casi anche in campo nazionale, non possono
essere dimenticate.
Ramera dimentica forse che la Valle d'Aosta rivendica le leggi
sociali, come quelle della silicosi che ha anticipato a favore dei
lavoratori di tutta Italia, una legge diventata nazionale dopo sei
anni che era applicata in Valle d'Aosta.
E questo non si può dimenticare né l'hanno dimenticato le altre
Regioni perché, a suo tempo, la Valle d'Aosta è stata la prima che
ha preso l'iniziativa di fare delle riunioni interregionali, in cui
ha invitato allora le quattro Regioni a Statuto Speciale per
studiare i problemi sociali, proprio di problemi di sanità e di
assistenza e allora potrei andare oltre e non voglio molto
dilungarmi, potrei andare oltre perché io so molte leggi a
cominciare da quella dei libri gratuiti agli studenti, alla legge
sugli invalidi civili, alla... e al centro di medicina preventiva
che ha preceduto l'attuale, diciamo così... di venire incontro alla
popolazione meno abbiente, ai lavoratori, e oggi sono diventati di
attualità, ma la Valle d'Aosta queste cose le ha impostate molti
anni fa e, in certi casi, ha già ottenuto dei risultati positivi;
se poi questi risultati positivi si sono arenati, bisognerebbe
vedere e io non sono qui per dar delle colpe a nessuno, c'è solo
l'augurio che qualunque iniziativa sia presa, sia in campo di
programmazione, tenendo sempre presenti le necessità di venire
incontro alla gente più povera, le necessità dei lavoratori, e
allora, probabilmente, se ci metteremo di buona voglia, qualcosa
otterremo e qualcosa faremo.
E, naturalmente... perché, effettivamente, in questo campo tempo
ne abbiamo perso già perfino troppo.
Ramera (D.C.)
- Molto probabilmente mi sono spiegato
male, credo. Perché non si tratta di fare dell'autolesionismo, io
riprendo la parola detta dall'Assessore Milanesio la volta scorsa,
che a volte si formano delle maggioranze che passano
orizzontalmente attraverso i gruppi politici, quindi, a un dato
momento, noi siamo qua per portare un contributo che va a favore di
quelli che stanno fuori, cioè della popolazione e non nostra,
quindi nessun autolesionismo.
Mi sono permesso di fare dei confronti e scusi il Vice
Presidente Fosson, non è che io voglia polemizzare, per carità, non
avrei occhi se non sapessi i mutamenti avvenuti in Valle d'Aosta,
no? Sarei un cieco.
Però questi mutamenti non crediamo che siano avvenuti solo qui,
sono avvenuti anche in Regioni, intervento certo non della Regione
stessa, dello Stato, diciamo, quindi l'Italia è cambiata
notevolmente, tutta, anche se questo smentisce il gruppo della
sinistra che, a un dato momento, dice che l'Italia non è cambiata
per niente, lei, invece, dice che è cambiata molto in questi 24
anni... no, normalmente si dice che l'Italia non ha accresciuto,
non è cresciuta molto, normalmente si dice, come avrebbe
dovuto.
Guardi che ho visto un Paese socialista nei giorni scorsi, da
cui non abbiamo certo da imparare.
Comunque, noi parlavamo di programmazione, di crescita nel campo
economico che deve essere abbinata a una crescita di civiltà o di
cultura.
Questo chiedevamo. Quindi, d'accordo con il Dottor Chantel
quando dice che dobbiamo pensare alle classi meno abbienti e lo
vedremo in un altro provvedimento come dobbiamo pensare alle classi
meno abbienti, dato che viene subito dopo.
Però, io ritengo che non dobbiamo credere di essere i primi
della classe, quindi di non avere contatti, io, quello che ho
sempre lamentato, questo lo dico come democristiano o come... come
valdostano, quello che ho sempre lamentato sono i veri contatti con
altre Regioni, ma contatti che devono essere veramente di lavoro,
per vedere quello che noi possiamo dare a loro e loro dare a noi,
questo scambio di opinioni.
È vero sì che abbiamo fatto delle leggi sociali, infatti volevo
dirlo, quello dei libri, caro Dottor Chantel, per caso strano chi
ne parla fu quello che lo propose in Consiglio comunale per primo,
poi venne adottato dalla Regione dopo, dato che questa iniziativa,
caso strano, veniva dalla mia corrente di partito, ma con questo
non vogliamo mica vantarci di nulla.
Abbiamo fatto delle cose ottime in determinati campi ma stiamo
parlando di programmazione, programmazione soprattutto legata
all'economia, a certe scelte politiche che dobbiamo fare nel
prossimo futuro e, senz'altro, presto, proprio perché altre
Regioni, su questo terreno, ci hanno preceduti.
Quindi, nessun autolesionismo quando facciamo della critica nel
dire che vogliamo fare di più, che dobbiamo fare di più, nessuno
incolpa nessuno.
Immaginiamo un po' se io devo venire a fare la colpa all'attuale
Giunta, sarebbe veramente ridicolo.
Ho detto che in questi 24 anni si è fatto una politica di tipo
paternalistico, e su questo insisto, senza alcuna scelta politica
ben chiara e ben concreta nell'interesse collettivo, sempre in
campo di programmazione.
Quindi, nessun autolesionismo ma semplicemente l'intervento di
un Consigliere che modestamente siede qui da due anni, che di
politica, però, se ne interessa da qualcuno di più ma crede di
venire a parlare a dei colleghi e di portare il suo modesto
contributo.
Se questo contributo non vi serve, vuol dire che saranno parole
al vento, se vi serve, mettiamoci tutti insieme a fare queste cose
perché la Valle d'Aosta ha bisogno di queste cose, quando io mi
leggo, a un dato momento, per esempio, individuazioni di nuove zone
industriali, vorrebbe dire che in passato si sono studiate delle
zone industriali, vorrebbe dire ma quali sono? Io non lo so perché
c'è scritto: individuazione di nuove zone - altre Regioni hanno
fatto le zone industriali e, in quelle zone, si sono creati
centinaia di stabilimenti e si stanno già studiando nuove zone.
Qui siamo ancora all'individuazione di nuove zone, quindi
acceleriamo questi tempi, veramente, perché la crescita economica
del nostro Paese avviene solo in questo modo, attraverso
l'industrializzazione, lo abbiamo detto più volte che nel campo
dell'agricoltura si spendono 4 milioni all'anno per un reddito di
sei miliardi, all'incirca, così mi diceva un tempo il Presidente
della Programmazione, quindi è solo sotto questo settore che noi
otterremo una crescita nel nostro Paese, accompagnandola,
giustamente, da quella crescita culturale di cui si fa cenno nella
relazione che condivido pienamente.
Quindi, non è che io venga qui... io sono venuto qui a porre un
contributo. Se sono stato frainteso e, se mi sono spiegato male,
allora chiedo venia.
Bordon (D.C.)
- Mi sembra che ci sia ben poco da
aggiungere e, anche se dovrei dire molte cose, cercherò di
riconquistare un po' il tempo che abbiamo occupato in una
discussione che, invece di attenersi all'ordine del giorno, o per
malinteso o meno, ci ha portato a delle divagazioni di passato sul
progresso che la Regione ha fatto grazie all'Autonomia, grazie alla
collaborazione di tutti, ma non è questo lo scopo mio.
Potrei invece polemizzare, perché è un po' il nostro mestiere,
con Germano, anche con Tonino, quando si permette di fare certe
affermazioni che non penso siano condivise neanche da quei signori,
quei collaboratori, amministratori che siedono oggi sul banco del
Governo, specialmente allorquando il Consigliere Germano dice che,
se la programmazione non si è attuata, la colpa è della Democrazia
Cristiana.
Vorrei innanzitutto aprire una piccolissima parentesi, non
polemizzo quasi mai con Germano, perché Germano, qui dentro, non ha
mai fatto niente di costruttivo, Germano qui dentro è venuto sempre
soltanto per fare della demagogia, oggi, naturalmente, si trova in
un terreno particolarmente favorevole; ci sguazza dentro e ne ha
ragione.
Su questa scissione della Democrazia Cristiana però, dirò a
Germano, se questa scissione ha fatto piacere a lui, forse ha fatto
piacere anche a tanti altri, perché oggi, finalmente, qui dentro,
mentre ci si sbagliava prima a dire che non c'era una Democrazia
Cristiana di sinistra, oggi, con tutta tranquillità, vorrei
aggiungere per prudenza fino a prova contraria, ma sarebbe un di
più, la Democrazia Cristiana non è né di sinistra né di destra ma è
una Democrazia Cristiana.
Mi consenta ancora una cosa il Consigliere Germano; mi è
particolarmente gradito di poter constatare che la Democrazia
Cristiana è, come sempre, l'oggetto degli strali più acuti del
Comunismo e del federale Germano e questa è la nostra tradizione,
la nostra continuazione e continueremo su questa strada senza
nessun compromesso, senza appoggi con astensioni o senza
astensioni, senza... voi dovete fare la vostra strada e noi
facciamo la nostra, continueremo così finché Dio vorrà ma senza
compromessi, perché la nostra strada non si è mai incontrata con la
vostra e ci auguriamo veramente di cuore che non abbia mai a
incontrarsi perché il giorno in cui questo dovesse accadere, la
Democrazia per l'Italia sarebbe agli sgoccioli e sarebbe certamente
liquidata.
Con questo, naturalmente, impediremo a certa gente che continua
a votare comunista anche se di destra o di parere capitalistico
ecc., perché è grazie alla Democrazia Cristiana che l'argine contro
la vostra dittatura è stato costruito ed è mantenuto, questo chiedo
scusa ma era giusto e passo invece all'argomento che devo dire e
che devo discutere.
Mi rivolgo quindi al Presidente della Giunta e agli Assessori
che siedono lì e mi rivolgo alla loro coscienza perché dicano se la
Giunta, o meglio dal 1966, quando la Democrazia Cristiana ebbe a
insediarsi alla Giunta, ha boicottato la Programmazione.
Quindi, abbiamo il piacere di avere il Presidente della
Programmazione, gli Assessori che con noi hanno condiviso questa
posizione, per cui gli Amministratori che oggi siedono lì,
dovrebbero essere i primi a prendere la parola per dire a Germano
"noi non andiamo a vedere le colpe di chi sono, di quello che si è
fatto o che non si è fatto, ma garantiamo al comunista Germano che
in Giunta non si è mai fatta opposizione alla programmazione,
garantiamo al comunista Germano che tutte le volte che abbiamo
potuto chiamare il Presidente della Commissione di Programmazione,
dicendogli: siamo a sua completa disposizione per tutto il
personale che necessita, per tutto quello che puoi fare", il
Presidente è presente e ci potrà smentire, però è altrettanto vero,
e ricorro alla coscienza di questi Amministratori nel voler dire, e
qui entriamo sempre di più nell'argomento, che delle perplessità ci
sono state, perché noi non diciamo che la programmazione non abbia
funzionato e non vogliamo neanche esserne la colpa se non ha ancora
dato i frutti che doveva dare e questo sarete voi che dovete
rispondere se noi non abbiamo avuto colpe.
Ma è altrettanto vero che la programmazione per la quale abbiamo
speso 200-300 milioni, non so quanti ne abbiamo spesi, questi
risultati non li hanno dati.
E, tutte le volte, contrariamente al parere di certa gente che
siede qui soltanto per fare dell'opposizione demagogica, quando
abbiamo voluto impostare un bilancio che abbiamo chiesto, ma
scusate, questa programmazione ci deve dare degli indirizzi di
scelte, ci dovrebbe dire: "Appoggiate di più il settore agricolo o
turistico e dei lavori pubblici" e, purtroppo, noi questo materiale
non lo abbiamo avuto. Quindi, noi non vogliamo con questo accusare
nessuno perché i risultati della programmazione non sono arrivati,
ma respingiamo fermamente queste accuse che a noi ci vengono, di
non aver voluto mandare avanti la programmazione, perché sarebbe
stata la cosa più facile presentare qui un bilancio presentato in
base a una programmazione, ma questo non è potuto accadere e noi ci
auguriamo di cuore che accada adesso.
Naturalmente, io avrei voluto chiedere alcune delucidazioni al
Presidente della Giunta, perché mi è parso che la sua relazione
fosse un po' striminzita in questo senso, poi sviluppata.
Per esempio, io mi domando: dal 1964 che noi non abbiamo avuto i
dati per impostare il bilancio su quelli che erano i piani della
programmazione, io vorrei essere fiducioso come lo è il Presidente
della Giunta quando mi dice: "Ma noi speriamo che attraverso questi
mesi, o meglio, in autunno, ci pervengano tali dati, in seguito a
questa raccolta, da consentirci di fare finalmente quel bilancio in
base a una programmazione".
Ma ora mi sembra che sia un po' pericoloso cullarsi in queste
illusioni, perché che mi descriva che cosa devono raccogliere
questi ricercatori, perché giustamente è stato detto prima non so
da chi, da un professore francese, c'è uno studente francese, c'è
uno studente valdostano fra l'équipe, io penso che ci sarà una
équipe numerosa che si divide tutto il settore della Regione, tutti
i Comuni della Valle, non so se attraverso tutta questa raccolta di
dati cosa ci potrà portare ma, indubbiamente, se noi con la fine
dell'autunno potremo avere tutti questi dati e li avremo in modo
tale da poter fare un bilancio nuovo programmato, noi avremo
veramente speso bene questi venticinque milioni e ne avremo spesi
male 200 o 250, perché non mi ricordo quanti siano.
Li avevamo chiesti in Commissione, poi non sono pervenuti, la
colpa è mia.
Ma questo è il discorso che io voglio fare, cioè: mi sembra che
noi tutti quanti non possiamo che essere d'accordo su questo, ma è
strano come si possano avere dei dati, così in pochissimo tempo, in
breve tempo, perché si tratta di pochi mesi, abbiamo parlato
dell'autunno, vogliamo fare nel tardo autunno, vogliamo arrivare a
ottobre, novembre, quando volete voi, ma con questo studio noi
potremo impostare un nuovo bilancio, ma ben venga.
È segno che allora tutto quello che è stato fatto in diversi
anni, ci si è tenuti con la testa nelle nuvole e non ci si è
affidati al senso pratico della questione.
Montesano (P.S.D.I.)
- La parola
all'Assessore Lustrissy. No, seguiamo l'elenco altrimenti...
Manganoni, poi viene Germano.
In ordine Lustrissy, Manganoni, Germano. Chi vuol prendere la
parola? Avanti.
Manganoni
(P.C.I.)
- Io non voglio trattare qui
questo argomento che già ho trattato la volta scorsa, quindi non
voglio ripetere. Voglio solamente puntualizzare alcune cose. Qui si
insiste: "Individuazione di nuove zone industriali", ecc.
Ora, a me pare strano che queste cose le debba sentire da un
Consigliere regionale, perché? Se la Valle d'Aosta avesse
l'ampiezza della Sicilia, io posso ammettere che i Consiglieri
regionali della parte occidentale della Sicilia non conoscano bene
la parte orientale.
Ma questa Valle d'Aosta che è piccola, che è un budello, mi
chiedo qual è quel Consigliere regionale che non conosce la Valle
d'Aosta, che non si trova in condizione di valutare dove si devono
impiantare gli stabilimenti industriali. Questo, per me, sembra
un'enormità.
Ma c'è di più su quel po' di programmazione che si è fatta: un
volume che tratta dell'industrializzazione, puntualizza anche
questo fatto e dice che l'industrializzazione, gli impianti
industriali, dovrebbero avvenire nella zona di Verrès, Arnad, in
quella zona, poi tratta della media Valle, zona Nus, Chambave,
Fénis dove, effettivamente, non ci sono degli stabilimenti
industriali, e dove accenna all'alta Valle, che dovrebbe essere
tutelata turisticamente, ecc. di piccoli stabilimenti che non
producono fumo o altro.
Ora, a me pare che questi suggerimenti della programmazione
vadano bene perché, effettivamente, la situazione è quella.
Possiamo mica andare a impiantare degli stabilimenti a Pila o a
Gressoney, quindi tutte queste discussioni sull'individuazione di
nuove zone industriali per me sono delle chiacchiere inutili,
perché qualsiasi Consigliere queste cose le sa perché conosce la
Valle.
Pertanto, io direi che sarebbe bene che la piantiamo con queste
discussioni assolutamente inutili.
Diamoci da fare perché quegli stabilimenti industriali vengano
portati in Valle d'Aosta, però entro un numero limitato.
Perché? Perché noi sappiamo che la disoccupazione in Valle è
oggi limitata ed è particolarmente nel campo femminile.
Guardate qui, Bancod che potrebbe saperlo meglio di me, potrebbe
dirvi che solamente nella zona di Verrayes ci sono oltre 50 donne
quest'estate che sono andate a fare les effeuilleuses in Svizzera.
No? Allora, perché noi non ci preoccupiamo di dare del lavoro a
queste donne in loco?
Questi sono fatti, sono dati che tutti noi sappiamo e, anche se
non abbiamo dei grandi studi sulla programmazione, però, non so, il
buon senso comune della gente comune, queste cose le capisce, sulla
questione dell'agricoltura si è parlato, sia chiaro, sulla
questione dei contributi, dei sussidi dell'agricoltura, si può
discutere molto. No? E questo è stato il sistema iniziato nel
1948/49 e poi ha continuato fino a oggi.
Si può criticare un po' tutti, si può criticare obiettivamente
un po' tutti, un po' tutte le Giunte, chi più, chi meno, ...che si
è giudicato utile e necessario e che lo era forse in quel tempo, lo
è molto meno oggi.
È necessario rivedere tutto questo sistema? È necessario.
Rivediamolo, discutiamone, però, quando si parla di sei miliardi,
tredici dell'agricoltura e la Regione ne spende quattro miliardi...
Beh, qui è necessario fare anche una distinzione, perché, di questi
quattro miliardi che la Regione spende attualmente sul capitolo
dell'agricoltura, non vanno solo ed esclusivamente allo scopo di
incrementare l'agricoltura ma, quando l'agricoltura costruisce
delle strade, degli acquedotti, degli elettrodotti, quando porta la
luce in certe frazioni, cosa succede? Serve solo all'agricoltura?
No. E non vi cito solo un caso, ve ne posso citare a decine.
Prendiamo la strada interpoderale Seissogne-Les Druges gravate
pienamente sul bilancio dell'agricoltura, io non so, saranno 20-30
milioni, non so quanti.
Ebbene, a Les Druges voi vedete che vi sono molte ville in
costruzione e vi sono molte domande e progetti per la costruzione
di altre ville in quella zona stupenda che si chiama Les
Druges.
Quindi, a che cosa ha servito quella strada? Solo
all'agricoltura di quella zona? No, ha servito a sviluppare il
turismo in quella zona.
La pubblicità non... gli altri, sempre sui fondi
dell'agricoltura, ma questa legge serve solo alle balze agricole?
Eh no, perché là vi è già un albergo, vi è un bar, vi sono queste
ville di cui io vi parlavo. Quindi questi fondi che gravano sul
bilancio dell'agricoltura ma servono a chi, servono
particolarmente, in questo caso, al turismo quindi, non ve ne cito
altri casi perché ne avremo un'infinità, allora non bisogna essere
così, non so, severi nei giudizi, bisogna essere più obiettivi e,
se anche è vero che bisognerà rivedere, io su questo ne convengo,
io non dico che va tutto bene, ne convengo, però non esageriamo,
quattro miliardi solo per l'agricoltura, di questi quattro, quanti
vanno solo per l'agricoltura? Una parte vanno per altri.
Strade poderali fatte, per esempio nella zona di Verrayes,
servono anche per lo sfruttamento per le cave, per le cave di marmo
che danno lavoro agli operai. E, pertanto, anche qui, coi fondi
dell'agricoltura si è sviluppata un'attività estrattiva e su questo
potrei continuare, ma io penso che questo basti. Io, comunque, per
l'agricoltura, innanzitutto, molte sono anche case di abitazione
primo; secondo luogo, noi sappiamo che nella casa rurale oggi non
c'è la famiglia esclusivamente rurale, c'è la famiglia
operaio-contadino che un membro della famiglia lavora in fabbrica o
lavora altrove nell'attività industriale perché, se lavora
solamente l'agricoltura non campa, il resto della famiglia si dà
all'agricoltura quindi, in questo caso, sovvenzionando la
costruzione di quella casa rurale, noi abbiamo ricostruito la casa
rurale non solo per la parte, diciamo, della famiglia che si dedica
all'agricoltura, ma anche per quei membri della famiglia che
lavorano in fabbrica e che hanno avuto un'abitazione decente. Ma
c'è di più, in molte di queste case riparate, sistemate, oggi il
contadino può affittare alcune stanze nel periodo estivo ai
turisti; quindi è un altro introito che gli si dà a quella famiglia
ed è uno sviluppo turistico.
Comunque io concludo, non voglio dilungarmi su questi argomenti,
dicendo questo: noi è da sei anni, è vero, è da sei anni che si
parla di programmazione, è da sei anni che spendiamo decine, decine
di milioni per questa programmazione, con quale esito? Io qui non
voglio fare delle colpe a nessuno né al Comitato della
Programmazione, perché sappiamo che fare la programmazione non è
una cosa molto semplice, comunque abbiamo concluso ben poco fino
adesso, abbiamo speso una fraccata di soldi e concluso poco. Qual è
l'augurio che io mi faccio, che io non entro in merito
dell'allegato, l'augurio che mi faccio è questo: che finalmente e
dentro un termine regolarmente breve, si venga a delle conclusioni.
Perché qui abbiamo già perso ore e ore in questo Consiglio
discutendo di questa programmazione, discussioni che poi hanno
approdato a che cosa? Praticamente a ben poco, perché di concreto
oggi abbiamo niente e il mio augurio è che, io non dico due mesi,
metta pure il tempo necessario però limitandolo, non seguendo le
orme del passato in questo campo, però si venga a una
conclusione.
Germano (
P.C.I.)
- Il Consigliere Bordon inizia
sempre col dire che non vuole polemizzare, poi polemizza sempre e
soltanto perché, per quanto riguarda i problemi, il tema legge non
l'ha neanche affrontato, a me non dispiace che Bordon polemizzi,
perché più polemizza, più ci permette di chiarire che cosa
rappresenta, che cosa rappresenta. Bordon che dice Democrazia è
restata Democrazia Cristiana e combatte, impedisce la dittatura
comunista. Quando dice queste cose mi fa solo un piacere, perché
credo che qui dentro tutti o almeno la stragrande maggioranza, lo
consideri un po' il Don Chisciotte che combatte contro i mulini a
vento, ormai tutti possono sorridere di queste frasi, lui vuole
ripeterle, fa bene, permetterà anche a Ramera che mi parla di
contributi da parte di tutti ecc.. Ramera che il suo problema non è
questo, il suo problema è di essere lancia in resta contro i
comunisti, piano piano lo comprenderanno in molti, quindi non mi dà
un dispiacere.
L'altro aspetto, quando dice: "Chiedo alla Giunta testimone",
non c'è bisogno della Giunta testimone, siamo stati noi qui dal
1966 a qualche mese fa, i bilanci sono sempre stati presentati
dall'Assessore alle Finanze e lo ha ammesso lui stesso, nessun
bilancio, nessun bilancio ha potuto essere collegato con la
programmazione, ma perché questo? Ma perché la destra DC non ha
voluto, e perché non ha voluto? Perché non voleva cambiare la
politica che faceva, perché la sua politica era quella del
clientelismo, era quella della discriminazione e doveva continuarla
così. E, se fossero restati lì, non sarebbe neanche venuto al
prossimo anno, siamo sicuri di questo.
Quindi, non è una cosa che ci faccia dispiacere a discutere di
queste cose, ci fa piacere, ci fa piacere perché ci permette di
chiarire, chiarire anche, per esempio, a Ramera che dice tanto
anche dell'industrializzazione e delle zone di industrializzazione.
Noi, in quest'aula, abbiamo fatto mezza giornata di battaglia sulla
legge per l'industrializzazione; è nella nostra mezza giornata di
battaglia che abbiamo perso perché non abbiamo ottenuto no. Cosa
volevamo? Volevamo che l'industrializzazione fosse collegata con le
zone industriali e con l'occupazione che produceva. Non l'abbiamo
spuntata, non l'abbiamo spuntata sempre perché quelli non volevano,
sempre perché quelli non volevano, perché invece c'erano altri del
vostro gruppo che su questo sarebbero stati d'accordo. Questa è la
sostanza delle cose. Quindi noi, io non mi prolungo, ma la sostanza
delle cose sono queste.
Lustrissy
(
D.P.)
- Io non avrei voluto
prendere la parola su questo disegno di legge per il semplice fatto
che la questione era già stata dibattuta in una precedente riunione
di Consiglio e l'oggetto che noi discutiamo oggi giorno non è altro
che la traduzione in pratica di quelle che erano state le
conclusioni di quella discussione.
Però, devo fare alcune precisazioni, se non altro per il fatto
che per un certo periodo ho presieduto i lavori del Comitato
Tecnico Consultivo per la Programmazione regionale. Il Comitato
Tecnico Consultivo per la Programmazione regionale non è stato
istituito nel '64, come affermato dal Consigliere Ramera, ma la
legge istitutiva degli organismi tecnici istitutivi risale
all'aprile del '67, la legge, il Comitato poi, in pratica, è
entrato in funzione nell'agosto del '67 con l'incarico di rivedere
il piano di sintesi elaborato dalla SORIS e di presentare alla
Giunta alcune considerazioni sul piano stesso e provvedere agli
aggiornamenti del caso.
Nel gennaio del '67 il Comitato Tecnico, unitamente alla
Commissione Consultiva per la Programmazione, ultimava la
discussione relativa all'aggiornamento del piano di sviluppo e lo
trasmetteva alla Giunta regionale. Non so per quale motivo, queste
valutazioni esulano dalle mie considerazioni perché non facevo
parte della Giunta regionale, non ha ritenuto opportuno di dare
attuazione ai suggerimenti del Comitato Tecnico Consultivo per la
Programmazione oppure riteneva che il piano stesso predisposto in
quel determinato modo fosse di per sé non sufficientemente incisivo
per modificare quello che era l'intervento della Regione nei
diversi settori dell'economia. Comunque, se si volesse riaprire e
perpetrare all'infinito questo discorso sull'attività di
programmazione da parte della Regione e da parte degli organismi
tecnici, io mi riservo, in un secondo tempo, di pubblicare la
verità storica sulla situazione passata del Comitato della
Programmazione, perché noi abbiamo agli atti tutta la
documentazione, tutte le richieste che sono state inoltrate alle
diverse Giunte regionali che si sono sedute e tutte quelle istanze,
tutte quelle richieste che un organismo tecnico, che era di natura
consultiva, doveva proporre alla Giunta regionale, sono rimaste
fino a questo momento lettera morta. Dobbiamo dare atto però al
Presidente Bordon, appena insediato, di aver ripreso il discorso
della Programmazione e di aver dato la possibilità al Comitato
Tecnico Consultivo appena insediato nuovamente, perché ha seguito
anche esso le evoluzioni politiche delle varie Giunte che si sono
succedute di poter continuare a verificare il lavoro compiuto fino
a questo momento. Partendo da quelle considerazioni il Comitato
Tecnico ha predisposto il nuovo progetto di ricerche, perché lo
riteneva necessario, considerata la non più attualità dei dati
contenuti nel Piano di Programmazione e di continuare quelle
ricerche integrative che già erano state indicate in primo tempo
alla Giunta regionale ma che non erano mai state condotte.
Pertanto, la conclusione di oggi è questa: che il piano proposto
in quel periodo lì era gravemente lacunoso, mancavano molte
ricerche, mancavano soprattutto delle proposte concrete in termine
operativo.
Alcune proposte erano state fatte ma per diversi motivi non sono
state portate in ... perché, perché ci siamo trovati di fronte a
difficoltà insormontabili, difficoltà che non erano tanto insite
nel Consiglio regionale quanto difficoltà che abbiamo trovato
presso la Commissione di Coordinamento e presso il Governo
Nazionale, perché per la prima volta che si era affrontato un
problema in termini nuovi, che era il problema
dell'industrializzazione, cioè dando alla Regione la possibilità di
acquisire, di apprezzare delle nuove aree industriali, la
Commissione di Coordinamento non ha vistato la legge e ce l'ha
restituita e noi abbiamo poi abbandonato questa nostra iniziativa,
iniziativa che, peraltro, è stata presa in questi ultimi mesi e si
sta predisponendo una nuova legge che pensiamo possa essere più
incisiva della precedente. Questo per parlarvi di una delle tante
cose, di uno dei tanti ostacoli che abbiamo trovato sul cammino
durante la nostra breve attività e, proprio rendendoci conto di
queste cose, è necessario che, quando allorché si discute di questi
problemi, si tenda a eliminare tutti gli aspetti demagogici del
problema e veramente si cerchi di incidere di più su quella che è
la realtà economica regionale, si cerchi veramente tutti assieme di
fare un qualcosa di nuovo e di abbandonare il tradizionale metodo
amministrativo del passato che ormai pare superato dai tempi e
imboccare delle vie nuove e, su questo, il Consigliere Ramera ci
trova consenzienti ma se, però, caro Ramera, hai queste idee, non
so se la tua collocazione politica attuale ti permetta di superare
queste scelte di tipo personalistico e dedicarti con maggiore
vigore a questo tipo nuovo di problemi, che pone la realtà della
società moderna.
Alcuni chiarimenti devo dare anche al Consigliere Germano che ha
posto alcune questioni ben definite: una riguarda il funzionamento
della Commissione Consultiva per la Programmazione; anche qui, con
notevole difficoltà, noi siamo riusciti alcuni mesi fa a fare
costituire la Commissione Consultiva per la Programmazione che
affianca il Comitato Tecnico Consultivo, della quale Commissione fa
parte anche di diritto la Commissione consiliare per gli Affari
Generali e questi due organismi avrebbero dovuto collaborare
assieme, elaborare assieme una serie di proposte, in pratica
trattare tutto il problema relativo alla programmazione regionale.
Noi, però, ci impegniamo come Giunta - il Presidente già me ne ha
parlato - di verificare la costituzione della Commissione
Consultiva per la Programmazione, procedendo a quelle sostituzioni
di legge che sono i Sindaci da cambiare, da sostituire, i Sindaci
che aveva designato il Consiglio forse sono da sostituire perché
sono sopravvenute le nuove elezioni comunali. Però, è nel nostro
intento quello di dare maggiore incisività a questo organismo e di
metterlo nelle condizioni di operare al più presto possibile,
affinché tutto questo programma di attività venga seguito dai
Consiglieri regionali, in modo particolare dalla Commissione
consiliare preposta a queste funzioni.
Per quanto riguarda l'attività di ricerca che noi pensiamo di
condurre nel mese di agosto con questa équipe e relativamente agli
studenti, io ricordo al Consigliere Germano che tutti gli studenti
da lui menzionati sono stati interpellati, però quel certo gruppo,
che già ha condotto delle ricerche di natura particolare, non ha
creduto opportuno in questo primo momento di aderire alla fase di
indagine e di ricerca perché hanno detto di averla fatta già per
conto loro, cioè loro potrebbero partecipare caso mai in un secondo
momento alla elaborazione dei dati, ma non si sentono di
partecipare a questa prima fase di ricerca perché non li interessa,
loro hanno acquisito dei dati che poi potranno essere confrontati
con quelli che recupereremo adesso.
Germano (
P.C.I.)
- Alcuni a me invece hanno detto
che partecipavano.
Lustrissy
(
D.P.)
- No, se vuoi ti faccio
vedere la domanda, ce l'ho lì, la domanda è lì nel mio Assessorato,
perché la Giunta regionale mi aveva incaricato di ricercare questi
nostri studenti da affiancare a quegli altri. Io ho fatto
intervistare un numero considerevole di studenti di tutte le
facoltà più o meno interessate a questi problemi, abbiamo avuto
delle schede di adesione e abbiamo avuto una lettera collettiva di
questi giovani studenti, i quali si dimostravano non molto
interessati al problema della ricerca, della prima fase di ricerca,
perché già fatta per proprio conto, ma erano più interessati a una
seconda fase, cioè di elaborazione dei dati.
Pertanto, terremo presenti le esigenze anche di questi giovani
studiosi che saranno in grado di dare il loro contributo di opera
già svolta, contributo di esperienza, di una seconda fase di
discussione degli elaborati che noi avremo a indagini ultimate.
Come termine presumibile delle indagini, si pensa che, per la fine
di settembre, un seminario possa discutere tutte le indagini e
tutte le ricerche portate avanti nel mese di agosto, in modo da
avere già per la fine di ottobre un rapporto conclusivo, con le
scelte opzionali da operare da parte dell'Amministrazione
regionale.
Questi più o meno dovrebbero essere i tempi tecnici di
attuazione.
Bordon (D.C.)
- Volevo solo richiamare l'attenzione su
tre cosette, tre interventi: l'intervento di Manganoni, di Germano
e di Lustrissy.
L'intervento di Manganoni è costruttivo, l'intervento è fatto
con serietà, dove difende ampiamente questi miliardi messi per
l'agricoltura, dove fa una discussione seria; l'intervento di
Lustrissy obiettivo, lo ringrazio per quello che ha detto perché,
in fondo, ha detto solo la verità, è vero Lustrissy, quindi io ti
ringrazio. Abbiamo messo tutto quello che potevamo mettere per
poter fare andare avanti questo problema, e l'intervento di
Germano, il quale mi ha attribuito la figura di Don Chisciotte, che
può essere anche simpatica, è come se, ad esempio, io la facessi in
Olanda dove, effettivamente, ci sono i mulini a vento ma non
sarebbe più molto simpatica se la dovessi fare a Praga, con i carri
armati che lui augura di vedere arrivare qui in Italia; quindi,
vedi che rimaniamo sempre in soggetto, perché non saremo mai fuori
da questo binario. Il discorso invece è un altro, quindi lasciamo
il discorso di Germano come "une quantité très trascurable" perché
non serve proprio a niente e riferiamoci a quello che ha detto
Lustrissy.
Ora, io vorrei la collaborazione di quelli che erano con me
prima in Giunta come Assessori e poi successivamente quando, in
quel periodo più o meno lungo o breve della Presidenza, che mi si
dicesse perché la Giunta non ha adottato questi sistemi, queste
proposte presentate, perché noi vi garantiamo che non abbiamo mai
boicottato questa impostazione, d'altronde, se ciò fosse vero, la
colpa dovrebbe essere di chi? Tutti noi che sedavamo in Giunta;
quindi, il Presidente della Giunta risponderà anche lui a questo
argomento ma io penso che il problema sia un altro, noi abbiamo
preso atto di tutte queste cose, di tutti questi studi che sono
stati veramente ponderosi, sono stati studi pesanti, tanto è vero
che, se dovessimo fare il peso di tutti qui volumi della SOTIS che
ci sono pervenuti, sono decine e decine di chili quindi, quando si
dice che si è iniziato nel 1964, noi non abbiamo voluto distinguere
1964, 1968, perché non attribuiamo nessuna magagna, nessuna colpa
al Comitato. Il Comitato ha agito bene attraverso i suoi organi,
attraverso i suoi componenti, i suoi Commissari, soltanto noi siamo
un po' perplessi per questo motivo: che, se effettivamente questo
studio, Presidente della Giunta, che noi avevamo dalla
programmazione, fosse stato completo e lo avessimo potuto adottare,
io mi domando perché dovremmo fare questo, cioè dovreste fare
questo, questo, obiettivamente, ed è in questo modo che voglio
condurre avanti il discorso, non attribuendo delle responsabilità
alla destra della D.C. o non della D.C., questo ce lo vediamo poi
in campo politico, fuori da quest'aula, queste difese non richieste
che, a un certo momento, vengono da quei banchi, lì devono
preoccupare veramente, questo che ci preoccupa anche noi perché,
arrivati a un certo momento qui, si fa solo della demagogia. Noi,
il discorso lo conduciamo avanti su una basse costruttiva, diciamo,
ma, se è vero che allora c'era tutto lo studio che noi potevamo
adottarlo e la colpa sarebbe nostra se non l'abbiamo portato,
allora Signori lasciate questo e portate quello là; invece la
verità è un'altra: che forse si pecca di praticità, non ci sono
tutti gli elementi, perché io avrei voluto vedere quando noi
dovevamo impostare un bilancio - perché tutta la colpa è
dell'Assessore alle Finanze, benissimo, mi fa piacere questo - ma
io avrei voluto vedere se fossimo arrivati con voi in Giunta e
avessimo detto, per esempio: "Tiriamo via due miliardi ai Lavori
Pubblici" - certamente perché Rollandoz mi è meno simpatico adesso
di prima - quindi avrei potuto dire: "Tiriamo via 2 miliardi e
glieli diamo dove, questi due miliardi"? Avrei voluto vedere che
cosa mi avreste detto! Perché è la pratica che conta, è inutile
venire qui a fare delle chiacchierate che lasciano il tempo che
trovano.
Quindi io ripeto, perché non ci siano dei giudizi non giusti,
cioè dei giudizi o delle espressioni di malinteso come si sono
verificate prima, noi siamo contenti che questo problema vada
avanti e abbiamo preso atto con piacere dei tempi che ha precisato
il Presidente della Giunta quando dice che questo studio ci darà la
possibilità di impostare un bilancio finalmente su una determinata
programmazione e questo io auguro che abbia a venire, perché allora
sarebbe doloroso di veder spendere altri 25 milioni per arrivare, a
un certo momento, alla fine di quest'anno e dover dire: "Signori,
non sono ancora sufficienti questi elementi", perché allora
dovremmo rivedere il tutto.
Questo è il mio punto di vista.
Dujany
(
D.P.)
- Io ritengo di poter
concludere questa ampia discussione ringraziando i Consiglieri per
il loro intervento ed eviterò ogni accenno polemico perché mi pare
che qui, attraverso questo argomento, si sono fatte le allusioni
più strane e gli accenni più estranei all'argomento.
Dunque, all'inizio, mi pare di aver detto questo: si tratta di
affidare a una determinata équipe, in collaborazione con del
personale locale, la rielaborazione di determinati dati di ricerca
che potranno servire per le scelte politiche che dovranno fare gli
Amministratori; quindi, ho parlato non di uno studio nuovo ma di un
adattamento e di un aggiornamento di studi che già in passato sono
stati fatti, sperando e augurandomi che vengano fatti con uno
spirito diverso e in un ambiente diverso, in modo che possano
arrivare a delle concrete conclusioni, che possano dare agli
Amministratori la possibilità di fare delle scelte valide che poi
formino strumento utile per la redazione dei bilanci futuri.
I tempi già sono stati detti, il lavoro dovrebbe avere luogo
nell'agosto e nel mese di settembre, la rielaborazione di questi
dati dovrebbe farsi entro il mese di ottobre, pubblicazione ecc. al
massimo entro il 15 di novembre, tutto il lavoro dovrebbe essere
pronto per essere portato in discussione degli Organi del Comitato
più ampio consultivo e del Consiglio regionale successivamente, in
modo che si sappia qual è la realtà socio-economica e culturale
della Valle d'Aosta e in modo che il Consiglio possa decidere quali
sono, naturalmente, le nozioni a cui deve dare la precedenza.
Questo, naturalmente, è un discorso che può parere vuoto, perché
è un discorso che si fa oramai da parecchi anni in sede di questo
Consiglio e io non voglio dare la colpa a nessuno, perché qui mi
pare che è un discorso che ripetiamo continuamente e continuamente
ci troviamo all'inizio dell'anno finanziario nell'impossibilità,
per delle ragioni concrete, per delle ragioni reali, di approntare
un bilancio con queste basi di cui, per cui, ognuno, all'inizio o
nel corso dell'anno, aveva sperato di poterlo fare. Io spero
vivamente che questa volta sia la volta buona, la volontà di farlo
c'è e speriamo di poter avere gli strumenti e di potere aver
superato tutti quegli stadi di discussione per poter, dico, avviare
questo discorso concreto in sede di approvazione del prossimo
bilancio regionale.
Mi pare che ad altre cose non abbia da rispondere - e mi pare di
essere stato sufficientemente chiaro - e, naturalmente, concludo
rispondendo a quello che è l'argomento del giorno e rifiutandomi,
naturalmente, di rispondere a delle polemiche che non mi paiono
attinenti all'oggetto.
Montesano (
P.S.D.I.)
- Allora, chiusa la
discussione, si passa alla votazione articolo per articolo, previa
semmai dichiarazione di voto.
Chi approva l'articolo 1 alzi la mano. Contrari? Astenuti? Il
Consiglio approva.
Chi approva l'articolo 2 alzi la mano. Contrari? Astenuti? Il
Consiglio approva.
Chi approva l'articolo 3 alzi la mano. Contrari? Astenuti? Il
Consiglio approva.
Articolo 4 - che erroneamente c'è scritto qui art. 5 - Contrari?
Astenuti? Il Consiglio approva.
Si passa alla votazione a scrutinio segreto.
Risultato della votazione: presenti 30, votanti 30, favorevoli
30. Il Consiglio approva.
