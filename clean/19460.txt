Classificazione
COMMERCIO


Resoconto integrale del dibattito dell'aula
Oggetto del Consiglio n. 2618 del 9 maggio 2002 - Resoconto
OGGETTO N. 2618/XI Disegno di legge: "Riordino dei servizi
camerali della Valle d'Aosta".
CAPO I DISPOSIZIONI GENERALI
Articolo 1 (Istituzione della Camera valdostana delle imprese e
delle professioni)
1. La Regione istituisce la Camera valdostana delle imprese e
delle professioni - Chambre valdôtaine des entreprises et des
activités liberales, di seguito denominata Chambre, che esercita in
Valle d'Aosta le funzioni assunte dalla Regione stessa ai sensi
dell'articolo 11 del decreto legislativo del Capo provvisorio dello
Stato 23 dicembre 1946, n. 532 (Devoluzione alla Valle d'Aosta di
alcuni servizi) e spettanti nel restante territorio nazionale alle
Camere di commercio, industria, artigianato e agricoltura, di
seguito denominate Camere di Commercio, ivi comprese quelle già
proprie degli Uffici provinciali dell'industria, del commercio e
dell'artigianato.
2. La Chambre è un ente autonomo locale di diritto pubblico,
dotato di autonomia funzionale e statutaria.
3. La Chambre è collegata alle Camere di Commercio italiane ed
europee e agli enti che ne rappresentano gli interessi.
4. La Chambre ha sede in Aosta e competenza sull'intero
territorio regionale; essa può costituire, mediante deliberazione
del Consiglio della Chambre di cui all'articolo 6, uffici
periferici.
Articolo 2 (Attribuzioni della Chambre)
1. Nei limiti delle attribuzioni spettanti alle Camere di
Commercio, ai sensi della legge 29 dicembre 1993, n. 580
(Riordinamento delle Camere di Commercio, industria, artigianato e
agricoltura), e successive modificazioni, fatto salvo quanto
disposto dalla legge costituzionale 18 ottobre 2001, n. 3
(Modifiche al titolo V della parte seconda della Costituzione), la
Chambre:
a) svolge funzioni di supporto e di promozione degli interessi
generali del sistema economico valdostano;
b) svolge funzioni nelle materie amministrative ed economiche
relative al sistema delle imprese, fatte salve le competenze della
Regione;
c) formula pareri e proposte alla Regione e agli enti locali e
funge da organo di consultazione tecnica nelle materie di
competenza specifica delle Camere di Commercio e sulle questioni
che comunque interessano le imprese del territorio regionale di
competenza;
d) effettua, di propria iniziativa o a richiesta della Giunta
regionale, studi, indagini e rilevazioni di carattere economico e
sociale, con particolare riferimento alle problematiche e alle
prospettive evolutive dello sviluppo locale;
e) provvede all'istituzione di osservatori economici e
congiunturali nei diversi settori dell'economia regionale, evitando
duplicazioni di adempimenti per gli operatori e per le
Amministrazioni pubbliche;
f) effettua il monitoraggio, nei singoli settori di sua
competenza, degli interventi promossi dagli enti pubblici regionali
e infraregionali o da società partecipate direttamente o
indirettamente dalla Regione in materia di servizi alle imprese e
invia alla Giunta regionale proposte per l'eliminazione di
sovrapposizioni nell'attività di più strutture e per elevare
l'efficacia, l'efficienza e l'economicità dei servizi stessi;
g) intrattiene rapporti con enti ed organismi esteri o
sovranazionali;
h) svolge funzioni ad essa delegate dallo Stato, dalla Regione e
da altre pubbliche istituzioni nazionali, comunitarie o
internazionali, ovvero derivanti da convenzioni;
i) può essere chiamata a collaborare con la Giunta regionale per
curare l'attuazione di direttive e programmi settoriali e
territoriali in materia economica; il rapporto di collaborazione è
disciplinato da apposita convenzione;
j) promuove la costituzione di commissioni arbitrali e
conciliative per la risoluzione delle controversie tra imprese e
tra imprese e consumatori ed utenti.
2. La Chambre può, tra l'altro:
a) predisporre e promuovere contratti tipo tra imprese, loro
associazioni e associazioni di tutela degli interessi dei
consumatori e degli utenti;
b) promuovere la conoscenza della legislazione regionale,
nazionale e comunitaria, nei settori di sua competenza;
c) promuovere forme di controllo sulla presenza di clausole
inique inserite nei contratti;
d) costituirsi parte civile nei giudizi relativi ai delitti
contro l'economia pubblica e in generale contro le varie attività
economiche;
e) promuovere l'azione per la repressione della concorrenza
sleale ai sensi dell'articolo 2601 del codice civile.
3. La Chambre svolge la funzione di coordinamento dei programmi
di attività in materia di servizi alle imprese degli enti pubblici
regionali e infraregionali e delle società partecipate a
maggioranza, direttamente o indirettamente, dalla Regione, operanti
o comunque coinvolti nella programmazione per lo sviluppo economico
della Valle d'Aosta.
4. La Chambre, per il raggiungimento dei propri scopi e in
coerenza con i conseguenti indirizzi programmatici di attività può,
con deliberazione del Consiglio della Chambre di cui all'articolo
6:
a) istituire aziende speciali operanti secondo le norme del
diritto privato;
b) realizzare e gestire strutture e infrastrutture di interesse
per l'economia regionale, direttamente o mediante la
partecipazione, secondo le norme del codice civile, con altri
soggetti pubblici e privati e con le associazioni di categoria, ad
organismi, anche associativi, enti, consorzi e società,
sottoscrivendo, ove occorra, aumenti di capitale dei soggetti
partecipati.
5. La Chambre trasmette annualmente alla Presidenza della
Regione ed alla Presidenza del Consiglio regionale un rapporto
sull'attività svolta, con particolare riferimento agli interventi
realizzati e ai programmi attivati.
6. La Chambre impronta la propria attività a criteri di
economicità, di efficacia, di efficienza e di trasparenza e
pubblicità degli atti e al rispetto delle norme contenute nella
legge regionale 2 luglio 1999, n. 18 (Nuove disposizioni in materia
di procedimento amministrativo, di diritto di accesso ai documenti
amministrativi e di dichiarazioni sostitutive. Abrogazione della
legge regionale 6 settembre 1991, n. 59), in quanto
applicabili.
Articolo 3 (Autonomia statutaria e regolamentare)
1. La Chambre, nel rispetto dei principi contenuti nella l.
580/1993, è titolare di potestà statutaria e regolamentare, nonché
di autonomia amministrativa, gestionale, patrimoniale, contabile e
finanziaria.
2. Lo Statuto, deliberato dal Consiglio della Chambre di cui
all'articolo 6 con il voto dei due terzi dei suoi componenti ed
approvato con deliberazione della Giunta regionale, disciplina, con
riferimento alle caratteristiche del territorio della Valle
d'Aosta:
a) l'ordinamento e i principi generali di organizzazione della
Chambre;
b) la composizione degli organi, in rappresentanza degli
specifici settori dell'economia regionale, tenendo conto del numero
delle imprese, dell'indice di occupazione e del valore
aggiunto;
c) le competenze e le modalità di funzionamento degli
organi;
d) le forme di partecipazione.
Articolo 4 (Funzioni della Regione)
1. Il controllo sugli organi della Chambre, in particolare per i
casi di mancato funzionamento o costituzione, compreso lo
scioglimento del Consiglio nei casi previsti dall'articolo 5 della
l. 580/1993, è esercitato dalla Giunta regionale.
2. Con il provvedimento di scioglimento la Giunta regionale
provvede alla nomina di un commissario che esercita le attribuzioni
conferitegli con il provvedimento.
3. La Regione, nell'ambito degli interventi strategici
finalizzati a favorire lo sviluppo economico-produttivo della Valle
d'Aosta, può delegare alla Chambre l'assunzione o la prosecuzione
delle conseguenti iniziative, da svolgersi anche attraverso
soggetti specializzati già esistenti o istituiti con legge
regionale, regolando, in quanto occorra, i relativi aspetti
finanziari.
CAPO II ORGANI
Articolo 5 (Organi)
1. Sono organi della Chambre:
a) il Consiglio;
b) la Giunta;
c) il Presidente;
d) il Collegio dei revisori dei conti.
2. La ripartizione delle competenze tra gli organi di cui al
comma 1 è stabilita dallo Statuto della Chambre, nel rispetto dei
principi generali di cui alla l. 580/1993.
Articolo 6 (Consiglio)
1. Il Consiglio, che è l'organo rappresentativo di base,
nell'ambito delle materie di competenza previste dalla legge e
dallo Statuto, svolge in particolare le seguenti funzioni:
a) predispone e delibera lo Statuto e le relative modifiche;
b) approva i regolamenti;
c) determina gli indirizzi generali e approva il programma
pluriennale di attività della Chambre;
d) delibera il bilancio preventivo, le sue variazioni e il conto
consuntivo.
2. Il Consiglio è composto da un minimo di venti fino ad un
massimo di venticinque componenti, secondo quanto previsto nello
Statuto.
3. La designazione dei componenti del Consiglio, entro il
termine previsto dalla Giunta regionale, è effettuata:
a) dalle organizzazioni rappresentative delle imprese
appartenenti ai settori di cui all'articolo 10, comma 2, della l.
580/1993;
b) dalle organizzazioni sindacali dei lavoratori;
c) dalle associazioni di tutela degli interessi dei consumatori
e degli utenti;
d) dagli ordini professionali interessati alle finalità della
Chambre e definiti dallo Statuto.
4. Alle organizzazioni sindacali dei lavoratori, alle
associazioni di tutela degli interessi dei consumatori e degli
utenti e agli ordini professionali di cui alle lettere b), c) e d)
del comma 3 spetta la nomina di un solo componente del
Consiglio.
5. Qualora le designazioni di cui al comma 3 non pervengano
entro il termine fissato, ovvero siano incomplete, alla
designazione dei componenti provvede la Giunta regionale, con
propria deliberazione.
6. Il Consiglio è nominato con decreto del Presidente della
Regione e dura in carica cinque anni.
7. Possono essere nominati componenti del Consiglio i cittadini
italiani ed i cittadini degli Stati membri dell'Unione europea che
abbiano raggiunto la maggiore età e che godano dei diritti civili,
in possesso di almeno uno dei seguenti requisiti:
a) essere titolari di imprese, rappresentanti legali o
amministratori unici di società che operano negli specifici settori
dell'economia locale;
b) essere esperti con consolidata conoscenza di carattere
tecnico, giuridico o economico del settore per il quale sono
designati;
c) esercitare una libera professione nell'ambito del territorio
regionale, con l'iscrizione al relativo albo professionale.
8. Non sono eleggibili alla carica di componente del
Consiglio:
a) i dipendenti della Chambre;
b) coloro che abbiano in atto rapporti creditizi o debitori con
la Chambre;
c) i parlamentari nazionali ed europei e i consiglieri o
assessori regionali;
d) coloro che abbiano riportato condanne per delitti non colposi
contro la persona, il patrimonio, l'amministrazione pubblica,
l'amministrazione della giustizia o la fede pubblica, punibili con
pena non inferiore, nel minimo, a un anno e superiore, nel massimo,
a cinque anni o che siano soggetti alle misure di prevenzione
previste dalla vigente legislazione in materia di lotta alla
criminalità organizzata.
9. La perdita dei requisiti di cui al comma 7 o la
sopravvenienza di una delle situazioni di cui al comma 8, lettere
b) e d), comporta la decadenza dalla carica di consigliere. Il
provvedimento che dichiara la decadenza è adottato dal Presidente
della Regione.
10. I componenti del Consiglio per i quali sopravvenga una delle
situazioni di cui al comma 8, lettere a) e c), devono optare, entro
trenta giorni, per una delle cariche.
Articolo 7 (Giunta)
1. La Giunta è l'organo esecutivo della Chambre ed è composta
dal Presidente e da un numero di componenti non inferiore a sei e
non superiore a un terzo dei componenti del Consiglio, secondo
quanto previsto dallo Statuto.
2. Nell'ambito dei componenti di cui al comma 1, deve essere
assicurata la presenza di un rappresentante di ciascuna delle
seguenti categorie:
a) agricoltura;
b) artigianato;
c) commercio;
d) industria;
e) turismo.
3. La Giunta è eletta dal Consiglio e ciascun consigliere può
esprimere una sola preferenza.
4. La Giunta dura in carica cinque anni, in coincidenza con la
durata del Consiglio, e il mandato dei suoi componenti è
rinnovabile per tre sole volte.
5. La Giunta esercita i seguenti compiti:
a) predispone il bilancio preventivo, le sue variazioni e il
conto consuntivo;
b) predispone e approva la dotazione organica della Chambre e
adotta i provvedimenti riguardanti l'assunzione e la carriera del
personale;
c) adotta i provvedimenti necessari per la realizzazione del
programma di attività e per la gestione delle risorse;
d) esercita tutte le funzioni e le attività previste dalla
presente legge e dallo Statuto che non rientrino espressamente tra
quelle riservate al Consiglio o al Presidente.
6. La Giunta delibera in caso di urgenza sulle materie di
competenza del Consiglio. In tali casi la deliberazione è
sottoposta al Consiglio per la ratifica nella prima riunione
successiva.
7. La Giunta può essere convocata su richiesta di almeno quattro
componenti.
Articolo 8 (Presidente e Vicepresidente)
1. Il Presidente è eletto dal Consiglio a maggioranza dei due
terzi dei suoi componenti nella prima e nella seconda votazione e a
maggioranza assoluta nella terza votazione.
2. Nell'ipotesi in cui non si raggiunga la maggioranza prevista
al comma 1, si procede ad una quarta votazione di ballottaggio tra
i due candidati che nella terza votazione hanno ottenuto il maggior
numero di voti.
3. Qualora nella votazione di ballottaggio nessun candidato
ottenga la maggioranza assoluta, il Consiglio decade.
4. Nell'ipotesi di cui al comma 3, il Presidente della Regione,
previa deliberazione della Giunta regionale, provvede alla nomina
di un commissario che esercita le attribuzioni spettanti agli
organi della Chambre, nei limiti stabiliti nel provvedimento di
nomina. Nei successivi centottanta giorni si procede al rinnovo
degli organi.
5. Il Presidente della Chambre:
a) rappresenta la Chambre;
b) convoca e presiede il Consiglio e la Giunta e ne stabilisce
l'ordine del giorno;
c) in caso di urgenza, provvede agli atti di competenza della
Giunta limitatamente all'ordinaria amministrazione. In tale caso
gli atti sono sottoposti alla Giunta per la ratifica nella prima
riunione successiva.
6. Il Presidente dura in carica cinque anni in coincidenza con
la durata del Consiglio.
7. La Giunta nomina tra i suoi componenti il Vicepresidente che,
in caso di assenza o impedimento del Presidente, ne assume
temporaneamente le funzioni.
Articolo 9 (Collegio dei revisori dei conti)
1. Il Collegio dei revisori dei conti è nominato dal Consiglio e
si compone di tre componenti effettivi e di due componenti
supplenti.
2. La Giunta regionale designa uno dei componenti effettivi del
Collegio, con funzioni di Presidente del Collegio stesso.
3. I membri effettivi e quelli supplenti devono essere iscritti
al registro dei revisori contabili.
4. Il Collegio dura in carica cinque anni in coincidenza con la
durata del Consiglio.
5. Il Collegio dei revisori dei conti:
a) collabora con il Consiglio nella sua funzione di
controllo;
b) esercita la vigilanza sulla regolarità contabile e
finanziaria della gestione della Chambre;
c) attesta la corrispondenza del conto consuntivo alle
risultanze della gestione, redigendo una relazione da allegare al
progetto di conto consuntivo predisposto dalla Giunta;
d) esprime rilievi e proposte tendenti a conseguire una migliore
efficienza, produttività ed economicità della gestione.
CAPO III DISPOSIZIONI SUL PERSONALE, SUL PATRIMONIO E SUL
FINANZIAMENTO
Articolo 10 (Personale e Segretario generale)
1. Il personale della Chambre, inquadrato in apposita dotazione
organica, appartiene al comparto unico del pubblico impiego della
Valle d'Aosta e i relativi contratti regionali sono stipulati
dall'Agenzia regionale per le relazioni sindacali di cui
all'articolo 46 della legge regionale 23 ottobre 1995, n. 45
(Riforma dell'organizzazione dell'Amministrazione regionale della
Valle d'Aosta e revisione della disciplina del personale).
2. Al personale della Chambre si applicano le disposizioni di
cui alla l.r. 45/1995, da ultimo modificata dalla legge regionale
22 marzo 2000, n. 9.
3. Il Segretario generale è nominato dal Presidente della
Regione, su designazione della Giunta della Chambre, tra gli
iscritti all'Albo dei dirigenti dell'Amministrazione regionale di
cui all'articolo 20, comma 1, della l.r. 45/1995, o in possesso dei
requisiti di cui all'articolo 16, comma 2, della l.r. 45/1995, come
modificato dall'articolo 1 della legge regionale 27 maggio 1998, n.
45.
4. Il Segretario generale, se iscritto nell'albo dei dirigenti
regionali, è collocato fuori ruolo.
5. Il Segretario generale svolge le funzioni di vertice
dell'amministrazione ed è sovraordinato al personale della Chambre,
compreso quello dirigenziale.
6. La nomina del Segretario generale è subordinata
all'accertamento preliminare della conoscenza della lingua italiana
o francese ai sensi dell'articolo 7 del regolamento regionale 11
dicembre 1996, n. 6 (Norme sull'accesso agli organici
dell'Amministrazione regionale, degli enti pubblici non economici
dipendenti dalla Regione e degli enti locali della Valle d'Aosta),
come sostituito dall'articolo 4, comma 1, del regolamento regionale
28 aprile 1998, n. 4.
7. L'accertamento di cui al comma 6 non ha luogo nei confronti
del personale che lo ha già superato per l'accesso alla dirigenza
del comparto unico del pubblico impiego della Valle d'Aosta.
Articolo 11 (Trasferimento del patrimonio)
1. Il patrimonio acquisito dalla Regione ai sensi dell'articolo
14 del d.lgs. C.p.S. 532/1946 è trasferito alla Chambre, ai sensi
dell'articolo 15 del medesimo d.lgs. C.p.S. 532/1946.
2. Le dotazioni tecniche degli uffici dell'Amministrazione
regionale operanti per l'esercizio delle funzioni di cui
all'articolo 1, possono essere trasferite parzialmente o
interamente alla Chambre.
3. Ove il trasferimento di cui ai commi 1 e 2 non sia possibile,
o non abbia luogo interamente, la Regione assegna alla Chambre le
risorse finanziarie corrispondenti al valore, stimato dalla
struttura regionale competente in materia di patrimonio, della
parte di patrimonio e delle dotazioni tecniche non trasferibili,
ovvero trasferisce alla medesima Chambre beni dello stesso
valore.
4. I provvedimenti di cui ai commi 1, 2 e 3 sono adottati con
deliberazione della Giunta regionale.
Articolo 12 (Entrate della Chambre)
1. La Regione trasferisce alla Chambre i fondi destinati alle
Camere di Commercio che ad essa pervengono ai sensi dell'articolo
10 della legge 26 novembre 1981, n. 690 (Revisione dell'ordinamento
finanziario della regione Valle d'Aosta).
2. La Chambre si avvale, oltre che delle entrate di cui al comma
1, di ogni altra entrata derivante dall'esercizio delle funzioni
camerali.
3. La Regione eroga un finanziamento annuale alla Chambre, nella
misura massima del 40 per cento dell'ammontare del diritto annuale
accertato nell'esercizio precedente e, comunque, comprensivo di
somme pari agli stanziamenti previsti alla data di entrata in
vigore della presente legge nel bilancio regionale per l'esercizio
delle funzioni di cui all'articolo 1. Detto finanziamento è
approvato con deliberazione della Giunta regionale e non può, in
alcun caso, essere inferiore al 20 per cento del diritto annuale
accertato nell'esercizio precedente.
4. Per il cofinanziamento di iniziative aventi per scopo
l'aumento della produzione e il miglioramento delle condizioni
economiche del territorio di competenza, la Chambre, sentite le
associazioni di categoria maggiormente rappresentative a livello
regionale, può aumentare per gli esercizi di riferimento la misura
del diritto annuale fino ad un massimo del 20 per cento.
CAPO IV DISPOSIZIONI TRANSITORIE PER LA FASE DI PRIMA
APPLICAZIONE
Articolo 13 (Comitato paritetico per i servizi camerali)
1. Nella fase di prima applicazione della presente legge, è
istituito un Comitato paritetico per i servizi camerali della Valle
d'Aosta, di seguito denominato Comitato. Fanno parte del
Comitato:
a) il Presidente della Regione o un suo delegato;
b) il Presidente della Chambre;
c) gli assessori regionali competenti in materia di commercio,
industria, artigianato, agricoltura, turismo, bilancio e finanze, o
loro delegati;
d) i rappresentanti del Consiglio della Chambre, nominati dal
Consiglio stesso in numero uguale a quello dei componenti di cui
alla lettera c).
2. Il Comitato paritetico è nominato con deliberazione della
Giunta regionale.
3. La prima convocazione del Comitato è fissata con
deliberazione della Giunta regionale di cui al comma 2. Nella
medesima deliberazione sono indicate le modalità di funzionamento
del Comitato.
4. Le attività del Comitato sono coordinate dall'assessore
regionale competente in materia di servizi camerali. Il Comitato
può essere convocato, in riunione straordinaria, da parte della
Giunta regionale.
5. Fino a quando gli organi della Chambre non siano in grado di
esercitare pienamente le loro funzioni a norma dell'articolo 14, il
Comitato sovrintende alle procedure volte a realizzare il passaggio
delle funzioni, del personale e dei beni, ai sensi degli articoli
11, 15 e 16, dall'Amministrazione regionale alla Chambre.
6. Il Comitato invia semestralmente alla Presidenza della
Regione, alla Presidenza del Consiglio regionale ed al Consiglio
della Chambre una relazione sull'attività svolta e, in particolare,
sullo stato del passaggio delle funzioni, del personale e dei beni
alla Chambre. Le relazioni semestrali sostituiscono il rapporto
annuale di cui all'articolo 2, comma 5.
7. Il Comitato può avvalersi di un organismo tecnico, istituito
con deliberazione della Giunta regionale e composto da esperti
pariteticamente nominati dal Consiglio della Chambre e dalla Giunta
regionale, in deroga alle disposizioni di cui alla legge regionale
10 aprile 1997, n. 11 (Disciplina delle nomine e delle designazioni
di competenza regionale), fatte salve le cause di esclusione e di
incompatibilità di cui agli articoli 5 e 6 della medesima l.r.
11/1997.
8. L'organismo tecnico di cui al comma 7, coordinato dal
Presidente della Chambre di cui all'articolo 14, comma 5, o da un
consigliere delegato, deve, tra l'altro, predisporre indicazioni
metodologiche e operative per:
a) l'impianto della banca dati e dell'osservatorio regionale per
il monitoraggio dell'economia, individuando le modalità di
integrazione e raccordo operativo con gli osservatori per specifici
settori economici contemplati dalla vigente normativa
regionale;
b) la progettazione e l'implementazione di procedure per un
sistema a rete finalizzato ai processi di semplificazione
amministrativa.
9. Le spese per il funzionamento del Comitato e dell'organismo
tecnico sono a carico della Regione.
Articolo 14 (Costituzione degli organi)
1. La nomina dei componenti del Consiglio della Chambre deve
avvenire entro centoventi giorni dall'entrata in vigore della
presente legge. A tal fine, la Giunta regionale con deliberazione
da emanarsi in armonia con il disposto degli articoli 10 e 12 della
l. 580/1993 e dei relativi regolamenti di attuazione:
a) individua le associazioni di categoria, le organizzazioni
sindacali dei lavoratori, le associazioni di tutela degli interessi
dei consumatori e degli utenti e le categorie professionali
interessate, per la loro attività, alle finalità della Chambre e
stabilisce il numero dei componenti il Consiglio della Chambre, nei
limiti indicati dall'articolo 6, comma 2, sentite le associazioni,
le organizzazioni e le categorie professionali individuate;
b) provvede alla pubblicazione sul Bollettino ufficiale della
Regione dei dati relativi al numero delle imprese, all'indice di
occupazione e al valore aggiunto, elaborati con le modalità di cui
all'articolo 3, comma 1, del decreto del Presidente della
Repubblica 21 settembre 1995, n. 472 (Regolamento di attuazione
dell'articolo 10 della legge 29 dicembre 1993, n. 580, concernente
i criteri generali per la ripartizione dei consiglieri delle Camere
di commercio, industria, artigianato e agricoltura in
rappresentanza dei vari settori economici);
c) stabilisce la ripartizione dei seggi tra i settori sulla base
dei parametri di cui alla lettera b), ai fini della richiesta di
designazione da parte delle rispettive associazioni e
organizzazioni.
2. Il Presidente della Regione o l'assessore da questi delegato
invita le associazioni e gli ordini professionali a procedere
tempestivamente alle designazioni di loro competenza. Allo scadere
dei termini di cui al comma 1, si applica l'articolo 6, comma
5.
3. Dopo la nomina, il Consiglio è convocato dal componente più
anziano per procedere all'elezione dei componenti del Comitato
paritetico in rappresentanza della Chambre e alla nomina dei
componenti del Collegio dei revisori dei conti.
4. Le funzioni della Giunta sono esercitate, nel termine massimo
di cui all'articolo 15, comma 1, dai componenti del Comitato di cui
all'articolo 13, comma 1, lettera d).
5. Il Presidente della Chambre è nominato dalla Giunta regionale
tra i componenti del Consiglio.
6. La Giunta regionale provvede a dare la più ampia pubblicità,
anche attraverso il Bollettino ufficiale della Regione e, per
quanto possibile, mediante l'informazione diretta agli
interessati:
a) dell'avvenuta costituzione degli organi della Chambre;
b) dell'inizio del pieno esercizio delle funzioni da parte della
Chambre.
Articolo 15 (Trasferimento delle funzioni)
1. Il trasferimento delle funzioni di cui all'articolo 1 deve
completarsi nel termine di diciotto mesi dall'elezione del
Consiglio della Chambre, sulla base delle proposte formulate dal
Comitato di cui all'articolo 13.
2. Il trasferimento di cui al comma 1 avviene in modo graduale.
A tal fine, il Comitato formula le proprie proposte con riferimento
alle singole funzioni da trasferire, mano a mano che sia completata
l'istruttoria relativa a ciascuna di esse.
3. La Giunta regionale fissa le date in cui deve avvenire il
trasferimento alla Chambre delle singole funzioni, su proposta del
Comitato. Con decorrenza da tali date, la Chambre succede alla
Regione nella totalità dei rapporti giuridici afferenti alle
funzioni singolarmente trasferite.
4. Nel termine di quindici giorni da ciascuna delle date di cui
al comma 3, la Regione provvede a consegnare alla Chambre, con
elenchi descrittivi, gli atti concernenti le funzioni trasferite e
relativi ad affari non ancora esauriti, ovvero relativi a questioni
o disposizioni di massima inerenti a dette funzioni.
Articolo 16 (Trasferimento del personale)
1. Il personale dell'Amministrazione regionale, appartenente
alle categorie di cui al sistema di classificazione introdotto dal
Contratto Collettivo Regionale di Lavoro del 12 giugno 2000 o alla
qualifica dirigenziale ed in servizio negli uffici che svolgono le
funzioni di cui all'articolo 1, è trasferito, su domanda, alla
Chambre, fino alla concorrenza della dotazione organica iniziale
determinata dal Consiglio, su proposta del Comitato, entro sessanta
giorni dalla nomina del Consiglio medesimo. La Giunta regionale
procede alla revisione delle dotazioni di personale tenendo conto
dei trasferimenti negli organici della Chambre.
2. Ai fini del presente articolo trovano applicazione le
disposizioni di cui al regolam. reg. 6/1996, da ultimo modificato
dal regolamento regionale 27 giugno 2001, n. 2, fatto salvo quanto
segue:
a) le domande per il trasferimento alla Chambre devono essere
inviate, tramite raccomandata con avviso di ricevimento, entro
novanta giorni dalla data di adozione della deliberazione di cui
alla lettera c), alla struttura regionale competente in materia di
personale; la mancata presentazione della domanda equivale, per il
personale di cui al comma 1, alla richiesta di permanenza nei ruoli
della Regione;
b) qualora il numero delle domande risulti superiore ai posti
disponibili nella pianta organica provvisoria, la struttura
regionale competente in materia di amministrazione del personale
predispone una graduatoria, sulla base dell'anzianità di servizio,
utilizzabile fino alla concorrenza dei posti stessi. Nella
valutazione dell'anzianità di servizio maturata presso
l'Amministrazione regionale, è assegnato un punteggio maggiore al
periodo prestato nello svolgimento delle funzioni di cui
all'articolo 1, sulla base dei criteri e dei punteggi di cui
all'allegato A;
c) con deliberazione della Giunta regionale, adottata su
proposta del Comitato, entro novanta giorni dalla nomina del
Consiglio della Chambre, sono individuati criteri di priorità
aggiuntivi, in relazione alle specificità del trasferimento di cui
al presente articolo e ai profili professionali indicati nella
dotazione organica iniziale di cui al comma 1.
3. Il personale trasferito conserva il trattamento economico
acquisito e l'anzianità di servizio maturata e può aderire al Fondo
pensione complementare per i lavoratori dipendenti della Regione
Autonoma Valle d'Aosta (FOPADIVA), se non aderisce al Fondo
cessazione servizio (FCS). La posizione individuale maturata è
trasferita al fondo di previdenza complementare della Chambre
(FOPADIVA o FCS).
4. Sino alla data di inquadramento nei ruoli della Chambre del
personale che ne faccia richiesta, la Regione continua a provvedere
all'amministrazione del personale stesso.
5. Qualora non siano presentate domande, o le stesse risultino
in numero inferiore rispetto ai posti disponibili nella pianta
organica provvisoria, la Regione provvede ad assicurare la
continuità nello svolgimento delle funzioni trasferite e prive di
titolare, mediante comando di proprio personale presso la
Chambre.
6. Nell'ipotesi di cui al comma 5, con apposita convenzione tra
la Regione e la Chambre, sono stabiliti il numero dei dipendenti da
inviare in comando, la loro distribuzione tra le categorie di
inquadramento e le modalità per la copertura degli oneri connessi
al relativo trattamento economico.
Articolo 17 (Dotazione finanziaria)
1. Fino a che la Chambre non sia in grado di percepire,
totalmente o parzialmente, il diritto annuale che le compete a
norma dell'articolo 12, comma 1, e comunque finché non sia
possibile disporre del dato percentuale necessario per determinare
l'intervento finanziario della Regione ai sensi del medesimo
articolo 12, comma 3, la Regione eroga alla Chambre, in sede di
prima attuazione della presente legge, un finanziamento a titolo di
dotazione stabilito annualmente con la legge finanziaria.
Articolo 18 (Abrogazione di norme)
1. La legge regionale 23 novembre 1994, n. 70 (Istituzione della
Consulta regionale dell'economia e del lavoro ("CREL")) è
abrogata.
Articolo 19 (Norma finale)
1. Attraverso il metodo della concertazione e degli indirizzi
concordati di programmazione previsti dal ""Patto per lo sviluppo"
della Valle d'Aosta?, sottoscritto il 17 maggio 2000 dalla Regione,
dalle organizzazioni sindacali dei lavoratori e dalle associazioni
di rappresentanza delle categorie economiche e professionali, sono
perseguite anche le esigenze di confronto e di collaborazione già
indicate nelle finalità istitutive della Consulta regionale
dell'economia e del lavoro.
Articolo 20 (Segretariato per la concertazione)
1. Il Segretariato per la concertazione previsto dal ""Patto per
lo sviluppo" della Valle d'Aosta? è istituito a tempo determinato
ai sensi dell'articolo 7, commi 1, lettera b), 3 e 4 della l.r.
45/1995, nell'ambito dell'assessorato competente in materia di
industria ed artigianato, con l'imputazione dei relativi costi ed
oneri di gestione.
2. Al posto di dirigente del Segretariato per la concertazione
si applicano le disposizioni dell'articolo 62, comma 5, della l.r.
45/1995, come modificato dall'articolo 13 della l.r. 45/1998.
3. Il posto di dirigente di cui al comma 2 è ricompreso tra
quelli indicati nel contingente dell'articolo 16, comma 1, della
legge regionale 11 dicembre 2001, n. 38 (Legge finanziaria per gli
anni 2002/2004).
Articolo 21 (Cessazione di funzioni)
1. Il Comitato valdostano di collaborazione per il commercio,
l'industria e l'agricoltura, istituito con deliberazione del
Consiglio della Valle n. 54 del 13 marzo 1947, cessa le sue
funzioni dal giorno della costituzione del Consiglio della
Chambre.
Articolo 22 (Norma di rinvio)
1. Per quanto non previsto dalla presente legge in ordine alla
disciplina dei servizi camerali, si applicano le norme della
legislazione statale in materia.
Articolo 23 (Norma finanziaria)
1. L'onere derivante dall'applicazione degli articoli 12, comma
3, 13 e 17 della presente legge è valutato complessivamente in euro
51.700, per l'anno 2002, ed in annui euro 619.300 a decorrere
dall'anno 2003.
2. L'onere di cui al comma 1 trova copertura negli obiettivi
programmatici 1.3.2. "Comitati e commissioni" per le finalità di
cui all'articolo 13, e 2.1.2. "Istituzioni diverse" per le finalità
di cui agli articoli 12, comma 3, e 17, e si provvede mediante
riduzione di pari importo dello stanziamento iscritto al capitolo
69000 "Fondo globale per il finanziamento di spese correnti"
dell'obiettivo programmatico 3.1. "Fondi globali", punto A.1.
"Riordino dei servizi camerali della Regione Valle d'Aosta"
dell'allegato n. 1 dello stato di previsione della spesa del
bilancio di previsione della Regione per l'anno finanziario 2002 e
di quello pluriennale per gli anni 2002/2004.
3. Il trasferimento previsto dall'articolo 12, comma 1, è
disciplinato, al fine della copertura finanziaria, dalla legge
finanziaria in rapporto al graduale trasferimento delle funzioni di
cui all'articolo 15, comma 1.
4. Per l'applicazione della presente legge la Giunta regionale è
autorizzata ad apportare, con propria deliberazione, su proposta
dell'assessore regionale competente in materia di bilancio e
finanze, le occorrenti variazioni di bilancio.
Allegato A
(Omissis)
Presidente
Siamo all'ordine del giorno n. 22, concernente
il disegno di legge regionale n. 149. Il dibattito generale si è
concluso nella serata di ieri, riapriamo con la replica
dell'Assessore Ferraris.
La parola all'Assessore all'industria, artigianato ed energia,
Ferraris.
Ferraris (GV-DS-PSE)
Innanzitutto vorrei ringraziare i
componenti della II e della IV Commissione e tutti i Consiglieri
che sono intervenuti nel dibattito che si è svolto anche con
passione politica, in particolare abbiamo apprezzato la generosa
passione antifascista del Consigliere Beneforti che però mi è parsa
poco appropriata riferita a questa materia, ma su questo
torneremo.
Le Camere di Commercio e in generale le istituzioni di
autogoverno dei ceti mercantili hanno lontane origini, come veniva
ricordato anche dal Consigliere Cerise, e queste Camere hanno avuto
un particolare impulso soprattutto successivamente all'Unità
italiana e si sono caratterizzate come delle istituzioni dotate di
forte autonomia e di autogoverno.
Nel periodo fascista abbiamo assistito ad un fenomeno
esattamente contrario, nel senso che le funzioni camerali hanno
trovato una battuta di arresto in quanto, come veniva ricordato,
furono assorbite dal Consiglio provinciale dell'economia
corporativa, un organismo centralista che aveva fatto cadere gli
elementi di autonomia che hanno caratterizzato nel tempo le Camere
stesse; le modificazioni che sono avvenute successivamente sono
state ricordate, dal punto di vista storico, nell'intervento del
Consigliere Fiou.
Tutto questo per ribadire che le Camere di Commercio nel nostro
Paese e anche a livello europeo sono un'istituzione che ha lontane
origini nel tempo. Nell'immediato dopoguerra le Camere di Commercio
non hanno riacquistato l'autonomia che le aveva caratterizzate nel
periodo prefascista; si è dovuto aspettare il 1993, con la legge n.
580, con la quale è stato profondamente rivoluzionato il
sistema.
Per quanto riguarda le vicende valdostane, il decreto
legislativo del Presidente provvisorio dello Stato del 1946
attribuiva alla Regione i compiti che erano svolti dalla Camera di
Commercio; si dice appunto in quel testo all'articolo 11 che
"la
Regione Valle d'Aosta vi provvede con apposito ufficio e con
proprio personale"
, ma per la precisione bisogna dire che
all'articolo 15 lo stesso decreto specifica che
"qualora i
servizi camerali per l'industria, il commercio e l'agricoltura
della Valle d'Aosta vengano in seguito trasferiti ad un apposito
ente da costituirsi localmente, il patrimonio della soppressa
Camera di Commercio, industria e agricoltura di Aosta assegnato
alla Valle sarà devoluto al predetto ente"
.
Non siamo quindi in contraddizione con la norma ma, avendo
esercitato una potestà che alla Regione è stata attribuita, direi
che siamo in assoluta coerenza con le norme. La legge n. 580/93 -
come veniva ricordato nei diversi interventi - è una legge che ha
definito un'autonomia, una flessibilità, è una legge che ha
previsto dei principi di decentramento e che ha ridotto i controlli
da parte dell'amministrazione centrale e da parte del Ministero
dell'industria.
Sulla base proprio di queste modificazioni strutturali delle
Camere di Commercio nel 1993 le associazioni degli agricoltori,
degli albergatori, degli artigiani, dei commercianti, degli
industriali, delle cooperative della Valle d'Aosta avevano già
allora riproposto la costituzione di una Camera di Commercio e
direi che è proprio in quegli anni che si è ulteriormente
sviluppato un dibattito, del resto già presente in Valle. In quel
periodo sono stati fatti anche alcuni studi: ricordo uno studio
della "Bocconi" che ha preso in esame alcuni problemi collegati
alla riforma del sistema camerale e dei servizi delle imprese in
Valle relativamente al loro riorientamento strategico, ma
l'ulteriore passo avanti sul piano del decentramento amministrativo
si è realizzato con le "leggi Bassanini", con le quali si è andati
verso un'ulteriore abrogazione dei controlli ministeriali su
statuti, bilanci e piante organiche e si sono date nuove funzioni
alle Camere, soprattutto legate alle semplificazioni
amministrative, alla regolazione del mercato e alla tendenza ad
operare in rete: in questo modo si è dato forte impulso anche
all'uso delle tecnologie informatiche.
Le Camere di Commercio sono infatti oggi in condizioni di poter
ricevere la documentazione che viene dalle imprese tramite firma
digitale, segnando su questo terreno dei passi avanti importanti.
L'importanza della "Bassanini" risiede anche in un altro elemento
che definisce le Camere di Commercio: un'autonomia funzionale. Sono
due le autonomie funzionali riconosciute nel nostro Paese: la prima
sono le Camere di Commercio, la seconda le università. L'autonomia
funzionale è finalizzata a svolgere funzioni e compiti di interesse
generale per il sistema delle imprese e quindi viene riconosciuto
alle Camere di Commercio un ruolo di rappresentanza generale degli
interessi attinenti al mondo dell'economia. Questo tipo di
interpretazione viene riconfermato anche oggi da un disegno di
legge varato dal Consiglio dei ministri a firma del Ministro La
Loggia, il quale, proprio sulla base delle riforme costituzionali
previste dalla legge n. 3/2001, ripropone le attribuzioni che
concernono gli enti ad autonomia funzionale, quindi una
disposizione prevista in questo disegno di legge salvaguarda le
funzioni già esercitate dalle Camere di Commercio, con questo
evitando che competenze istituzionali camerali possano essere in
futuro attribuite ad altri enti, in attuazione della riforma del
titolo V.
Le Camere di Commercio viste in questa ottica sono enti autonomi
territoriali che sono portati alla gestione di funzioni pubbliche
sulla base di un principio di sussidiarietà e si configurano come
delle Authority del mercato articolate sul territorio, nel senso
che si cerca di far coesistere un meccanismo di competizione - il
mercato - con un meccanismo di coesione, caratteristico di una
società capace di assicurare pari opportunità e pari diritti ai
cittadini in quanto il mercato va comunque indirizzato e governato
da regole.
Sempre seguendo un "excursus" storico, nel 1998 arriviamo ad un
punto di svolta delle Camere di Commercio in quanto le associazioni
professionali e i liberi professionisti chiedono che venga
realizzato in Valle uno strumento di rappresentanza del mondo delle
imprese; questo ha dato origine - come ricordava ieri il
Consigliere Comé - alla predisposizione di uno specifico disegno di
legge sulla materia e alla votazione unanime di un ordine del
giorno da parte del Consiglio che indicava la necessità di creare
un organismo in grado di dare rappresentanza e governo autonomo
agli operatori economici.
Questo lo abbiamo ritrovato nel programma di questa legislatura
ed è quanto si sta discutendo oggi. Direi quindi che questa
discussione è avvenuta con il contributo sia delle forze economiche
che di quelle politiche della Regione, che a pieno titolo sono
intervenute nella materia. Nel programma di legislatura si sancisce
un principio che è quello di attuare il federalismo anche in campo
economico e di fare in modo che alla Regione rimangano compiti di
coordinamento, di programmazione e di controllo, ma che la Regione
progressivamente si spogli dei compiti di gestione. Su queste basi
è stato aperto un confronto fra l'Amministrazione regionale, le
associazioni di categoria, gli ordini professionali e le
organizzazioni sindacali; questo è stato uno dei punti prioritari
che è stato inserito nel "Patto per lo sviluppo" e direi che questo
disegno di legge ha rappresentato un momento di confronto e di
concertazione. È stato costituito un gruppo di lavoro che si è
riunito ben dodici volte, si è riunito per tre volte in seduta
plenaria per discutere il problema del riordino dei servizi
camerali della Valle d'Aosta il "Patto per lo sviluppo"; c'è stato
un esercizio di concertazione molto concreto, quindi non siamo,
Consigliere Beneforti, all'eliminazione della concertazione. La
concertazione, dicevo, in Valle si è sviluppata, ha affrontato
diversi temi: da quello di un confronto puntuale sul bilancio
regionale a problemi legati a normative di incentivazione dei
settori produttivi, del settore dell'artigianato ed altri, che
adesso non mi pare il caso di stare a ricordare per economia di
tempo.
La Camera di Commercio, come si configura nel progetto di legge,
è uno strumento di sviluppo economico del territorio capace di fare
una sintesi delle diverse istanze che vengono dal mondo
dell'economia; è un ente dotato di una duplice natura: ha natura
istituzionale nel senso che ha funzioni
pubblicistico-amministrative, quindi funzioni di certificazione,
conoscenza e regolazione del mercato, ma ha anche natura
rappresentativa in quanto si configura come espressione di tutte le
categorie presenti nell'economia locale, comprese quelle delle
libere professioni. Vi è anche la presenza dei consumatori: dovete
tener conto che questa è una novità che esiste a livello locale e
nazionale, ma che non trova riscontro nella legislazione degli
altri Paesi europei; inoltre, la presenza del sindacato dei
lavoratori rappresenta un momento di tutela degli interessi delle
parti sociali, sottolineando con estrema chiarezza che sicuramente
non è questo il luogo della concertazione.
Il luogo della concertazione è e resta il "Patto per lo
sviluppo" e nessuno vuole mettere in discussione quanto è stato lì
pattuito. Alcuni - direi in modo un po' ottimistico - ritengono la
Camera come un momento di democrazia economica proprio perché sono
rappresentati gli interessi delle imprese, dei consumatori e dei
lavoratori, mentre io credo che nel caso delle Camere di Commercio
ci troviamo di fronte ad una democrazia degli interessi, che è cosa
diversa, in quanto qui i voti non solo si contano, ma si pesano in
relazione alla consistenza del singolo settore economico. Questo
tema del ruolo democratico delle Camere di Commercio è una
questione aperta, c'è una discussione ampia nella letteratura del
nostro Paese ed è un tema sul quale sarà necessario tornare, ma
ritengo che sia fondamentale intanto partire con un'iniziativa in
questo senso. Come veniva ricordato dai Consiglieri Cerise e Fiou,
noi dobbiamo confrontarci con un problema di globalizzazione, che
comporta delle riforme sul piano istituzionale, comporta la
necessità di fare sistema, come si suol dire, di fare in modo che
la competitività della Regione migliori.
Il Consigliere Frassy ieri ci ricordava che ci troveremo di
fronte a una progressiva riduzione delle tasse e noi ci auguriamo
che sia così - anche se fino ad oggi non l'abbiamo vista; al tempo
stesso mi auguro che non avvenga a detrimento del sistema di
Welfare che si è costituito in questo Paese perché allora non
faremmo dei passi avanti non solo per la Camera di Commercio, ma
per le condizioni generali di vita dei cittadini tutti, compresi
quelli valdostani.
La Camera di Commercio ha anche un ruolo importante: quello di
responsabilizzare le categorie economiche rispetto alle scelte di
sviluppo regionali e rispetto all'attenzione ad una questione che è
fondamentale: quella dell'interesse generale.
È anche un momento di formazione di classi dirigenti, un momento
di grande importanza; questo può essere svolto in particolare dalle
associazioni imprenditoriali che, pur tenendo conto degli interessi
specifici che rappresentano, possono però farsi portavoce di un
interesse di carattere generale; ancora, ci sono elementi
importanti per quanto riguarda l'informazione economica:
l'osservatorio diventa uno strumento non solo per affrontare
problematiche complesse, ma anche un luogo di incontro e di
proposta in cui i soggetti, che sono portatori di punti di vista
diversi, sono chiamati ad esprimersi, soprattutto sono chiamati a
giungere ad una conoscenza condivisa dei problemi che devono essere
affrontati e ad esprimere una progettualità comune.
Il rapporto annuale sull'economia locale è un elemento
importante per le scelte di programmazione, così come il
collegamento a reti non solo nazionali, ma europee.
Eurochambre collega a livello europeo 33 paesi; sono 1.300 le
Camere dove trovano rappresentanza 14 milioni di imprese e dove
troveranno anche sbocco le esigenze di internazionalizzazione delle
12.700 imprese che sono presenti in Valle: noi abbiamo quasi
un'impresa ogni dieci abitanti della Valle d'Aosta, dato molto
significativo.
Alla Camera vengono attribuite anche funzioni di coordinamento
per quanto riguarda la questione legata ai servizi e alle imprese,
pertanto tutta la discussione che si fa sul ruolo di "Centro
Sviluppo" e altre "polemiche" possono trovare in questa sede un
momento di sbocco, nel senso che all'articolo 2, punto f), si parla
di un monitoraggio rispetto ai servizi alle imprese e di proposte
per l'eliminazione di sovrapposizioni nell'attività di strutture e
per elevare l'efficacia e l'efficienza dei servizi stessi; sempre
all'articolo 2, comma 3, si parla di funzioni di coordinamento da
svolgersi nei confronti degli enti pubblici regionali e delle
società partecipate a maggioranza regionale.
Questo è un elemento di particolare interesse. Va ricordato come
le funzioni camerali in questa Regione siano state esercitate dalla
Regione, da un personale regionale che le ha svolte con particolare
competenza, capacità ed esperienza. L'istituzione della "Chambre" è
una scelta politica, nel senso che quello che ci si propone è la
realizzazione di un principio del federalismo e della
sussidiarietà, ma è soprattutto l'attuazione di una scelta anche
sul piano istituzionale di tipo poliarchico inteso come
articolazione policentrica dei poteri, come un modo di governare
che meglio si adatta ad una società complessa in cui si intrecciano
soggetti diversi sia economici che istituzionali, soggetti che poi
interagiscono complessivamente per realizzare le scelte le quali
avranno delle conseguenze sia a livello territoriale locale, sia
delle implicazioni di livello mondiale e generale. Quello che qui
viene proposto è un modello di articolazione dei poteri che non si
può limitare solo alla rivendicazione di autonomia a base
territoriale.
Qui si introduce una novità che è quella che, accanto ad un
sistema di autonomie territoriali, si costituisce un sistema di
autonomie funzionali e quindi si va verso una maggiore
articolazione dei poteri. Credo che questo sia un elemento di cui
bisogna tener conto nelle valutazioni politiche che si danno sul
disegno di legge in oggetto. Non è solo quindi un progetto di
"Regione leggera", ma è un progetto di articolazione dei poteri, è
una riforma strutturale che attribuisce in modo significativo
compiti di governo dell'economia alla "Chambre", per cui si passa
da quello che da molti viene definito un "sistema Regione-centrico"
ad un'articolazione policentrica del potere e questo lo si ottiene,
ripeto, attraverso l'assegnazione di funzioni autonome alla
Camera.
Ora, se non si coglie questo elemento, si può parlare di
"carrozzone elettorale", come diceva ieri il Consigliere Lattanzi,
si può parlare di "Camera del Lavoro" come ente di origine
fascista, come diceva il Consigliere Beneforti, si può parlare
della soppressione dell'Assessorato, ma non si è voluto capire
quello che è il dato politico che, oltretutto, è anche
un'operazione politicamente ambiziosa: fare una riforma strutturale
nella riallocazione dei poteri all'interno dell'economia in questa
Regione e che si basa anche sulla fiducia che le categorie
economiche sappiano e vogliano operare in questa direzione.
La "Chambre" è un ente autonomo in cui il Consiglio camerale è
designato dalle associazioni degli imprenditori, per cui mi chiedo
come si possa parlare di forte presenza del potere economico
regionale quando la Regione non designa neanche un membro di questa
"Chambre", dal momento in cui l'unica persona che viene designata -
e su questo condivido il consiglio che è venuto dal Consigliere
Borre -, è il presidente che, nella fase transitoria della Camera
di Commercio, verrà designato dalla Regione, previa ricerca del
consenso con le categorie. Come si può pensare che diventi un
"carrozzone elettorale" un organismo che è autonomo, designato
autonomamente? Di fatto questo diventa anche un atto di sfiducia
verso un mondo imprenditoriale che Forza Italia forse più di altri
pretenderebbe di rappresentare.
Per realizzare una nuova struttura, visto che sono 56 anni che
non c'è la Camera di Commercio autonoma in Valle d'Aosta, credo che
un dato di buon senso, se si vuole che il progetto riesca, sia
quello di agire attraverso un percorso graduale, attraverso una
fase transitoria per il passaggio di competenze e di poteri. Ieri
il Consigliere Frassy parlava di sospensione del giudizio in attesa
della replica della Giunta. Non so se sono la persona più adatta
per convincere il Consigliere Frassy, ma gli articoli 13 e 15, il
Comitato paritetico, il trasferimento delle funzioni in fase
transitoria, i 18 mesi, questi articoli non rappresentano una
sfiducia verso il mondo delle imprese, ma direi che rispondono ad
un'esigenza di far sì che l'operazione riesca perché non penso - e
sarebbe ingeneroso soprattutto verso il mondo dell'impresa -
intendere che gli imprenditori valdostani siano succubi e
subalterni al politico di turno al governo di questa Regione.
Io ho una concezione diversa e più rispettosa dei rappresentanti
delle imprese regionali - e non dico a caso regionali - perché
questo aggettivo è un aggettivo a connotazione geografica
territoriale, Consigliere Frassy, e non a carattere proprietario,
mentre mi è parso di capire che la sua forza politica consideri
questa ultima come unica accezione del termine. La costituzione di
un nuovo ente è questione complessa perché significa dotare di
strutture, di sede, di logistica, di finanze e di risorse umane,
quindi è necessario che, a fronte di una disponibilità a trasferire
capacità, potestà e risorse, ci sia dall'altra parte un organismo
che contemporaneamente cresce e si struttura. Il meccanismo che si
mette in campo è molto delicato, quindi va accompagnato con grande
attenzione, sicuramente non avendo atteggiamenti paternalistici da
parte di nessuno perché sarebbe sbagliato ma, siccome nasce una
creatura nuova, sarebbe bene metterla nelle migliori condizioni di
operare.
Veniva portato l'esempio di Berlino, dove si sono impiegati sei
anni per costituire un'area direzionale e si faceva il paragone con
presunti ritardi nella realizzazione dell'area Cogne. Ricordato
brevemente che un sito siderurgico è diverso da un'area edificabile
urbana - non fosse altro perché è necessario fare prima una
bonifica dell'area, che ha ed ha avuto dei tempi tecnici non brevi
-, io penso che questa Amministrazione abbia alle spalle una storia
di riconversione delle aree industriali che ci può consentire di
dire che non ci sono molti altri esempi positivi a livello
nazionale paragonabili al nostro.
Infine, non mi resta che compiacermi per un apprezzamento
espresso da un rappresentante di Forza Italia verso un Governo
socialdemocratico, anche perché, le grandi opere Schroeder le ha
fatte e non si è fermato alla politica dell'annuncio, come mi pare
stia avvenendo in parte, in questo Paese, in questo periodo
(soprattutto da parte di alcuni).
L'abolizione della "CREL". Penso che rispetto a questo bisogna
prendere atto che la "CREL" non ha funzionato, ma ne prendo atto
con dispiacere perché, quando è stata votata questa legge, io ero
fra i sostenitori; ero un sostenitore rispetto al ruolo e alle
funzioni della concertazione perché quanto si diceva nell'articolo
1 di quel disegno di legge:
"promuovere sedi permanenti di
confronto con enti e forze economiche e sociali interessate allo
sviluppo economico?
lo abbiamo riconfermato nel "Patto per lo
sviluppo", che ripropone una volontà politica di questa Giunta che
non è cambiata, che si è anche realizzata con una serie di atti
concreti. L'articolo 19 non fa altro che ricordare questo e qui mi
associo alle preoccupazioni che ieri il Consigliere Martin aveva
espresso in relazione alla lettera della CISL, però io ritengo che
all'interno di quella lettera ci sia un fraintendimento di fondo
che è bene chiarire.
Il fraintendimento è legato al fatto che la "Chambre" non ha
ruoli di concertazione sostitutivi rispetto a quelli che sono
attribuiti al "Patto per lo sviluppo", cioè non c'è correlazione
fra soppressione della "CREL" e nascita della "Chambre", semmai
tramite l'articolo 19 si riconferma il "Patto per lo sviluppo" come
sede della concertazione tra Regione, organizzazioni sindacali ed
imprenditori e si rafforza, con un riconoscimento legislativo, la
concertazione in Valle. C'è indubbiamente confusione, ma va fugata
perché sono due cose diverse. Ricordavo prima che le funzioni della
"CREL" non hanno funzionato, se dovessimo fare un referendum, non
dico un sondaggio in questo Consiglio, non so quanti consiglieri
riterrebbero che la "CREL" abbia svolto un ruolo positivo, ma non
per come è stato costruito il dispositivo di legge allora, ma per
come questo organismo ha funzionato.
Per quanto riguarda infine le questioni legate all'emendamento
proposto da Forza Italia, relativo all'articolo 6, comma 8, punto
b):
"Coloro che abbiano in atto un contenzioso con la
Chambre"
, mentre il testo originario stabilisce che non sono
eleggibili nella "Chambre" coloro che abbiano rapporti creditizi o
debitori nei confronti della "Chambre", qui ci troviamo di fronte
ad un caso di conflitto di interessi e come tale ritengo vada
mantenuta la disposizione prevista nel disegno di legge, licenziato
dalla II Commissione e questo anche per un motivo: qualora noi
dovessimo andare a modificare questo articolo nel senso indicato da
Forza Italia, entreremmo in contraddizione con quanto ha previsto
nell'emendamento all'articolo 6 la II Commissione. Originariamente
si diceva che l'incompatibilità era per i dipendenti della
"Chambre" e basta, mentre l'emendamento proposto dalla II
Commissione specifica che l'incompatibilità è per i dipendenti
statali ed i dipendenti del comparto unico del pubblico impiego
della Valle d'Aosta, salvo i rappresentanti di cui alle lettere b)
e c) del comma 3 dell'articolo 6 che sarebbero consumatori e
sindacato. Questo cosa vuol dire? Vuol dire rafforzare nella legge
il concetto di evitare che si creino situazioni di conflitto di
interessi, quindi credo che la formulazione che è stata approvata
dalla commissione vada mantenuta per le motivazioni che dicevo.
Presidente
Si passa all'esame dell'articolato, nel nuovo
testo della IV Commissione.
Ha chiesto la parola il Consigliere Beneforti sull'articolo
1.
Beneforti (PVA-cU)
Innanzitutto chiedo scusa per avere
lasciato ieri sera l'aula consiliare prima del termine dei lavori
del Consiglio, ma non stavo bene, anche oggi forse me ne andrò
prima della fine dei lavori.
Lo so anch'io, Assessore Ferraris, che le Camere di Commercio
hanno lontane origini nel tempo, perché e come sono state
utilizzate e perché sono state costituite e poi utilizzate.
Certamente nel 1945, quando in Valle d'Aosta è stata abolita la
Camera di Commercio, chi allora predisponeva le leggi non voleva
ripetere l'esperienza del periodo fascista. Questa è la realtà!
Perché quale funzione hanno avuto le Camere di Commercio nel
periodo fascista? Bisognerebbe andare a fare ricerche su certe
situazioni che si sono verificate in quel periodo. Detto questo,
dico solo che non possiamo che confermare quanto ieri ho asserito
sulle Camere di Commercio e i motivi per i quali voteremo contro
questo disegno di legge.
Ho ascoltato gli interventi che sono stati fatti e la replica
dell'Assessore, ho letto gli appunti dell'intervento di ieri sera
del Consigliere Cerise, ho letto praticamente tutto, ma la mia
opinione non è cambiata. Ritengo che si sia voluto giustificare il
motivo per il quale si era arrivati nel 1998 ad iniziare a parlare
della ricostituzione della Camera di Commercio in Valle d'Aosta,
poi dal 1993 al 1998 su quella famosa legge n. 580 come si è
espressa la Valle d'Aosta? Ha partecipato al confronto e al
dialogo? La riteneva giusta? In quel momento in cui veniva fuori
questa legge per ricostituire la Camera di Commercio aveva la
riserva mentale? No.
C'è stata in seguito su richiesta dell'imprenditoria locale.
Ritengo che, se si voleva portare avanti e dare un rilancio allo
sviluppo economico, sociale e occupazionale in Valle d'Aosta,
bastava e basta far funzionare le strutture esistenti. Quando è
stata costituita la "CREL", quale enfasi è stata messa!
Quando è stato fatto il "Patto per lo sviluppo", quando si è
parlato di concertazione, quale enfasi è stata messa anche sul
ruolo delle organizzazioni sindacali dell'imprenditoria locale! Poi
tutto quello che si è detto non va più bene e si viene meno anche
alle prerogative statutarie che erano previste! Tutto questo
"girarci intorno" per giustificare il perché si è rifatta la Camera
di Commercio, che si è detto porterà un grande sviluppo in Valle
d'Aosta, stimolerà i nostri
imprenditori… ebbene, vedremo quale
sviluppo avrà la Valle d'Aosta e l'ho detto ieri vedremo anche
quanto ci costerà questa operazione perché le risorse economiche se
non le mette a disposizione la Regione…
credo che le imprese locali non "metteranno fuori" soldi.
Non è che abbia sfiducia nel mondo imprenditoriale, ma vivo qui
da tempo e ho visto che non abbiamo un'imprenditoria locale, la
nostra è un'imprenditoria assistita che vive per il supporto che dà
la Regione. Andiamo a rileggerci tutte le leggi che abbiamo fatto
per il commercio, per l'artigianato, per la piccola e media
industria e vediamo cosa l'imprenditoria ha messo di suo! Non mi
venite allora a giustificare che ora si riparte in pieno e si dà un
grande sviluppo occupazionale ed economico alla Valle d'Aosta;
diciamo che si è voluto fare un'operazione politica, non voglio
dire partitica, ma un'operazione che rasenta l'interesse elettorale
e clientelare e non mi si venga a dire che oggi, rilanciando la
"CREL", il "Patto per lo sviluppo", l'Assessorato dell'industria e
commercio non poteva adempiere agli obblighi che oggi si danno alla
Camera di Commercio!
Credo che l'Assessorato sia stato "spogliato" e che alla fine
sarà soppresso. La Camera di Commercio deve svolgere tutte quelle
funzioni che ha elencato l'Assessore e io vorrei capire cosa ci sta
a fare l'Assessorato dell'industria: gli rimane da fare solo la
Fiera del legno! Signori miei, allora diciamocelo! Io ripeto e
concludo: voteremo contro perché siamo convinti che le strutture
che la Regione si era data potevano essere rilanciate e messe nelle
condizioni di andare avanti.
Si è fatto un passo avanti - lo ha detto il Presidente il 1°
maggio quando ha consegnato le medaglie ai maestri del lavoro. Il
Presidente pensa che si farà un ulteriore passo, come quello che è
stato fatto, costituendo la Camera di Commercio? Io mi auguro che
si possa andare più avanti, ma noi, quando - noi che facciamo
sempre un discorso di difesa delle nostre prerogative - a queste
prerogative si finisce per rinunciare al nostro interno, non
possiamo essere d'accordo. Pertanto confermo il voto contrario del
nostro gruppo.
Presidente
Pongo in votazione l'articolo 1:
Consiglieri presenti: 28
Votanti: 25
Favorevoli: 22
Contrari: 3
Astenuti: 3 (Frassy, Lattanzi, Tibaldi)
Il Consiglio approva.
Pongo in votazione l'articolo 2:
Consiglieri presenti: 28
Votanti: 25
Favorevoli: 22
Contrari: 3
Astenuti: 3 (Frassy, Lattanzi, Tibaldi)
Il Consiglio approva.
Pongo in votazione l'articolo 3:
Consiglieri presenti: 28
Votanti: 25
Favorevoli: 22
Contrari: 3
Astenuti: 3 (Frassy, Lattanzi, Tibaldi)
Il Consiglio approva.
Pongo in votazione l'articolo 4:
Consiglieri presenti: 28
Votanti: 25
Favorevoli: 22
Contrari: 3
Astenuti: 3 (Frassy, Lattanzi, Tibaldi)
Il Consiglio approva.
Pongo in votazione l'articolo 5:
Consiglieri presenti: 28
Votanti: 25
Favorevoli: 22
Contrari: 3
Astenuti: 3 (Frassy, Lattanzi, Tibaldi)
Il Consiglio approva.
All'articolo 6 abbiamo tre emendamenti presentati dalla II
Commissione, di cui do lettura:
Emendamenti Il comma 2 dell'articolo 6 è sostituito dal
seguente:
"2. Il Consiglio è composto da un minimo di venti fino ad un
massimo di venticinque componenti, secondo quanto previsto nello
Statuto. Le funzioni di componente del Consiglio non sono
delegabili.".
Il comma 4 dell'articolo 6 è sostituito dal seguente:
"4. A ciascuno dei soggetti di cui alle lettere b), c) e d) del
comma 3 spetta la nomina di un solo componente del Consiglio.".
La lettera a) del comma 8 dell'articolo 6 è sostituita dalla
seguente:
"a) i dipendenti della Chambre, i dipendenti statali ed i
dipendenti del comparto unico del pubblico impiego della Valle
d'Aosta, salvo i rappresentanti di cui alle lettere b) e c) del
comma 3 dell'articolo 6;".
Abbiamo inoltre un emendamento presentato dal gruppo di Forza
Italia, di cui do lettura:
Emendamento Si modifica:
Articolo 6, comma 8, punto b):
"Coloro che abbiano in atto un contenzioso con la Chambre?.
La parola al Consigliere Frassy.
Frassy (FI)
Penso che l'emendamento sia abbastanza
semplice e di facile comprensione in quanto è testuale. Rispetto
alla previsione contenuta nel disegno di legge, che impedisce di
assumere incarichi all'interno della Camera se si hanno rapporti di
debito e credito, riteniamo che sia più corretto limitare questa
previsione a quelli che possono essere i contenziosi che derivino
da rapporti di debito e credito.
Perché diciamo questo? Perché, nel momento in cui la Camera deve
essere l'espressione di quelle che sono le categorie economiche, è
quanto meno paradossale impedire ad imprenditori, sul presupposto
che possono avere ottenuto finanziamenti, sul presupposto che
possono avere in essere rapporti di servizio piuttosto che di
fornitura alla Camera stessa, di non partecipare alle vicende
gestionali della Camera.
Ci sembra una norma pesante e fuori luogo in questo contesto, di
conseguenza riteniamo di modificarne il senso a quelli che sono i
momenti del contenzioso che evidenziano una conflittualità fra
questi soggetti e la Camera stessa. Queste sono le motivazioni che
ci hanno portato a proporre l'emendamento.
Presidente
La parola all'Assessore all'industria,
artigianato ed energia, Ferraris.
Ferraris (GV-DS-PSE)
Come avevo già chiarito in sede di
discussione generale, ritengo di non accogliere questo emendamento
proprio perché la ragione del punto b) del comma 8 dell'articolo 6
è: il fatto che non si verifichi un conflitto di interessi fra
un'eventuale impresa e la Camera di Commercio.
Questo non vuol dire che se un imprenditore deve usufruire di
servizi della Camera, entri in questa condizione, è cosa diversa e
quindi come tale riteniamo, proprio sulla base di questo principio,
così come riaffermato in un altro emendamento proposto dalla II
Commissione, che ci debba essere una coerenza rispetto all'articolo
stesso e di conseguenza propongo il mantenimento del testo così
come licenziato dalla IV Commissione e con gli emendamenti proposti
dalla II Commissione.
Presidente
Pongo in votazione l'emendamento del gruppo di
Forza Italia:
Consiglieri presenti: 27
Votanti: 9
Favorevoli: 3
Contrari: 6
Astenuti: 18 (Bionaz, Borre, Cerise, Charles Teresa, Comé, Cuc,
Ferraris, Lanièce, La Torre, Lavoyer, Marguerettaz, Ottoz,
Pastoret, Piccolo, Praduroux, Rini, Vallet, Viérin D.)
Il Consiglio non approva.
Pongo in votazione l'articolo 6 nel testo adottato dalla IV
Commissione con gli emendamenti della II Commissione:
Articolo 6 (Consiglio)
1. Il Consiglio, che è l'organo rappresentativo di base,
nell'ambito delle materie di competenza previste dalla legge e
dallo Statuto, svolge in particolare le seguenti funzioni:
a) predispone e delibera lo Statuto e le relative modifiche;
b) approva i regolamenti;
c) determina gli indirizzi generali e approva il programma
pluriennale di attività della Chambre;
d) delibera il bilancio preventivo, le sue variazioni e il conto
consuntivo.
2. Il Consiglio è composto da un minimo di venti fino ad un
massimo di venticinque componenti, secondo quanto previsto nello
Statuto. Le funzioni di componente del Consiglio non sono
delegabili.
3. La designazione dei componenti del Consiglio, entro il
termine previsto dalla Giunta regionale, è effettuata:
a) dalle organizzazioni rappresentative delle imprese
appartenenti ai settori di cui all'articolo 10, comma 2, della l.
580/1993;
b) dalle organizzazioni sindacali dei lavoratori;
c) dalle associazioni di tutela degli interessi dei consumatori
e degli utenti;
d) dagli ordini professionali interessati alle finalità della
Chambre e definiti dallo Statuto.
4. A ciascuno dei soggetti di cui alle lettere b), c) e d) del
comma 3 spetta la nomina di un solo componente del Consiglio.
5. Qualora le designazioni di cui al comma 3 non pervengano
entro il termine fissato, ovvero siano incomplete, alla
designazione dei componenti provvede la Giunta regionale, con
propria deliberazione.
6. Il Consiglio è nominato con decreto del Presidente della
Regione e dura in carica cinque anni.
7. Possono essere nominati componenti del Consiglio i cittadini
italiani ed i cittadini degli Stati membri dell'Unione europea che
abbiano raggiunto la maggiore età e che godano dei diritti civili,
in possesso di almeno uno dei seguenti requisiti:
a) essere titolari di imprese, rappresentanti legali o
amministratori unici di società che operano negli specifici settori
dell'economia locale;
b) essere esperti con consolidata conoscenza di carattere
tecnico, giuridico o economico del settore per il quale sono
designati;
c) esercitare una libera professione nell'ambito del territorio
regionale, con l'iscrizione al relativo albo professionale.
8. Non sono eleggibili alla carica di componente del
Consiglio:
a) i dipendenti della Chambre, i dipendenti statali ed i
dipendenti del comparto unico del pubblico impiego della Valle
d'Aosta, salvo i rappresentanti di cui alle lettere b) e c) del
comma 3 dell'articolo 6;
b) coloro che abbiano in atto rapporti creditizi o debitori con
la Chambre;
c) i parlamentari nazionali ed europei e i consiglieri o
assessori regionali;
d) coloro che abbiano riportato condanne per delitti non colposi
contro la persona, il patrimonio, l'amministrazione pubblica,
l'amministrazione della giustizia o la fede pubblica, punibili con
pena non inferiore, nel minimo, a un anno e superiore, nel massimo,
a cinque anni o che siano soggetti alle misure di prevenzione
previste dalla vigente legislazione in materia di lotta alla
criminalità organizzata.
9. La perdita dei requisiti di cui al comma 7 o la
sopravvenienza di una delle situazioni di cui al comma 8, lettere
b) e d), comporta la decadenza dalla carica di consigliere. Il
provvedimento che dichiara la decadenza è adottato dal Presidente
della Regione.
10. I componenti del Consiglio per i quali sopravvenga una delle
situazioni di cui al comma 8, lettere a) e c), devono optare, entro
trenta giorni, per una delle cariche.
Consiglieri presenti: 27
Votanti: 24
Favorevoli: 21
Contrari: 3
Astenuti: 3 (Frassy, Lattanzi, Tibaldi)
Il Consiglio approva.
All'articolo 7 ci sono due emendamenti presentati dalla II
Commissione, di cui do lettura:
Emendamenti Il comma 1 dell'articolo 7 è sostituito dal
seguente:
"1. La Giunta è l'organo esecutivo della Chambre ed è composta
dal Presidente e da un numero di componenti non inferiore a sei e
non superiore a un terzo dei componenti del Consiglio, secondo
quanto previsto dallo Statuto. Le funzioni di componente della
Giunta non sono delegabili.".
Il comma 7 dell'articolo 7 è sostituito dal seguente:
"7. La Giunta può essere convocata su richiesta di almeno
quattro componenti, con l'indicazione degli argomenti da
trattare.".
Pongo in votazione l'articolo 7 nel testo così emendato:
Articolo 7 (Giunta)
1. La Giunta è l'organo esecutivo della Chambre ed è composta
dal Presidente e da un numero di componenti non inferiore a sei e
non superiore a un terzo dei componenti del Consiglio, secondo
quanto previsto dallo Statuto. Le funzioni di componente della
Giunta non sono delegabili.
2. Nell'ambito dei componenti di cui al comma 1, deve essere
assicurata la presenza di un rappresentante di ciascuna delle
seguenti categorie:
a) agricoltura;
b) artigianato;
c) commercio;
d) industria;
e) turismo.
3. La Giunta è eletta dal Consiglio e ciascun consigliere può
esprimere una sola preferenza.
4. La Giunta dura in carica cinque anni, in coincidenza con la
durata del Consiglio, e il mandato dei suoi componenti è
rinnovabile per tre sole volte.
5. La Giunta esercita i seguenti compiti:
a) predispone il bilancio preventivo, le sue variazioni e il
conto consuntivo;
b) predispone e approva la dotazione organica della Chambre e
adotta i provvedimenti riguardanti l'assunzione e la carriera del
personale;
c) adotta i provvedimenti necessari per la realizzazione del
programma di attività e per la gestione delle risorse;
d) esercita tutte le funzioni e le attività previste dalla
presente legge e dallo Statuto che non rientrino espressamente tra
quelle riservate al Consiglio o al Presidente.
6. La Giunta delibera in caso di urgenza sulle materie di
competenza del Consiglio. In tali casi la deliberazione è
sottoposta al Consiglio per la ratifica nella prima riunione
successiva.
7. La Giunta può essere convocata su richiesta di almeno quattro
componenti, con l'indicazione degli argomenti da trattare.
Consiglieri presenti: 27
Votanti: 24
Favorevoli: 21
Contrari: 3
Astenuti: 3 (Frassy, Lattanzi, Tibaldi)
Il Consiglio approva.
Pongo in votazione l'articolo 8:
Consiglieri presenti: 27
Votanti: 24
Favorevoli: 21
Contrari: 3
Astenuti: 3 (Frassy, Lattanzi, Tibaldi)
Il Consiglio approva.
Pongo in votazione l'articolo 9:
Consiglieri presenti: 27
Votanti: 24
Favorevoli: 21
Contrari: 3
Astenuti: 3 (Frassy, Lattanzi, Tibaldi)
Il Consiglio approva.
Pongo in votazione l'articolo 10:
Consiglieri presenti: 27
Votanti: 24
Favorevoli: 21
Contrari: 3
Astenuti: 3 (Frassy, Lattanzi, Tibaldi)
Il Consiglio approva.
Pongo in votazione l'articolo 11:
Consiglieri presenti: 27
Votanti: 24
Favorevoli: 21
Contrari: 3
Astenuti: 3 (Frassy, Lattanzi, Tibaldi)
Il Consiglio approva.
Pongo in votazione l'articolo 12:
Consiglieri presenti: 27
Votanti: 24
Favorevoli: 21
Contrari: 3
Astenuti: 3 (Frassy, Lattanzi, Tibaldi)
Il Consiglio approva.
Pongo in votazione l'articolo 13:
Consiglieri presenti: 27
Votanti: 24
Favorevoli: 21
Contrari: 3
Astenuti: 3 (Frassy, Lattanzi, Tibaldi)
Il Consiglio approva.
Pongo in votazione l'articolo 14:
Consiglieri presenti: 27
Votanti: 24
Favorevoli: 21
Contrari: 3
Astenuti: 3 (Frassy, Lattanzi, Tibaldi)
Il Consiglio approva.
Pongo in votazione l'articolo 15:
Consiglieri presenti: 27
Votanti: 24
Favorevoli: 21
Contrari: 3
Astenuti: 3 (Frassy, Lattanzi, Tibaldi)
Il Consiglio approva.
Pongo in votazione l'articolo 16:
Consiglieri presenti: 27
Votanti: 24
Favorevoli: 21
Contrari: 3
Astenuti: 3 (Frassy, Lattanzi, Tibaldi)
Il Consiglio approva.
Pongo in votazione l'articolo 17:
Consiglieri presenti: 27
Votanti: 24
Favorevoli: 21
Contrari: 3
Astenuti: 3 (Frassy, Lattanzi, Tibaldi)
Il Consiglio approva.
Pongo in votazione l'articolo 18:
Consiglieri presenti: 27
Votanti: 24
Favorevoli: 21
Contrari: 3
Astenuti: 3 (Frassy, Lattanzi, Tibaldi)
Il Consiglio approva.
Pongo in votazione l'articolo 19:
Consiglieri presenti: 27
Votanti: 24
Favorevoli: 21
Contrari: 3
Astenuti: 3 (Frassy, Lattanzi, Tibaldi)
Il Consiglio approva.
Pongo in votazione l'articolo 20:
Consiglieri presenti: 27
Votanti: 24
Favorevoli: 21
Contrari: 3
Astenuti: 3 (Frassy, Lattanzi, Tibaldi)
Il Consiglio approva.
Pongo in votazione l'articolo 21:
Consiglieri presenti: 27
Votanti: 24
Favorevoli: 21
Contrari: 3
Astenuti: 3 (Frassy, Lattanzi, Tibaldi)
Il Consiglio approva.
Pongo in votazione l'articolo 22:
Consiglieri presenti: 27
Votanti: 24
Favorevoli: 21
Contrari: 3
Astenuti: 3 (Frassy, Lattanzi, Tibaldi)
Il Consiglio approva.
Pongo in votazione l'articolo 23:
Consiglieri presenti: 26
Votanti: 23
Favorevoli: 20
Contrari: 3
Astenuti: 3 (Frassy, Lattanzi, Tibaldi)
Il Consiglio approva.
Pongo in votazione l'allegato A:
Consiglieri presenti: 29
Votanti: 26
Favorevoli: 23
Contrari: 3
Astenuti: 3 (Frassy, Lattanzi, Tibaldi)
Il Consiglio approva.
Possiamo procedere alle dichiarazioni di voto. Non vedo alcun
consigliere iscritto a parlare; se nessuno fa la dichiarazione di
voto, devo sospendere un attimo il Consiglio perché vorrei farla io
ma, essendo qui, in Presidenza, non la posso fare e, non essendoci
sostituti, chiedo il tempo di arrivare alla mia postazione.
Si dà atto che dalle ore 10,26 presiede il Segretario
Squarzino Secondina e che dalle ore 10,29 presiede il Presidente
Louvin.
Presidente
La parola al Vicepresidente Lattanzi.
Lattanzi (FI)
Intanto c'è da dire che è stato un
dibattito importante, come d'altronde è importante è l'oggetto di
questa discussione. L'oggetto è la Camera di Commercio sulla quale,
al di là delle posizioni ideologiche espresse dal Consigliere
Beneforti, abbiamo sentito comuni intenti di far svolgere un ruolo
importante a questo organismo, di riconoscere la necessità di
questa struttura, che sono evidentemente aspetti positivi di un
provvedimento di questo tipo.
Devo dire che ieri sera abbiamo lasciato quest'aula con un
giudizio sospensivo su questo provvedimento proprio perché
condividiamo l'obiettivo della nascita di una Camera di Commercio
in Valle d'Aosta che può diventare un fattore importante per
l'economia. Ieri abbiamo espresso tutta una serie di perplessità,
di obiezioni, abbiamo fatto delle proposte che non sono state
accettate e devo dire, anche a nome del gruppo, che molte
perplessità sono rimaste. Non sono - vorrei chiarirlo - perplessità
ideologiche, di contrapposizione del "teatro" della politica, anche
se il suo ruolo e il suo partito politico, Assessore, sono molto
distanti dalle nostre visioni; lei parlava di una Giunta
socialdemocratica che ha lavorato bene, noi diciamo di una Giunta
socialdemocratica che secondo noi non ha ben lavorato. Bisognerebbe
avvisare anche i colleghi della "Stella Alpina" che siete un
Governo socialdemocratico, così potrebbero essere magari d'accordo
di parteciparvi…
(commenti di alcuni consiglieri, fuori microfono)
…
Schroeder… allora ho capito male,
mentre governavo l'aula… Diceva che era
nel programma di legislatura di questa maggioranza la nascita di
questa Camera di Commercio, ricordava le motivazioni storiche,
peraltro riprese anche da alcuni colleghi, o meglio le
vicissitudini storiche del ruolo di questo ente.
Le nostre perplessità sono aumentate in seguito ad alcune sue
dichiarazioni che mi permetto di riprendere: lei ha detto che il
programma di legislatura prevedeva di demandare alla costruenda
Camera di Commercio l'attuazione delle politiche
dell'Amministrazione perché all'Amministrazione rimarrebbe
l'indirizzo e la programmazione, così come ha detto che questo
diventa il luogo della democrazia economica e che qui i voti si
pesano per gli iscritti delle varie associazioni; parla di un ruolo
che deve far diventare la Regione una "regione leggera", non più
"regione-centrica", che deve demandare agli enti economici della
Valle d'Aosta un ruolo importante per far diventare la Regione da
centralistica ad organismo poliedrico per i confronti sulle
politiche dell'economia.
Vede, Assessore, la prima perplessità, che ieri ci faceva
esprimere il dubbio che questo diventasse un "carrozzone", non si
basa sulla scarsa fiducia negli imprenditori, che noi conosciamo e
con i quali abbiamo parecchie affinità di visioni, ma nell'organo
politico che costruisce i carrozzoni nei quali poi gli imprenditori
di fatto non hanno l'opportunità di decidere.
Ne abbiamo già alcuni esempi, ricordavamo ieri il "Centro
Sviluppo" in cui partecipano gli imprenditori e le associazioni di
categoria, dove le parole si sprecano, ma le azioni non compaiono.
Abbiamo già detto ieri che se il ruolo di questo ente nascente
fosse stato per volontà politica diverso, lo avremmo potuto notare
dalla soppressione di enti che riteniamo oggi dei doppioni, come il
"Centro Sviluppo" ed altri enti strumentali per la promozione
dell'economia in luoghi in cui si dovrebbe dibattere per
programmare, pianificare, per essere consultato da chi deve
prendere le decisioni, poi lei ha disegnato le altre funzioni, che
sono quelle della certificazione, della rappresentanza, oltre al
momento di sintesi delle istanze delle varie categorie.
Io direi che, tolta la certificazione, che passerà
dall'Assessorato alla Camera di Commercio, crediamo che quel ruolo,
che lei dice di sintesi delle rappresentanze per lo sviluppo
dell'economia valdostana, di fatto abbia già fallito, non perché
sia sbagliata l'idea, ma perché è sbagliato il vostro modo di
operare rispetto a queste realtà. Ha parlato poi di collegamenti
internazionali alla Camera di Commercio e anche qui ricordo che le
stesse identiche parole le ha utilizzate per incensare l'attività
del "Centro Sviluppo", così come il ruolo di "Osservatorio
dell'economia valdostana", anche queste sono parole già sentite per
altri organi strumentali della Regione.
Ha poi fatto una battuta sulla riduzione delle tasse, che il mio
collega Frassy ieri accennava, e lei si augurava che questa
auspicata, anche dai Valdostani, riduzione delle tasse, e quindi
momento importante per il benessere dei cittadini, non diventasse
una riduzione del Welfare e dell'assistenza sociale che è un
dibattito di questi giorni. Proprio stamani i giornali commentavano
la promozione alla Camera del provvedimenti che indirizza il
Governo verso una riduzione dell'IRPEF al 33 e al 22 percento per
tutti gli Italiani, quindi anche i Valdostani potranno beneficiare
finalmente di questa opportunità.
La domanda che sorge spontanea, e che sarà il tema che il
prossimo Consiglio porteremo in quest'aula, è come facciamo a
mantenere tutti questi carrozzoni perché a una diminuzione delle
tasse deve contrapporsi un'oculata gestione delle risorse da parte
dell'Amministrazione regionale di apparati che ora si moltiplicano,
ma che vorremmo venissero razionalizzati.
Vede, se la Camera di Commercio diventasse la riduzione
dell'apparato, la riorganizzazione delle risorse strumentali della
Regione per la consultazione, per il confronto delle idee, per la
parte consultiva e progettuale, saremmo molto più convinti nel
votare questo provvedimento, ma così non è.
Non so se è un "carrozzone elettorale", ma è un "carrozzone"
senz'altro, dove so di per certo che ci saranno dei gettoni di
presenza e dove verranno coinvolte molte persone che sono già
coinvolte come consulenti e assistenti di progetti per gli altri
enti. Certo è che nelle motivazioni che lei citava dell'abolizione
della "CREL" ci sono molte delle argomentazioni che ci inducono ad
avere grandi perplessità rispetto a questo provvedimento, non
rispetto all'obiettivo, ma allo strumento che state creando e in
particolare al metodo che state utilizzando per dare vita a questo
organo che potrebbe avere un ruolo importante, ma che, secondo noi,
per come l'avete impostato, per la diffidenza nell'autonomia degli
organi economici di questa Regione, conferma la vostra sfiducia nel
settore imprenditoriale valdostano. Siete voi che pensate di dover
fare i "padri tutelari" dell'economia valdostana e quindi mettete
in ogni organo dell'economia la vostra presenza; siete voi che non
ritenete che questo provvedimento possa essere fin da subito un
momento di consultazione e di confronto degli organi economici, ma
avete bisogno di essere lì come faceva lo Stato con la Regione e vi
lamentavate.
Voi, portatori dell'autonomia, sostenitori del concetto di
federalismo e del principio di sussidiarietà, siete voi che oggi
approvate un provvedimento che si "prende" 18 mesi per vedere come
va a finire questo organo consultivo! Noi l'avremmo fatto in
maniera diversa, noi avremmo creato con questo strumento
l'opportunità per razionalizzare gli enti strumentali della
Regione.
Noi avremmo voluto dare fiato realmente all'economia valdostana
dando un supporto consultivo, mentre qui si parla di un atto
burocratico per dire che a fine legislatura si è fatto anche
questo, come da programma, ma in realtà non cambierà nulla
nell'economia valdostana! Non siamo quindi contrari all'istituzione
della Camera di Commercio, siamo diffidenti sul metodo che voi
state utilizzando, ma siamo soprattutto diffidenti verso il vostro
modo di gestire queste istanze che provengono da una società
economica valdostana che soffre in attesa che voi finiate la vostra
legislatura, un'economia valdostana che attende delle risposte e
che non le ha, un'economia valdostana che ha bisogno di più di
quella autonomia di cui vi riempite tanto la bocca, ma che siete
per cultura molto poco propensi a concedere.
Molto bravi a Roma a piangere, molto meno bravi a concedere la
sussidiarietà sul territorio regionale! Noi non crediamo che con
questo provvedimento la Regione diventi più "leggera", noi non
crediamo che questo sia il provvedimento giusto. Noi non siamo
contrari alla Camera di Commercio, noi ci asterremo sul
provvedimento n. 149.
Président
Je soumets au vote le projet n°
149:
Conseillers présents: 31
Votants: 28
Pour: 25
Contre: 3
Abstentions: 3 (Frassy, Lattanzi, Tibaldi)
Le Conseil approuve.
