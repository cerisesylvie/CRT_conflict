Classificazione
(Nessuna classificazione presente)


Resoconto integrale del dibattito dell'aula
Oggetto del Consiglio n. 914 del 11 dicembre 1989 - Resoconto
OGGETTO N. 914/IX - APPROVAZIONE DEL PIANO REGIONALE DELLE
ATTIVITA' ESTRATTIVE.
PRESIDENTE:
Do lettura della proposta di deliberazione
iscritta al punto 21 dell'ordine del giorno.
IL CONSIGLIO
Richiamata la legge regionale 22 dicembre 1987, n. 108.
Atteso che la Giunta regionale ha incaricato, con deliberazione
di Giunta n° 5537 in data 26.6.1987, l'Ing. Ravet Sergio, di Aosta,
delle determinazioni di cui sopra nell'ambito del piano regionale
delle attività estrattive e che questi ha provveduto alla stesura
di una prima parte del sopraccitato piano, così articolata:
1) censimento delle cave abbandonate e indicazione per il loro
riassetto ambientale;
2) censimento delle cave attualmente in esercizio;
3) censimento degli impianti di trattamento sia attivi, sia
dismessi;
e, limitatamente ai soli materiali inerti:
4) verifica delle possibilità di ampliamento delle cave
attualmente in esercizio;
5) individuazione delle aree di potenziale destinazione
estrattiva;
6) indicazioni tecniche in ordine alla coltivazione ed al
successivo recupero ambientale.
Considerato che le cave di cui al punto 4 consistono nelle
seguenti diciassette:
cava in località Brenva - Comune di Courmayeur;
cava in località Champagne - Comune di Villeneuve;
cava in località Champagnolle - Comune di Villeneuve;
cava in località Colombier - Comune di Gressan;
cava in località Les Iles - Comune di Gressan;
cava in località Bî mes - Comune di Pollein;
cava in località Volget - Comune di Brissogne;
cava in località Clapey - Comune di Brissogne;
cava in località Chétoz - Comuni di Quart e Nus;
cava in località Les Iles - Comune di Nus;
cava in località Valloille - Comune di Pontey;
cava in località Vallerod - Comune di Pontey;
cava in località Molinaz - Comune di Pontey;
cava in località Lésin - Comune di Pontey;
cava in località Ventoux - Comune di Châtillon;
cava in località Mure - Comune di Issogne;
cava in località Echallod - Comune di Arnad;
che le aree di cui al punto 5) si identificano nelle seguenti
sedici:
area 1) località Equilivaz - Comune di La Salle;
area 2) località Champagnolle - Comuni di Villeneuve e
Aymavilles;
area 3) località Tornettaz - Comune di Charvensod;
area 4) località Bîmes - Comune di Pollein;
area 5) località Petit Ban - Comune di Brissogne;
area 6) località Chétoz - Comune di Quart;
area 7) località Champagne - Comuni di Fénis e Chambave;
area 8) località Ussel - Comune di Châtillon;
area 9) località Fabrique - Comune di Champdepraz;
area 10) località Fleuran - Comune di Issogne;
area 11) località Echallod - Comune di Arnad;
area 12) località Moralley - Comune di Nus;
area 13) località Préfleur - Comune di Pollein;
area 14) località Crétaz - Comune di Gressan;
area 15) località Palatiau - Comune di Gressan;
area 16) località Derby - Comune di La Salle;
e che il competente ufficio Tecnico dell'Assessorato dei Lavori
Pubblici ha stimato in circa 1.800.000 metri cubi il quantitativo
di inerti necessario al fabbisogno regionale per il biennio
1990/1991;
DELIBERA
1) di approvare il piano generale regionale delle attività
estrattive redatto dall'Ing. Ravet Sergio, di Aosta;
2) di determinare, per il biennio 1990/91 e relativamente ai
materiali inerti, in mc. 1.800.000 i quantitativi utilizzabili
direttamente per le opere e gli interventi di cui all'art. 1 della
legge regionale 22 dicembre 1987, n. 108;
3) di approvare l'ampliamento, secondo i risultati del relativo
studio di fattibilità, delle seguenti quattordici cave attualmente
in esercizio:
cava in località Champagne - Comune di Villeneuve;
cava in località Champagnolle - Comune di Villeneuve;
cava in località Colombier - Comune di Gressan;
cava in località Bîmes - Comune di Pollein;
cava in località Volget - Comune di Brissogne;
cava in località Clapey - Comune di Brissogne;
cava in località Les Iles - Comune di Nus;
cava in località Valloille - Comune di Pontey;
cava in località Vallerod - Comune di Pontey;
cava in località Molinaz - Comune di Pontey;
cava in località Lésin - Comune di Pontey;
cava in località Ventoux - Comune di Châtillon;
cava in località Mure - Comune di Issogne;
cava in località Echallod - Comune di Arnad;
4) di individuare, per il biennio 1990/91, relativamente ai
materiali inerti, le seguenti otto aree estrattive del piano
generale di cui al punto 1°), facendo salve le superfici ivi
ricadenti connesse alle eventuali future opere di interesse
regionale:
area 2) località Champagnolle - Comune di Villeneuve e
Aymavilles;
area 3) località Tornettaz - Comune di Charvensod;
area 4) località Bîmes - Comune di Brissogne;
area 5) località Petit Ban - Comune di Brissogne;
area 11) località Echallod - Comune di Arnad;
area 13) località Préfleur - Comune di Pollein;
area 14) località Crétaz - Comune di Gressan;
area 16) località Derby - Comune di La Salle;
5) di limitare, per il biennio 1990/91, il numero di impianti
fissi e delle opere a servizio della coltivazione delle cave a
quelli già attualmente esistenti sul territorio regionale;
6) di riservare le rimanenti aree estrattive del piano regionale
di cui al punto 1°) per i bienni susseguenti;
7) di rinviare a successivi provvedimenti deliberativi la
individuazione dei quantitativi e delle aree di prelievo degli
altri materiali utilizzabili per la realizzazione di opere
pubbliche.
PRESIDENTE:
Ha chiesto la parola l'Assessore ai Lavori
Pubblici, Fosson; ne ha facoltà.
FOSSON (DC):
Il provvedimento di approvazione del piano
regionale delle attività estrattive costituisce un ulteriore passo
verso il riordino del territorio e delle attività estrattive in
generale. Esso fa seguito ai passi già compiuti con la legge quadro
generale n. 108 del 1987 e con la legge n. 67 del 19 ottobre
concernente le autorizzazioni per le estrazioni, e precede quello
che sarà il successivo studio delle attività estrattive che
riguardano i massi naturali per le arginature e le murature.
Il piano regionale che è stato discusso in sede di commissione
nei giorni e nelle settimane scorsi e che oggi viene portato
all'attenzione del Consiglio riguarda unicamente gli inerti, siano
essi sabbia o ghiaia.
Il lavoro che è stato svolto riguarda:
- il censimento delle cave abbandonate e l'indicazione per il
loro riassetto ambientale (i Consiglieri avranno potuto vedere gli
elaborati depositati presso la Presidenza del Consiglio);
- il censimento delle cave attualmente in esercizio;
- il censimento degli impianti di trattamento, sia attivi sia
dismessi;
- la verifica delle possibilità di ampliamento delle cave
attualmente in esercizio.
Quest'ultimo punto viene ripreso nella deliberazione proposta,
nella quale vengono indicate sedici cave in esercizio, rispetto ad
una prima proposta dalla quale è stata cancellata la cave in
località Brenva, in Comune di Courmayeur, proprio perché si tratta
di una cava che è stata in esercizio per un certo periodo, ma che
oggi viene del tutto cancellata anche per i noti motivi ambientali.
L'elenco delle cave è annesso alla proposta di deliberazione e non
sto a rileggerlo.
Le aree di potenziale destinazione estrattiva sono quattordici e
sono state studiate da un punto di vista teorico relativamente alla
possibilità di estrarre ghiaia e sabbia. Rispetto ad una prima
versione è stata eliminata la possibilità di predisporre delle cave
in località Tornetta in Comune di Charvensod ed in località
Palatiau in Comune di Gressan, proprio per evitare che in zone che
sono o possono essere di particolare pregio ambientale qualcuno
pensi di esercitare l'attività di cava.
Rispetto a questa valutazione preliminare delle cave in
esercizio delle quali è possibile l'ampliamento e alla valutazione
dei siti nei quali è possibile cavare, sono state fatte successive
valutazioni ed operate delle scelte. Più precisamente sono state
individuate, e si propone al Consiglio di approvarle, delle cave
delle quali è possibile l'ampliamento. Si tratta di quindici cave
attualmente in esercizio: località Champagne e Champagnolle di
Villeneuve, Colombier di Gressan, Bî mes di Pollein, Volget e
Clapey di Brissogne, Chétoz di Quart, Les Iles di Nus, Valloille,
Vallerod, Molinaz e Lesin di Pontey, Ventoux di Châtillon, Mure di
Issogne ed Echallod di Arnad. Di queste cave è possibile un
ampliamento.
Vengono poi indicate le seguenti nuove zone in cui è possibile
fare attività di cava: Champagnolle nei Comuni di Villeneuve ed
Aymavilles, Bî mes di Pollein, Petit Ban di Brissogne, Chétoz di
Quart e Nus, Echallod di Arnad, Préfleur di Pollein, Crétaz di
Gressan e Derby di La Salle.
Nella previsione di questa deliberazione restano invariati gli
impianti per il trattamento di materiale inerte, nel senso che non
è previsto che si possano o si debbano aprire nuovi impianti.
La legge prevede che il piano abbia una validità biennale e
venga poi rivisto almeno biennalmente. Voglio ancora precisare che
c'è una valutazione di fabbisogno per il biennio 1990/91: viene
prevista la possibilità di estrarre 1.800.000 metri cubi di inerti
o meglio di materiale grezzo, perché il materiale lavorato da
immettere sul mercato si aggira intorno ai due terzi, nel senso che
è pari a circa 600.000 metri cubi, che sono grosso modo il
fabbisogno attuale della nostra Regione.
E' ovvio che le cave, così come sono individuate, nella loro
potenzialità totale hanno naturalmente una capacità superiore al
1.800.000 metri cubi. Ricordo però che la legge sulle
autorizzazioni approvata da questo Consiglio prevede che tutti
coloro che fanno attività di cavatori debbano presentare nelle zone
individuate dal piano delle cave dei progetti di escavazione, che
verranno esaminati dalla commissione tecnica competente istituita
dalla stessa legge, nei quali dovranno essere indicate le modalità
di escavazione ed anche le quantità. Pertanto, la commissione, nel
valutare i progetti, terrà naturalmente conto che il quantitativo
biennale sia di 1.800.000 metri cubi e non oltre.
Penso che la discussione sia già stata sufficientemente ampia e,
per quanto mi riguarda, anche esaustiva in Commissione, la quale
tra l'altro ha presentato una serie di emendamenti che
costituiscono la deliberazione emendata, cioè esattamente quella
che ho letto, perché la Giunta ha fatto propri quegli emendamenti,
per cui penso che non ci sia da aggiungere altro, se non lasciare
la discussione al Consiglio.
PRESIDENTE: Ha chiesto la parola il Consigliere Mostacchi; ne ha
facoltà.
MOSTACCHI (UV):
Vedo che la Giunta, dando corso alla legge
del 1987, con la deliberazione n. 5537 del 26 giugno 1987 ha
incaricato l'ing. Ravet di redigere un piano per le attività
estrattive. Io vorrei sapere chi ha dato le indicazioni per la
redazione di questo piano, se è stata la Regione o se sono stati i
Comuni, i proprietari dei fondi o gli operatori del settore.
Perché? Perché questo piano si può tranquillamente chiamare "un
blitz al territorio" e perciò vorrei avere il piacere di sapere chi
l'ha ordinato.
Noi andiamo a vincolare circa 1,5 milioni di metri quadrati, con
la possibilità, indicata per difetto, di prelevare circa 10 milioni
di metri cubi, ma io non ne vedo la necessità, né tantomeno
l'urgenza. Tuttavia facciamo ciò in virtù del quinto comma
dell'articolo 3 della legge, che autorizza all'esproprio anche
contro la volontà dei privati. Nel comma citato, infatti, si dice
che se un proprietario non è d'accordo, in virtù di non so quale
pubblica utilità o di interesse di pubblica utilità, noi possiamo
andare ad espropriare questi terreni.
Eppure mi sembra che gli impianti oggi esistenti siano più che
sufficienti a soddisfare le richieste di consumo di inerti in Valle
d'Aosta. Visto che su tutto il territorio regionale noi vediamo
delle grosse montagne di scorte di inerti, che ammontano a diversi
milioni di metri cubi, ecco che non vedo la necessità di imporre
questo piano, quando c’è la possibilità di usufruire
di queste scorte. Direi, semmai, che prima di approvare un piano
del genere, sarebbe opportuno valutare la possibilità di utilizzare
le scorte già esistenti sul territorio.
Adesso è molto di moda parlare del buco nell'ozono, ma non
vorrei che i buchi che noi autorizziamo ci facessero poi uscire da
qualche altra parte.
Dopo aver attentamente esaminato il piano generale delle
attività estrattive, vorrei far presente una cosa che ritengo di
particolare importanza e coerenza.
Nella zona 1 noi troviamo la località Equilivaz, sita nel Comune
di La Salle. Non sto a ricordare tutto quello che aveva chiesto a
suo tempo la popolazione di Derby, perché penso che sia ancora
nella memoria di tutti, ma ricordo che tra l'altro aveva chiesto lo
spostamento del depuratore in quella zona. Nella scheda
riepilogativa dell'ing. Ravet possiamo leggere che tutto
corrisponde esattamente a quanto era stato a suo tempo indicato
dalla perizia geologica e dalla valutazione di impatto ambientale
disposte dal Comitato di Derby. Mi limito a leggere solo due passi
salienti, in cui c'è scritto:
"Superficie: 30.000 metri quadrati. Impatto ambientale:
eliminazione di un'area prevalentemente boschiva di non particolare
pregio e di limitati appezzamenti prativi".
A questo punto io vorrei fare all'Assessore ed all'intero
Consiglio una proposta: visto che bene o male questo piano passerà,
utilizziamo la cava, ma poi spostiamo il depuratore. Come mi è
stato riferito, il depuratore occupa una superficie di
10.000/15.000 metri quadrati, per cui penso che possa stare
benissimo anche in località Equilivaz, così noi salveremmo
dall'assalto delle ruspe un pezzo di territorio che è situato in
una zona già fortemente penalizzata e compromessa, come vedremo più
avanti.
Esaminando infatti il piano nel dettaglio, scopriamo che
nell'area n. 16, sempre del Comune di La Salle, ci sono altre due
zone, A) e B), entrambe nel territorio di Derby, che interessano
una superficie di 70.000 metri quadrati. Questo cosa vuol dire?
70.000 più 30.000 fanno 100.000 metri quadrati, su una superficie
totale del territorio che ammonta sì e no a 150.000 metri quadrati.
Lo vogliamo compromettere tutto, visto che siamo ad oltre il 60% di
territorio danneggiato?
Per quanto riguarda la zona B), che si trova in un'area
golenale, vorrei sapere dall'Assessore se è stato concesso il nulla
osta ai fini idraulici, ed eventualmente quando e da chi.
Grazie.
PRESIDENTE:
Ha chiesto la parola il Consigliere Riccarand;
ne ha facoltà.
RICCARAND (NS):
Questo argomento è molto importante e
delicato. Di fatto noi andiamo ad avviare la realizzazione del
piano delle cave, che non ha qui il momento ultimativo, perché si
tratta solo di adottare un piano che successivamente dovrà comunque
tornare in Consiglio per l'approvazione; chiaramente però è molto
importante vedere quale atteggiamento, con che piede e con quali
proposte si parte, anche perché queste proposte iniziali risultano
fortemente condizionanti rispetto all'esito finale.
Ecco allora che io devo esprimere grossi elementi di perplessità
rispetto all'impostazione di questo provvedimento, che derivano non
tanto e non solo dal lavoro svolto da chi ha predisposto il piano,
che è il risultato di un lavoro meticoloso ed abbastanza accurato,
anche se c'è da chiedersi, come diceva giustamente anche il
Consigliere Mostacchi, chi ha dato le indicazioni, cioè chi sono i
soggetti che hanno fatto le proposte su cui poi si sono accentrate
le proposte conclusive che abbiamo in questo documento.
Io credo però che il problema più grosso stia proprio alla base,
cioè nel tipo di legislazione che noi ci siamo dati, separando in
due leggi, quella del 1987 e quella del 1989, due momenti che
invece dovevano essere strettamente uniti.
Come ricorderete, la scelta che noi abbiamo fortemente
contestato, è stata quella di fare una legge, quella del 1987, che
disciplina la formazione del piano, rimandando ad una fase
successiva, che poi abbiamo realizzato recentemente, tant'è che è
cosa di questi mesi la legge regionale che disciplina le singole
autorizzazioni, che comunque devono essere conformi al piano. Ci
troviamo quindi di fronte ad una pessima legge sul piano, e
ribadirò alcuni elementi che giustificano questo giudizio, ed
invece, a mio avviso, abbiamo una buona legge per quanto riguarda
il sistema autorizzativo, con il grosso inconveniente, però, che il
sistema autorizzativo deve partire dal quadro complessivo posto dal
piano, che rischia di essere negativo.
Perché quella del 1987 è una pessima legge e ci porta a
documenti di questo tipo? Perché è una legge improntata
sostanzialmente ad uno spirito costruttivo, cioè ad uno spirito di
pesante utilizzazione del territorio, cosa che, fra l'altro, come
ho già detto anche altre volte, è stata rilevata su pubblicazioni e
recensioni a livello nazionale da parte di rassegne giuridiche.
Tutta la legge del 1987, infatti, è improntata a favorire al
massimo l'espansione dell'attività estrattiva.
Da qui discende anche quel provvedimento, che noi riteniamo
un’aberrazione giuridica, di poter espropriare le
aree interessate all'attività di cava. E' una norma che, io credo,
bisognerà rivedere al più presto, per espellere dal nostro
ordinamento giuridico un principio che è sicuramente inaccettabile.
Considerare di pubblica utilità queste cave e porre il vincolo,
prevedendo l'esproprio, su questi terreni, secondo me è
inaccettabile come principio generale, ma è inaccettabile
soprattutto in una realtà come quella della Valle d'Aosta.
Io credo, quindi, che il primo elemento di difficoltà stia
proprio nella presenza di due leggi, una delle quali buona e
l'altra pessima.
Questo piano delle cave evidentemente risente di questa
impostazione, per cui, come è stato già detto dal Consigliere che
mi ha preceduto, prevede un notevole ampliamento delle cave già
esistenti ed individua numerose aree in cui creare nuove cave.
Questo elemento ci preoccupa e non possiamo che esprimere il nostro
dissenso nei suoi confronti.
Prendiamo anche atto che questo piano regionale delle attività
estrattive non prevede nulla, se non la parte di censimento,
relativamente alle cave del pietrame. Evidentemente io vorrei avere
un chiarimento rispetto a questo aspetto: se questa assenza
significa che, per quanto riguarda il pietrame, non ci saranno
ampliamenti e non ci saranno nuove cave nei prossimi anni, noi
siamo d'accordissimo; ma se invece si pensa di procedere con
provvedimenti a parte per quanto riguarda il pietrame, allora non
siamo assolutamente d'accordo.
E' una circostanza che vogliamo capire, perché qui si fa il
censimento di tutto, ma poi, fortunatamente, per quanto riguarda
l'ampliamento e le nuove cave si parla soltanto di inerti.
L'ultimo punto che vorrei affrontare è quello dei rapporti con i
Comuni. La legge del 1987, pur con tutti i suoi aspetti
fondamentalmente negativi, prevedeva però una consultazione dei
Comuni nella fase di predisposizione del piano, cioè prima ancora
della sua adozione. Non mi risulta che finora, almeno in questa
fase, lo studio della Regione sia stato sufficientemente raccordato
con le iniziative dei Comuni, per cui io presento un ordine del
giorno che ha lo scopo di sollecitare una informazione rivolta ai
Comuni su quello che stiamo facendo.
L'ordine del giorno impegna l'Assessore ai Lavori Pubblici
perché ci sia una comunicazione urgente, accompagnata dalla
documentazione necessaria, a tutti i Sindaci dei Comuni interessati
ad un ampliamento o ad una localizzazione di nuove cave sul loro
territorio, affinché siano informati di questo e possano e debbano
esprimere, nei termini abbastanza ristretti previsti dalla legge,
un loro parere, in modo che poi noi ne possiamo tenere debito conto
nel momento in cui dovremo approvare in via definitiva con
votazione del Consiglio questo piano.
L'ordine del giorno, quindi, vuole semplicemente innescare un
meccanismo per cui siamo sicuri che comunque i Comuni vengono
tempestivamente informati, anzi sono sollecitati a prendere e ad
esprimere un parere, del quale noi veniamo poi a conoscenza prima
di prendere le nostre decisioni definitive.
Per quanto riguarda altre cose specifiche, faccio notare che il
Consigliere Mostacchi ha sollevato una questione relativa alla zona
di Derby, che secondo me è più che giustificata e legittima. In
particolare, leggendo queste schede ed esaminando la
documentazione, ho visto che nella zona di Derby, oltre che
dell'Equilivaz, si parla anche di una zona A) e di una zona B). Se
capisco bene, questo significa che si parla di due cave. Aggiungo
ancora che si parla di cave potenziali, cioè da realizzare, ma mi
sembra che si tratti in realtà di due attività già avviate e su
cui, tempo fa, avevo presentato un'interpellanza, anche se qui sono
presentate come attività ancora da avviare.
Mi sembra quindi che anche sotto questo aspetto ci siano dei
problemi, perché, come in questo caso, i numeri che sono qui
contenuti non corrispondono ad una, ma a due attività
estrattive.
Queste sono le osservazioni che volevo fare sul provvedimento,
mentre l'ordine del giorno che volevo presentare è il seguente:
"Esaminato il Piano delle attività estrattive;
Rilevato che tale Piano prevede l'ampliamento di numerose cave
già esistenti e la localizzazione di nuove cave per inerti;
Sottolineata l'importanza di un reale coinvolgimento dei Comuni
nella formulazione del Piano;
il Consiglio regionale impegna
l'Assessore ai Lavori Pubblici
1 - a trasmettere con urgenza a tutti i Sindaci dei Comuni
interessati le proposte riguardanti l'apertura di nuove cave e
l'ampliamento di cave già esistenti;
2 - a sollecitare un formale parere su tali proposte da parte
dei Consigli comunali;
3 - a trasmettere alla competente Commissione consiliare i
pareri che saranno pervenuti dai Comuni".
Si dà atto che alle ore 11,50 riassume la Presidenza il
Presidente Bich.
PRESIDENTE:
Ha chiesto la parola il Consigliere Trione; ne
ha facoltà.
TRIONE (DC):
Ho chiesto la parola per dire che, oltre a
proporre gli emendamenti già ricordati dall'Assessore ai Lavori
Pubblici, Fosson, la Commissione ha fatto due raccomandazioni alla
Giunta.
La prima sollecita l'Esecutivo regionale a voler istituire al
più presto una nostra pianta organica del personale che dovrebbe
poi occuparsi delle competenze attualmente demandate all'Ufficio
Miniere e Cave di Torino.
La seconda prevede che la stessa normativa sia estesa quanto
prima anche alle cave di marmo, perché ci era sembrato che anche
queste potessero e dovessero essere interessate, ed in modo anche
sollecito, dalla stessa normativa.
PRESIDENTE:
Ha chiesto la parola il Consigliere Tonino; ne
ha facoltà.
TONINO (PCI):
Come già è stato detto, la filosofia della
Giunta regionale che ha portato a questa scelta, non è stata quella
del contenimento e del ripristino dell'attenzione alla salvaguardia
ambientale, ma è stata quella di dare il via ad una vera e propria
nuova apertura di cave sul territorio regionale, prevedendo un
dimensionamento complessivo dei metri cubici estraibili che non ha
nessun riferimento con la realtà dei bisogni.
Una prima questione che salta all'occhio concerne il fatto che
il piano individua una prima serie di cave che sono attualmente in
funzione e che devono e possono essere utilizzate ancora. Per
meglio intenderci, preciso che mi sto riferendo al punto 4) della
deliberazione.
Nel punto 5), poi, questo piano individua le aree nuove che sono
potenzialmente suscettibili di attività estrattiva. Ma osservando
le scelte delle cave su cui agire immediatamente nel biennio
1990/1991, si scopre che, su otto cave che vengono autorizzate, ben
cinque concernono località nuove. Se l'elenco che ci è stato
inviato corrisponde al vero, abbiamo una nuova cava in località
Tornettaz del Comune di Charvensod..
(... Interruzione ...)
Ah sì, è vero, quella è stata stralciata. Abbiamo la cava in
località Petit Ban in Comune di Brissogne, quella in località
Préfleur in Comune di Pollein, quella in località Crétaz in Comune
di Gressan e poi c'è l'ultima, quella di Derby, sulla quale hanno
già parlato altri Consiglieri, in Comune di La Salle.
Questa scelta è discutibile. La logica che doveva presiedere
alla predisposizione del piano doveva essere quella di una massima
utilizzazione delle cave esistenti, finalizzando quella estrazione
ad un progetto complessivo di ripristino ambientale.
Qui, a fronte di potenzialità che esistono in aree già destinate
a quello scopo, si è fatta invece la scelta di andare
massicciamente verso l'apertura di nuove cave.
Anche l’osservazione che già è stata fatta, per
la quale sono già potenzialmente utilizzabili 8 o 10 milioni di
metri cubici, mentre noi ne autorizziamo 1,8 milioni nel biennio,
mi permette di dire, Assessore, che si fa una non scelta, perché si
consente di estrarre in un arco così ampio di cave quella quantità
di inerti in modo molto frazionato, aprendo nuove ferite sul
territorio regionale, mentre la si poteva e doveva autorizzare
guardando prevalente mente alle cave esistenti e, al limite,
concentrando in poche aree il prelievo degli inerti.
Sarebbe opportuna una ulteriore riflessione su questo argomento
ed in questo senso noi condividiamo l'ordine del giorno presentato
dal Consigliere Riccarand: è assolutamente necessario che su una
decisione di questo tipo ci sia il massimo coinvolgimento dei
Sindaci ed io mi auguro che, anche sulla base delle osservazioni
che perverranno dai Comuni, si proceda ad una revisione delle
scelte che oggi vengono proposte.
PRESIDENTE:
Ha chiesto la parola l'Assessore ai Lavori
Pubblici, Fosson; ne ha facoltà.
FOSSON (DC):
Mi pare che tutti siamo assolutamente
convinti che il tema che stiamo trattando sia particolarmente
delicato, perché ha delle grandi connessioni con l'ambiente.
Voglio dire che l'incarico dato all'ing. Ravet nel 1987,
grossomodo nel momento in cui stava partendo l'iter di quella che
poi sarebbe diventata la legge n. 108, ha portato a dei risultati
globalmente positivi per la ricerca meticolosa, come è già stato
riconosciuto anche da altri, di tutte le cave esistenti, di
qualsiasi tipo esse siano, abbandonate, in funzione o meno.
Per quanto riguarda le indicazioni sul nuovo, date dall'ing.
Ravet, devo dire che egli, da tecnico, ha cercato le zone di
potenziale attività estrattiva ed ha individuato le zone dove
potevano esserci degli inerti (sabbia e ghiaia), in collegamento
con gli uffici della Regione e con le associazioni di categoria. Le
scelte invece sono state operate dalla Giunta regionale. Possono
essere delle scelte opinabili, come qualcuno ha detto, ma sono
scelte comunque che noi sosteniamo.
Sul fatto che noi vincoliamo 1,5 milioni di metri quadrati, col
rischio che possano anche essere espropriati, tengo a precisare che
questo è previsto dalla legge nazionale sulle miniere, la quale
prevede che quando uno sia titolare e proprietario di un sito nel
quale è possibile fare attività di cava o di miniera, qualora non
lo utilizzi o lo utilizzi in maniera non soddisfacente, questo suo
sito o sedime possa passare a far parte del demanio, nel caso
nostro della Regione, e che poi sia la Regione a darlo in
concessione.
Io ritengo che sia un estremo al quale non arriveremo ed al
quale comunque non intendiamo arrivare. Ci può essere addirittura
la spinta contraria a quanto dicevano prima alcuni Consiglieri,
cioè a far inserire dei terreni e delle zone nel piano delle cave,
piuttosto che non il contrario.
Ci sono, è vero, delle scorte, ma sono delle scorte che sono
state accantonate dai vari cavatori anche in funzione dei lavori
dell'autostrada e costituiscono quindi un momento eccezionale della
nostra vita, mentre noi ci riferiamo ai momenti ordinari.
Per quanto riguarda il depuratore di Derby e la zona
dell'Equilivaz, io non vorrei riaprire tutta una lunga serie di
ampie discussioni che abbiamo già avuto non solo in questo
Consiglio regionale, per cui preciso solo che quella zona è stata
individuata come sito di possibile escavazione, nel senso che si
tratta di una zona in cui è possibile trovare degli inerti, ma non
è stata poi recepita nell'ultimo elenco che indica le cave in cui
si può iniziare l'attività estrattiva già nel prossimo biennio. Al
momento, quindi, nella zona dell'Equilivaz c’è solo
una possibilità estrattiva teorica ed in cui è stata rilevata
l’esistenza di ghiaia e di sabbia, ma che la Giunta
regionale ha ritenuto di non dover proporre al Consiglio per
l'escavazione nel prossimo biennio.
Nel merito del benestare idraulico relativo all'inizio
dell'escavazione nelle zone A) e B) di Derby, mi riferisco alla
risposta che ho dato all'interpellanza del Consigliere Riccarand,
per cui prego il Consigliere Mostacchi di volersi riferire alle
risposte che ho dato in quella sede. Non ho difficoltà a fargliele
pervenire nuovamente, ma in questo momento lo pregherei di
riferirsi a quella risposta.
Commentando l'intervento del Consigliere Mostacchi, penso di
aver risposto già in parte anche ad alcune osservazioni del
Consigliere Riccarand, al quale voglio anche dire che io non
ritengo che l'aver separato in due leggi l'ordinamento della
materia sia stato un errore. C'è già stata un'ampia discussione in
proposito al momento dell'approvazione della legge n. 108, quando
sostenevo i motivi di validità della separazione delle due leggi,
nel senso che noi abbiamo ritenuto di dover ovviare ad alcuni dubbi
sulle competenze della Regione nel settore delle cave facendo
appunto due leggi.
Non voglio tuttavia riprendere le ampie discussioni che ci hanno
impegnati per diverse settimane nell'autunno del 1987 con il
Consigliere Sandri.
Voglio ancora dire che la legge del 1987 non è per favorire le
escavazioni, checché ne dice il prof. Cassese o perlomeno la
rivista o l'annuario da lui diretto. Ho già provveduto a suo tempo
a scrivergli per sostenere le nostre tesi e non ho difficoltà a far
pervenire al Consigliere Riccarand la stessa lettera.
Per quello che riguarda le cave di pietrame, la Giunta regionale
ha già provveduto in una delle ultime sue sedute ad incaricare lo
stesso ing. Ravet di predisporre un piano analogo a questo, che
sarà quindi oggetto di discussione in un prossimo futuro in seno al
Consiglio regionale.
Nel merito dei rapporti con i Comuni, la legge sulle
autorizzazioni, ma non solo quella, prevede che il piano delle
cave, così come è adottato dal Consiglio regionale, venga poi
trasmesso ai Comuni che ne devono tenere conto e sul quale devono
esprimere il loro parere.
A questo riguardo io posso accettare, come accetto, il contenuto
dell'ordine del giorno del Consigliere Riccarand, pur dovendo dire
che sfonda una porta aperta, perché ho già provveduto a far
predisporre una circolare esplicativa, direi anche piuttosto ampia,
da inviare a tutti i Comuni in modo che questi ultimi non si
ritrovino solo con la deliberazione e null'altro. Allegata quindi
alla deliberazione che invieremo, ci sarà una circolare piuttosto
ampia che dà notizia delle leggi n. 108 e 67, che non ho ancora
spedito perché aspettavo che il Consiglio regionale procedesse
all'approvazione della deliberazione.
Non lo so con certezza, ma credo di poter dire che, a questo
punto, l'ordine del giorno del Consigliere Riccarand possa essere
un sovrappiù. Comunque non ho difficoltà a fargli avere, oggi
stesso, copia della circolare che prevediamo di inviare ai
Comuni.
Per quanto riguarda l'altro ragionamento che traspare un pochino
da tutti gli interventi, cioè la critica che il piano delle cave è
fatto non per contenere o ripristinare, ma per incentivare
ulteriormente l'attività di cave, ebbene, noi ci sentiamo di dire
esattamente il contrario: con le leggi che il Consiglio ha
approvato, con questo piano delle cave, noi costringiamo i cavatori
e tutti quelli che esercitano attività di cave a farlo all'interno
di un piano ben preciso e quindi non a cavare comunque e
dovunque.
Non dimentichiamo infatti che fino ad oggi, con le leggi
esistenti, chiunque voleva intraprendere un’attività
di cave, acquisiva i diritti sul terreno oggetto dell'attività di
cave, dopodiché, acquisiti gli eventuali pareri o permessi di
carattere idraulico, idrogeologico, forestale e ambientale,
iniziava a cavare in qualsiasi punto della Regione, dandone poi
comunicazione, entro otto giorni dall'inizio del lavoro, al Sindaco
ed al Corpo delle Miniere. Con questo piano delle cave, noi, se non
altro, cominciamo a restringere le zone in cui si va a cavare,
senza lasciarle disseminate in tutta la Regione.
Il ragionamento da fare semmai è il seguente: potevamo
restringerle in maniera assoluta, permettendo l'ampliamento solo di
alcune cave, senza prevederne di nuove. A questo proposito noi
abbiamo ritenuto, invece, che il limitare al massimo le cave
attualmente in attività, restringendole soltanto a quelle, poteva
generare qualche situazione di monopolio o di restrizione limitata
solo a certe zone.
Con questo piano delle cave, quindi, noi riteniamo di aver dato
alla Regione la possibilità di intervenire e di controllare i
cavatori in maniera precisa, costringendoli, così come è previsto
dalla legge, a presentare dei piani di escavazione e, soprattutto,
dei piani di ripristino.
La Commissione prevista dalla legge, che quanto prima verrà
formalizzata, si preoccuperà di vedere che i progetti presentati
rispondano alle norme di salvaguardia del territorio.
Un'ultima osservazione concerne l'intervento del Presidente
della 3a Commissione, il Consigliere Trione, e riguarda il
personale da immettere in organico. Per la verità, oggi abbiamo un
ingegnere, che è preposto al settore delle escavazioni, ed abbiamo
previsto almeno quattro geometri o periti minerari da inserire
nell'organico. Ciò verrà fatto quando sarà rivista la legge che
riguarda l'organico generale della Regione.
Resta naturalmente l'urgenza di avere questi quattro funzionari
in più nella Amministrazione regionale, perché ovviamente oggi non
è più sostenibile che venga ancora demandata al Corpo delle Miniere
la sorveglianza sulle cave.
Noi, come Giunta, prevediamo di realizzare un piano delle cave
per il pietrame e di fare la stessa cosa anche per il marmo.
PRESIDENTE: Ha chiesto la parola il Consigliere Mostacchi; ne ha
facoltà.
MOSTACCHI (UV):
Voglio dire che le dichiarazioni
dell'Assessore mi hanno lasciato abbastanza insoddisfatto. Osservo
poi che quel citare a giustificazione e a difesa una legge
nazionale mi sembra un’assurdità, perché noi siamo
in una Regione Autonoma ed ogni giorno ripetiamo che abbiamo la
possibilità di legiferare in materia di cave. Che forse questo
Stato accentratore ed avocatore ci fa comodo solo in determinate
occasioni e non in altre? Io credo che la Regione abbia ampie
possibilità di decidere in merito e ritengo che non fosse il caso
di prendere ad esempio una legge nazionale per autorizzare
l'esproprio dei terreni anche contro la volontà dei
proprietari.
Grazie.
PRESIDENTE:
Ha chiesto la parola il Consigliere
Riccarand; ne ha facoltà.
RICCARAND (NS):
Vorrei spiegare meglio il significato del
mio ordine del giorno, perché, se ho ben capito quello che ha detto
l'Assessore ai Lavori Pubblici, esso è un po' diverso dalle
iniziative già previste.
Stando alle due leggi attuali, un coinvolgimento regolamentato
dei Comuni è previsto soltanto dalla legge sul sistema
autorizzativo, il quale sancisce che la domanda deve essere
presentata contestualmente all'Assessorato regionale ai Lavori
Pubblici ed al Comune interessato; invece, per quanto riguarda
l'iter della formazione dei piani, è prevista una generica
consultazione, che però non è definita dalla legge nelle sue
modalità.
Io credo, quindi, che si tratti di due cose diverse. Se ho
capito bene, la circolare di cui parlava l'Assessore è esplicativa
dei contenuti della legge n. 108 e di quella del 1989, per spiegare
a tutti i Comuni come funziona questa nuova normativa. Ciò mi
sembra utile e necessario. Tuttavia, nel mio ordine del giorno
proponevo un qualcosa di integrativo rispetto a questo, nel senso
che proponevo di mandare solo ai Comuni direttamente interessati da
ipotesi di ampliamento di cave esistenti o di nuove cave, sulla
base del piano riguardante gli inerti, una comunicazione, dicendo:
"Noi, Consiglio regionale, per il momento abbiamo adottato un piano
che nel vostro Comune prevede questo ampliamento o questa nuova
cava", e chiedendo un pronunciamento da parte del Comune; ecco
perché mi sembra una cosa diversa.
La cosa importante, comunque, è che questo si faccia. Per cui,
se l'Assessore si impegna comunque a trasmettere questa
documentazione ed a garantire che i Comuni verranno informati
tempestivamente sulle ipotesi di ampliamento o di realizzazione di
nuove cave, io non ho difficoltà a ritirare l'ordine del giorno.
Voglio però che sia garantita ai Comuni l'informazione immediata,
perché mi sembra che abbiano 60 giorni, non ricordo esattamente il
termine, per presentare le loro osservazioni e non vorrei che
questi giorni passassero senza un'adeguata informazione. Vorrei
invece che ci sia questa informazione, in modo che i Comuni possano
esprimere il loro parere, del quale noi potremo tenere conto.
PRESIDENTE:
Ha chiesto la parola l'Assessore ai Lavori
Pubblici, Fosson; ne ha facoltà.
FOSSON (DC):
Forse non ci siamo capiti con il Consigliere
Riccarand, ma la circolare contiene in effetti notizie esplicative
sulle leggi nn. 108 e 67, ma essa è proprio allegata alla lettera
con la quale si invia ai Comuni interessati copia di questa
deliberazione e nella quale si dice al Sindaco: "Il suo Comune è
interessato da ampliamento di cava o da nuova cava e lei deve
rispondere, entro trenta o sessanta giorni, sulla base delle due
leggi di cui le diamo notizia e spiegazione"
La circolare, quindi, è fatta proprio in questo senso, anche per
evitare che al Comune, come sovente accade, arrivi una
deliberazione che viene poi messa in un cassetto. La lettera e la
circolare, quindi vanno proprio nel senso di sollecitare i Sindaci
ed i Consigli comunali a prendere posizione su quanto riguarda il
loro territorio e su quanto è stato deliberato da questo Consiglio
regionale.
Per quanto riguarda la normativa cui faceva riferimento il
Consigliere Mostacchi, devo dire che io non penso che noi, come
Regione, possiamo superarla, anche se chiedo a chi è più esperto di
me in diritto di correggermi, eventualmente, se sbaglio.
PRESIDENTE:
Ha chiesto la parola il Consigliere Riccarand;
ne ha facoltà.
RICCARAND (NS):
Io prendo atto delle assicurazioni
dell'Assessore e quindi ritiro l'ordine del giorno che ho
presentato.
Nel merito della votazione su questo piano, il nostro voto sarà
negativo per i motivi che ho illustrato in precedenza.
Per quanto riguarda poi la normativa della legge n. 108, voglio
far presente all'Assessore che la situazione normativa per le
miniere è diversa da quella per le cave. E' vero che la normativa
per le miniere è più rigida e che consente l'esproprio, ma non mi
risulta che il provvedimento di esproprio sia mai stato previsto
per le cave. Si tratta di due normative che nell'ambito nazionale
sono tenute ben distinte.
PRESIDENTE:
Ha chiesto la parola il Consigliere Andrione;
ne ha facoltà.
ANDRIONE (UV):
Je crois qu'on peut dire que ce plan n'a
qu'un défaut, celui d'arriver en retard: plusieurs carrières ont
été ouvertes avec les vieilles règles, dans le temps qui s'est
passé entre l'approbation des lois et la formation du plan, dans
l'intention de ne pas tomber sous la rigueur de la loi.
Cela dit, il est important que l'Assesseur établisse, dans le
plus bref délai, les cautions que les entrepreneurs doivent verser
à garantie du remplissage ou du renouvellement du terrain, une fois
la carrière terminée.
Que le lotissement fait, c'est-à-dire la quantité de sable qui
peut être extraite, ne soit pas dépassé. Il est absolument
nécessaire qu'il y ait une surveillance, parce que avec les moyens
mécaniques modernes il est trop facile d'extraire non pas 1,8
million mais 2 ou 3 millions de mètres cubes. Le bureau compétent
est très urgent dans sa formation et dans sa préparation.
PRESIDENTE:
Ha chiesto la parola il Consigliere Tonino; ne
ha facoltà.
TONINO (PCI):
Faccio una brevissima dichiarazione di voto
per motivare il nostro voto contrario essenzialmente per due
ragioni.
La prima: nella programmazione degli interventi la Regione
poteva operare con maggiore rigore, evitando una eccessiva
dispersione degli interventi sul territorio. Da questo punto di
vista non mi ha convinto il ragionamento dell'Assessore.
Se è vero infatti che le cave che qui si propone di aprire
possono consentire un’estrazione complessiva di 10
milioni di metri cubici, ciò significa che sono localizzate ed
individuate in modo tale da rispondere ad un fabbisogno che supera
i sei o gli otto anni. La scelta regionale, quindi, poteva essere
meno dispersiva sul territorio.
La seconda osservazione, e mi riallaccio ad osservazioni che
sono già state fatte, concerne il fatto che a questo punto si
impone davvero un controllo rigoroso, perché in sua assenza è del
tutto illusoria la garanzia che l'estrazione si mantenga entro i
limiti fissati. La scelta operata, quindi, può essere anch'essa
causa di un aumento e non di un controllo delle attività
estrattive.
Noi vedremmo meglio la parte che riguarda i riflessi sui Comuni
e sul territorio nella fase di predisposizione dei progetti delle
singole attività estrattive, augurandoci che quella sia la fase in
cui il controllo avviene con grande serietà. Tuttavia, in questo
momento, ritengo di particolare importanza acquisire il parere dei
Comuni e valutarli attentamente, in modo che in quella fase, al
limite, possano solo essere riviste alcune scelte fatte oggi.
PRESIDENTE:
Do lettura del primo emendamento proposto
dalla 3a Commissione regionale alla deliberazione in oggetto:
EMENDAMENTO
Il terzo capoverso delle premesse della deliberazione, dalle
parole: "Considerato che le cave..." fino alle parole: "area 16)
località Derby - Comune di La Salle;" è sostituito dal
seguente:
"Considerato che le cave di cui al punto 4) consistono nelle
seguenti sedici:
cava in località Champagne - Comune di Villeneuve;
cava in località Champagnolle - Comune di Villeneuve;
cava in località Colombier - Comune di Gressan;
cava in località Les Iles - Comune di Gressan;
cava in località Bî mes - Comune di Pollein;
cava in località Volget - Comune di Brissogne;
cava in località Clapey - Comune di Brissogne;
cava in località di Chétoz - Comuni di Quart e Nus;
cava in località Les Iles - Comune di Nus;
cava in località Valloille - Comune di Pontey;
cava in località Vallerod - Comune di Pontey;
cava in località Molinaz - Comune di Pontey;
cava in località Lésin - Comune di Pontey;
cava in località Ventoux - Comune di Châtillon;
cava in località Mure - Comune di Issogne;
cava in località Echallod - Comune di Arnad;
che le aree di cui al punto 5) si identificano nelle seguenti
quattordici:
area 1) località Equilivaz - Comune di La Salle;
area 2) località Champagnolle - Comuni di Villeneuve e
Aymavilles;
area 4) località Bîmes - Comune di Pollein;
area 5) località Petit Ban - Comune di Brissogne;
area 6) località Chétoz - Comune di Quart;
area 7) località Champagne - Comuni di Fénis e Chambave;
area 8) località Ussel - Comune di Châtillon;
area 9) località Fabrique - Comune di Champdepraz;
area 10) località Fleuran - Comune di Issogne;
area 11) località Echallod - Comune di Arnad;
area 12) località Moralley - Comune di Nus;
area 13) località Préfleur - Comune di Pollein;
area 14)località di Crétaz - Comune di Gressan;
area 16)località di Derby - Comune di La Salle;"
PRESIDENTE:
Se nessuno chiede la parola, pongo in
votazione l'emendamento testé letto.
ESITO DELLA VOTAZIONE
Presenti: 32
Votanti: 32
Favorevoli: 26
Contrari: 6
Il Consiglio approva
PRESIDENTE:
Do lettura del secondo emendamento sostitutivo
proposto dalla 3a Commissione consiliare alla deliberazione in
oggetto.
EMENDAMENTO
Il punto 3 del deliberato, dalle parole: "di approvare
l'ampliamento..." fino alle parole: "cave in località Echallod -
Comune di Arnad, è sostituito dal seguente:
"3) di approvare l'ampliamento, secondo i risultati del relativo
studio di fattibilità, delle seguenti quindici cave attualmente in
esercizio:
cava in località Champagne - Comune di Villeneuve;
cava in località Champagnolle - Comune di Villeneuve;
cava in località Colombier - Comune di Gressan;
cava in località Bîmes- Comune di Pollein;
cava in località Volget - Comune di Brissogne;
cava in località Clapey - Comune di Brissogne;
cava in località Chétoz - Comuni di Quart e Nus;
cava in località Les Iles - Comune di Nus;
cava in località Valloille - Comune di Pontey;
cava in località Vallerod - Comune di Pontey
cava in località Molinaz - Comune di Pontey;
cava in località Lésin - Comune di Pontey;
cava in località Ventoux - Comune di Châtillon;
cava in località Mure - Comune di Issogne;
cava in località Echallod - Comune di Arnad;".
PRESIDENTE:
Se nessuno chiede la parola, pongo in
votazione l'emendamento testé letto.
ESITO DELLA VOTAZIONE
Presenti: 32
Votanti: 32
Favorevoli: 25
Contrari: 7
Il Consiglio approva
PRESIDENTE:
Do lettura di un terzo emendamento proposto
dalla 3a Commissione consiliare alla deliberazione in oggetto:
EMENDAMENTO
Il punto 4 del deliberato, dalle parole: "di individuare..."
fino alle parole: "area 16) località Derby - Comune di La Salle;",
è sostituito dal seguente:
"4) di individuare, per il biennio 1990/91, relativamente ai
materiali inerti, le seguenti otto aree estrattive del piano
generale al punto 1°), facendo salve le superfici ivi ricadenti
connesse alle eventuali future opere di interesse regionale:
area 2) località Champagnolle - Comune di Villeneuve e
Aymavilles;
area 4) località Bîmes - Comune di Brissogne;
area 5) località Petit Ban - Comune di Brissogne;
area 6) località Chétoz - Comuni di Quart e Nus;
area 11) località Echallod - Comune di Arnad;
area 13) località Préfleur - Comune di Pollein;
area 14) località Crétaz - Comune di Gressan;
area 16) località Derby - Comune di La Salle;".
PRESIDENTE:
Se nessuno chiede la parola, pongo in
votazione l'emendamento testé letto.
ESITO DELLA VOTAZIONE
Presenti: 31
Votanti: 30
Favorevoli: 23
Contrari: 7
Astenuti: 1 (Gremmo)
Il Consiglio approva
PRESIDENTE:
Do lettura della proposta di deliberazione
emendata.
IL CONSIGLIO
Richiamata la legge regionale 22 dicembre 1987, n. 108.
Atteso che la Giunta regionale ha incaricato, con deliberazione
di Giunta n° 5537 in data 26.6.1987, l'Ing. Ravet Sergio, di Aosta,
delle determinazioni di cui sopra nell'ambito del piano regionale
delle attività estrattive e che questi ha provveduto alla stesura
di una prima parte del sopraccitato piano, così articolata:
1) censimento delle cave abbandonate e indicazione per il loro
riassetto ambientale;
2) censimento delle cave attualmente in esercizio;
3) censimento degli impianti di trattamento sia attivi, sia
dismessi;
e, limitatamente ai soli materiali inerti:
4) verifica delle possibilità di ampliamento delle cave
attualmente in esercizio;
5) individuazione delle aree di potenziale destinazione
estrattiva;
6) indicazioni tecniche in ordine alla coltivazione ed al
successivo recupero ambientale.
Considerato che le cave di cui al punto 4 consistono nelle
seguenti sedici :
cava in località Champagne - Comune di Villeneuve;
cava in località Champagnolle - Comune di Villeneuve;
cava in località Colombier - Comune di Gressan;
cava in località Les Iles - Comune di Gressan;
cava in località Bîmes - Comune di Pollein;
cava in località Volget - Comune di Brissogne;
cava in località Clapey - Comune di Brissogne;
cava in località Chétoz - Comuni di Quart e Nus;
cava in località Les Iles - Comune di Nus;
cava in località Valloille - Comune di Pontey;
cava in località Vallerod - Comune di Pontey;
cava in località Molinaz - Comune di Pontey;
cava in località Lésin - Comune di Pontey;
cava in località Ventoux - Comune di Châtillon;
cava in località Mure - Comune di Issogne;
cava in località Echallod - Comune di Arnad;
che le aree di cui al punto 5) si identificano nelle seguenti
quattordici:
area 1) località Equilivaz - Comune di La Salle;
area 2) località Champagnolle - Comuni di Villeneuve e
Aymavilles;
area 4) località Bîmes - Comune di Pollein;
area 5) località Petit Ban - Comune di Brissogne;
area 6) Località Chétoz - Comune di Quart;
area 7) località Champagne - Comuni di Fénis e Chambave;
area 8) località Ussel - Comune di Châtillon;
area 9) località Fabrique - Comune di Champdepraz;
area 10) località Fleuran - Comune di Issogne;
area 11) località Echallod - Comune di Arnad;
area 12) località Moralley - Comune di Nus;
area 13) località Préfleur - Comune di Pollein;
area 14) località Crétaz - Comune di Gressan;
area 16) località Derby - Comune di Salle;
e che il competente ufficio Tecnico dell'Assessorato dei Lavori
Pubblici ha stimato in circa 1.800.000 metri cubi il quantitativo
di inerti necessario al fabbisogno regionale per il biennio
1990/1991;
DELIBERA
1) di approvare il piano generale regionale delle attività
estrattive redatto dall'Ing. Ravet Sergio, di Aosta;
2) di determinare, per il biennio 1990/91 e relativamente ai
materiali inerti, in mc. 1.800.000 i quantitativi utilizzabili
direttamente per le opere e gli interventi di cui all'art. 1 della
legge regionale 22 dicembre 1987, n. 108;
3) di approvare l'ampliamento, secondo i risultati del relativo
studio di fattibilità, delle seguenti quindici cave attualmente in
esercizio:
cava in località Champagne - Comune di Villeneuve;
cava in località Champagnolle - Comune di Villeneuve;
cava in località Colombier - Comune di Gressan;
cava in località Bîmes - Comune di Pollein;
cava in località Volget - Comune di Brissogne;
cava in località Clapey - Comune di Brissogne;
cava in località Chétoz - Comuni di Quart e Nus;
cava in località Les Iles - Comune di Nus;
cava in località Valloille - Comune di Pontey;
cava in località Vallerod - Comune di Pontey;
cava in località Molinaz - Comune di Pontey;
cava in località Lésin - Comune di Pontey;
cava in località Ventoux - Comune di Châtillon;
cava in località Mure - Comune di Issogne;
cava in località Echallod - Comune di Arnad;
4) di individuare, per il biennio 1990/91, relativamente ai
materiali inerti, le seguenti otto aree estrattive del piano
generale di cui al punto 1°), facendo salve le superfici ivi
ricadenti connesse alle eventuali future opere di interesse
regionale:
area 2) località Champagnolle - Comune di Villeneuve e
Aymavilles;
area 4) località Bî mes - Comune di Brissogne;
area 5) località Petit Ban - Comune di Brissogne;
area 6) località Chétoz - Comuni di Quart e Nus;
area 11) località Echallod - Comune di Arnad;
area 13) località Préfleur - Comune di Pollein;
area 14) località Crétaz - Comune di Gressan;
area 16) località Derby - Comune di La Salle;
5) di limitare, per il biennio 1990/91, il numero di impianti
fissi e delle opere a servizio della coltivazione delle cave a
quelli già attualmente esistenti sul territorio regionale;
6) di riservare le rimanenti aree estrattive del piano regionale
di cui al punto 1°) per i bienni susseguenti;
7) di rinviare a successivi provvedimenti deliberativi
l’individuazione dei quantitativi e delle aree di
prelievo degli altri materiali utilizzabili per la realizzazione di
opere pubbliche.
PRESIDENTE:
Se nessuno chiede la parola, pongo in
votazione la deliberazione emendata testé letta.
ESITO DELLA VOTAZIONE
Presenti: 31
Votanti: 31
Favorevoli: 23
Contrari: 8
Il Consiglio approva
