Classificazione
(Nessuna classificazione presente)


Resoconto integrale del dibattito dell'aula
Oggetto del Consiglio n. 569 del 15 maggio 1984 - Resoconto
OGGETTO N. 569/VIII - RELAZIONE SUI LAVORI DELLA COMMISSIONE
CONSILIARE AFFARI GENERALI ALLARGATA AI CAPI GRUPPO INCARICATA DI
EFFETTUARE ACCERTAMENTI E VERIFICHE SULLA GESTIONE DELLA CASA DA
GIOCO DI SAINT-VINCENT. DIBATTITO GENERALE.
PRESIDENTE
: Come da accordi, stamani ha inizio la
discussione sulla relazione presentata dal Presidente della
Commissione d'inchiesta, Consigliere Beneforti.
Ha chiesto di parlare il Consigliere Riccarand, ne ha
facoltà.
RICCARAND - (N.S.):
Aprendo il dibattito sulla relazione
presentata ieri, a nome della Commissione, da parte del Consigliere
Beneforti, ritengo opportuno ricordare come si è giunti il
24.11.1983 ad istituire la Commissione d'indagine che ieri ha
presentato la conclusione dei suoi lavori.
La Commissione d'indagine era già stata proposta dal Gruppo
comunista con una mozione discussa in Consiglio regionale il
7.11.1983, subito dopo che era uscito il primo servizio su
"L'Espresso", in cui fra l'altro il Ministro degli Interni Scalfaro
aveva definito i Casinò le "banche della mafia", che si era
soffermato in particolare sulla situazione del Casinò di
Saint-Vincent. Quel dibattito in Consiglio avvenne tre giorni prima
del primo blitz della Guardia di Finanza svoltosi nella notte fra
il 10 e l'11 novembre a Saint-Vincent. In quella prima discussione
del 7 novembre, la proposta di una Commissione d'indagine venne
respinta da tutte le forze di maggioranza che sostennero in
quell'occasione che a Saint-Vincent tutto era regolare e che non
c'era nulla su cui indagare. Questo è un primo dato da cui dobbiamo
partire.
Un secondo dato è costituito dal fatto che la proposta della
Commissione d'indagine venne ripresa in esame nel Consiglio
regionale straordinario richiesto da tutti i Gruppi di minoranza e
svoltosi il 24 novembre 1983, dopo l'arresto di Masi, Chamonal,
Ramera ed altri.
Anche in tale occasione le forze di maggioranza del Consiglio
respinsero la proposta di una Commissione speciale d'inchiesta,
però non poterono fare a meno di accettare l'istituzione
nell'ambito della Commissione Affari Generali di una Commissione
d'indagine con compiti limitati.
Credo che sia importante ricordare, non per polemica ma proprio
per valutare quelli che sono i risultati dell'indagine della
Commissione Affari Generali allargata ai Capigruppo che sono
contenuti nella relazione letta ieri, quali furono le posizioni
delle forze di maggioranza ed in particolare le affermazioni di
esponenti della maggioranza in quella fase iniziale del dibattito
sul Casinò, fra cui quella del Consigliere Tamone che, non in aula
a dire il vero, ma in numerose sedute in sede di Commissione di
Capigruppo, disse più volte e con veemenza che a Saint-Vincent non
era successo niente e che era tutto regolare: questo già dopo i
primi arresti. Ancora più esplicito fu il Consigliere Voyat, che
nella sua qualità di Capogruppo espose la posizione dell'Union
Valdôtaine nella seduta del 24.11.1983. Voglio rileggere alcune
delle sue affermazioni non per pignoleria, ma perchè ritengo
necessario partire proprio da quelle affermazioni per capire cosa è
cambiato con il lavoro della Commissione, quali sono i dati che
sono emersi.
Allora il capogruppo dell'Union Valdôtaine disse, riferendosi
agli assetti societari SAISET, che era sufficiente indirizzare una
semplice domanda in carta da bollo alla Cancelleria civile del
tribunale di Aosta per sapere chi erano gli azionisti della SAISET;
si dichiarò anche contrario alla creazione di una Commissione
speciale di inchiesta, essendo del parere che sarebbe stato meglio
per il momento lasciare che le indagini si svolgessero con celerità
e tranquillità. Disse ancora di non condividere la richiesta di
indagine da farsi su persone ed organismi non messi in discussione
da parte della Magistratura, di avere sempre avuto fiducia nelle
persone che ricoprivano incarichi di controllo e essere convinto
che queste persone avevano sempre fatto il loro dovere. Infine,
sostenne che non esistevano responsabilità politiche,
amministrative e tantomeno personali da parte del Presidente
Andrione o di una qualunque forza di maggioranza.
Queste sono affermazioni che ha fatto il Consigliere Voyat, che
erano rappresentative in particolare dell'Union Valdôtaine ma anche
di una parte consistente delle forze di maggioranza, affermazioni
che hanno trovato la più netta smentita nei lavori della
Commissione e nella stessa relazione conclusiva che è stata
approvata anche dal Consigliere Voyat e dal Consigliere Tamone, che
erano esponenti dell'Union Valdôtaine in tale Commissione.
Una seconda premessa riguarda il modo in cui la Commissione
d'indagine ha svolto il suo lavoro.
Nel corso dei lavori ci eravamo impegnati alla riservatezza sui
lavori della Commissione, però in questo momento vanno anche fatte
alcune osservazioni su come ha funzionato la Commissione e sul
giudizio che diamo sul suo comportamento. A mio avviso la
Commissione ha lavorato bene, con sufficiente rapidità nei primi
tre mesi, quando cioè si trattava prevalentemente di acquisire
delle informazioni, di avere un quadro sufficientemente chiaro
della situazione.
L'attività si è piuttosto sfilacciata negli ultimi due tre mesi,
quando bisognava trarre delle valutazioni e delle conclusioni sugli
elementi emersi dalla prima fase di indagine conoscitiva.
Dei quattro punti su cui la Commissione aveva il compito di
indagare in base alla deliberazione di Consiglio, cioè la
convenzione e relative opere, assetti societari SITAV e SAISET,
sistema dei controlli, eventuali forme diverse di gestione, la
Commissione ha affrontato in modo adeguato i primi tre, ma come del
resto già ricordato dal Presidente della Commissione ieri, non è
stata in grado di affrontare il 4° punto, riguardante eventuali
forme diverse di gestione.
Le maggiori difficoltà per i lavori della Commissione sono state
a mio avviso due: la prima, l'insufficiente e comunque lenta e
tardiva collaborazione da parte della Giunta regionale, per cui la
documentazione necessaria ha dovuto essere più volte richiesta, in
alcuni casi non è pervenuta; gli Assessori e lo stesso Presidente
della Giunta non si sono mai presentati alla Commissione per
esporre i dati e le informazioni in loro possesso.
Un secondo elemento che ha inciso negativamente sulla
Commissione è il fatto che nella Commissione era molto folto il
gruppo di quelli che possiamo chiamare gli insabbiatori, di coloro
che non hanno dato alcun contributo a far emergere le questioni
delicate e che anzi hanno spesso cercato di sminuire l'importanza
di certi fatti o avvenimenti di cui la Commissione è venuta a
conoscenza.
Questo atteggiamento insabbiatorio e spesso dilatorio ha
riguardato sia Consiglieri della maggioranza sia Consiglieri della
cosiddetta minoranza, quindi non è un dato che ha diviso esponenti
della maggioranza e della minoranza. E' proprio questo
atteggiamento che ha impedito alla Commissione di affrontare il 4°
punto, cioè eventuali forme diverse di gestione, ed altri aspetti
importanti, (come ad esempio la questione delle opere relative
all'impianto del tiro al piccione o perchè sono state realizzate
con disordine ed irregolarità - che sono costate oltre due miliardi
alla Regione -), aspetti su cui la Commissione si sarebbe dovuta
soffermare perchè sono intrinsecamente connessi con l'attività del
Casinò quindi riguardavano l'ambito di competenza della
Commissione. Su queste opere invece rimane un mistero piuttosto
fitto.
Un altro argomento su cui la Commissione non si è espressa - non
aveva ricevuto in realtà uno specifico mandato ma avevamo avuto una
richiesta abbastanza pressante in questo senso e sarebbe stato
opportuno, a mio avviso, da parte della Commissione esprimersi -
riguarda la richiesta presentata dai controllori sospesi di una
riassunzione. La Commissione su questo punto non si è pronunciata
perchè da parte di un folto gruppo, che ho chiamato di insabbiatori
e di dilatori, non c'è stata la volontà di pronunciarsi e non si è
potuto porre la Commissione nella condizione di esprimere un parere
su questo argomento.
Un'ultima osservazione su questa parte, prima di entrare nel
merito della relazione, riguarda il costo economico della
Commissione.
Come è stato detto nella relazione letta ieri, la Commissione si
è avvalsa di alcuni consulenti, in particolare di un avvocato, un
commercialista e due ingegneri, che presenteranno le loro parcelle.
Credo che anche sotto l'aspetto economico l'Amministrazione abbia
fatto un buon affare con questa Commissione, perchè dovremo
senz'altro pagare alcuni milioni o più per le consulenze, ma
abbiamo sgombrato il campo della contesa fra SITAV e Regione sulle
opere extra contratto di ben 750 milioni che la SITAV richiedeva
del tutto arbitrariamente, e che la Giunta regionale, bontà sua,
aveva in precedenza tranquillamente accettato di liquidare alla
SITAV. Non solo, i pareri dei consulenti ed in questo caso
dell'Avv. Dal Piaz, sono tali che potrebbero permettere alla
Regione di incamerare gratuitamente opere non autorizzate,
realizzate dalla SITAV, per circa 3 miliardi di lire.
Un terzo argomento che vorrei affrontare riguarda la valutazione
sulla relazione finale letta ieri dal Presidente della Commissione.
Di fronte alla stesura di una relazione finale per un Consigliere
di opposizione quale ero io, si imponeva una scelta molto chiara
fra due atteggiamenti: o presentare una relazione di minoranza
sottoscritta da pochi Commissari in cui dire tutto e nel modo più
chiaro possibile senza tentare di incidere poi sulla relazione di
maggioranza; oppure lavorare per una relazione unitaria che fosse
la più completa e la più veritiera possibile, scontando
evidentemente certe reticenze.
La relazione di minoranza avrebbe permesso di affrontare in modo
più incisivo determinate questioni, ma avrebbe avuto senz'altro
meno credibilità perchè sottoscritta da un numero limitato di
Commissari. La mia scelta è caduta sulla relazione unitaria, anche
perchè devo riconoscere che sono state accettate numerose modifiche
(anche se non tutte) che avevo proposto di introdurre rispetto alla
bozza iniziale.
La reazione della Commissione, letta ieri dal Consigliere
Beneforti, costituisce a mio avviso un documento che contiene
affermazioni importanti e che fornisce una fotografia
sufficientemente fedele di quanto la Commissione è riuscita ad
appurare, un giudizio quindi di sufficienza e per questo l'ho
approvata, anche se non mancano limiti, e voglio sottolinearli.
Nella relazione non si distingue quasi mai in modo chiaro fra
quelle che sono le cose importanti e da sottolineare e quelle che
sono le cose secondarie; il tutto viene elencato in modo
disordinato, anche perchè forse non c'è stato il tempo per una
rielaborazione definitiva e organica.
Inoltre permangono nella relazione alcune imprecisioni e
reticenze che sono state causate soprattutto dall'atteggiamento di
quel gruppo di insabbiatori ed anche assenteisti, di cui parlavo
prima, che non hanno permesso che si svolgesse un lavoro
sufficientemente tranquillo nella fase finale della
Commissione.
Soprattutto mancano nella relazione, questo è il dato più
negativo, delle esplicite conclusioni, che era compito della
Commissione trarre e fornire al Consiglio e a tutta la popolazione
valdostana.
Qui c'è stato un rifiuto di alcune forze della maggioranza di
inserire delle conclusioni esplicite della Commissione e queste
conclusioni dovremmo cercare di trarle oggi nel dibattito
consiliare.
Proverò a dire quali sono le soluzioni che emergono in base ai
dati della relazione.
Emerge sostanzialmente da tutto il lavoro della Commissione che
al Casinò di Saint-Vincent non c'era quasi nulla che funzionasse
regolarmente. Le convenzioni non erano rispettate, le opere di
ampliamento sono state realizzate in modo irregolare, i controlli
della Regione erano del tutto inadeguati, la SITAV e la SAISET
invece di essere due società diverse in concorrenza fra loro, come
erano state spacciate, erano controllate dallo stesso gruppo di
potere.
Voglio riprendere alcune cose dette nella relazione per metterle
a fuoco. Sul primo punto, per quanto riguarda l'applicazione delle
convenzioni in atto e le opere, sono risultate in particolare le
irregolarità che andrò ad illustrare.
Sul versamento delle decadi c'era una duplice irregolarità:
anzitutto i pagamenti avvenivano in ritardo, venti giorni dopo la
scadenza prevista dal contratto, e di ciò il Presidente della
Giunta era perfettamente a conoscenza, tanto che la segnalò alla
SITAV con una sua lettera, ma poichè questa lettera non ebbe alcun
seguito le cose rimasero al punto di prima. In secondo luogo era
stata effettuata dalla SITAV la trattenuta del 25% sulle decadi dal
1° maggio 1982 fino agli arresti del novembre-dicembre 1983, in
contrasto con gli articoli 7 e 8 del contratto Regione/SITAV,
operata all'insaputa del Consiglio regionale, con avallo del
Presidente della Giunta e degli Assessori che si sono succeduti
all'Assessorato delle Finanze, e con la collaborazione del
Ragioniere capo della Regione.
Nel mancato rispetto alla convenzione c'è un altro punto
importante che, a mio avviso, nella stesura finale della relazione
non è emerso in modo sufficientemente chiaro (fra l'altro alcune
modifiche erano state decise nell'ultima riunione, forse per
incomprensioni intervenute non sono mai state esplicitamente
corrette nella stesura finale): mi riferisco ai due giochi del
punto banco e del tout-va.
In questo caso, la irregolarità grave è costituita dal fatto che
la Commissione di Coordinamento, nel vistare la Convenzione
Regione/SITAV/SAISET, aveva esplicitamente imposto che per quanto
riguarda i giochi con introiti a forfait per la Regione, cioè il
punto banco e il tout-va, l'introito giornaliero a forfait dovesse
essere stabilito con provvedimento del Consiglio regionale
integrativo della Convenzione.
Non solo il Consiglio non ha mai stabilito questo importo con
propria deliberazione, ma neppure la Giunta ha mai deliberato in
materia, ed è semplice capire il perchè. La Giunta non poteva
deliberare perchè se lo avesse fatto, la Commissione di
Coordinamento avrebbe annullato la deliberazione perchè era di
competenza del Consiglio, come aveva esplicitamente segnalato
approvando la delibera.
Quindi non c'è stata approvazione nè di Consiglio nè di Giunta,
i giochi sono stati messi in funzione senza nessuna autorizzazione
né regolamentazione, e solo successivamente, quando questi due e
più tavoli erano in funzione, sono intervenute delle prese d'atto
che, come tutti sappiamo sono atti interni senza nessuna influenza
giuridica in quanto su questi non si vota, non vengono pubblicati,
non vengono sottoposti al visto della Commissione di Coordinamento.
Sono degli atti che dimostrano però che la Giunta sapeva
dell'introduzione di questi giochi, sapeva di assumere un
atteggiamento non corretto, altrimenti non avrebbe fatto una presa
d'atto ma avrebbe fatto una deliberazione; è stato un modo per
aggirare quella che era la strada imposta dalla Commissione di
Coordinamento.
Bisogna dire che da questi giochi, in particolare dal punto
banco, la Regione ha subito un danno enorme; gli incassi di questo
gioco oscillavano infatti, secondo tutte le stime che abbiamo
sentito, fra un minimo di 5 - 10 milioni al giorno ad un massimo di
40 - 50 milioni. Di fronte a questi introiti la Regione incassava
ogni giorno solo una quota che oscillava fra le 350 mila in una
prima fase e le 750 mila lire in una seconda fase. Bastano questi
dati per capire l'enormità di questo atteggiamento da parte della
Giunta, che ha permesso ad un gruppo all'interno del Casinò di
gestire con enormi profitti questi tavoli da gioco.
L'ultimo aspetto che riguarda un mancato rispetto delle
convenzioni è la questione dei biglietti d'ingresso. Non mi
soffermo su questo punto, che mi pare ben illustrato dalla
relazione; l'unica cosa che forse qui non è stata inserita sono
alcuni dati quantitativi che danno un'idea di quali erano le
dimensioni di questo problema, perchè il fatto che la SITAV
suddividesse soltanto 5.000 lire con la Regione e non le 10.000
lire può sembrare un fatto limitato.
Se invece facciamo un calcolo, considerando che gli ingressi al
Casinò di Saint-Vincent sono in media di 600 mila all'anno, ci
accorgiamo che con questo meccanismo di suddividere fra Regione e
SITAV solo il 50% dei biglietti di ingresso, la SITAV incamerava
annualmente una somma esente dalle tasse che andava dai 2 ai 3
miliardi, quindi una somma considerevole.
Per quanto riguarda le opere di ampliamento o di rifacimento del
Casinò, è emersa nel corso dei lavori della Commissione, e risulta
anche dalla relazione, una grande confusione e soprattutto mancato
rispetto del contratto Regione/SITAV dell'11 settembre 1980.
La SITAV, con l'avallo dell'ex Presidente della Giunta Mario
Andrione, ha realizzato opere non autorizzate per circa 3 miliardi,
cercando di farle pagare alla Regione. La SITAV ci ha anche fatto
pagare delle opere che poi senza autorizzazione sono state
completamente trasformate e questo è il caso del costosissimo
salone delle feste, realizzato a spese della Regione e poi
trasformato dopo 8 mesi dalla sua inaugurazione in salone giochi
americani. La SITAV pretendeva di far pagare questi costi di
trasformazione nuovamente all'Amministrazione regionale.
Il tentativo di far pagare alla Regione dette opere non è
passato soltanto per l'opposizione della Commissione di
Coordinamento, che ha più volte respinto le deliberazioni di Giunta
che liquidavano queste spese alla SITAV per eccesso di potere.
Non solo, sempre la SITAV ha presentato alla Regione dei conti
su certe opere che, come risulta dalla relazione, i consulenti
della Commissione hanno dovuto depurare di diverse voci; ha
addebitato infine alla Regione costi di progettazione, come nel
caso del Privé, che inizialmente si era impegnata ad assumere a
proprio carico.
Relativamente alle opere, come ho già detto prima, la
Commissione non si è occupata dei miliardi spesi per l'impianto di
tiro al piccione, su cui non c'è sufficiente chiarezza. Per quanto
riguarda poi le manifestazioni ad onere comune fra Regione e SITAV,
sono emersi anche in questo caso una carenza grave di indirizzo e
di controllo della Regione sullo svolgimento delle manifestazioni e
la presenza da alcuni anni di un fantomatico contributo al Centro
Culturale Congressi, contributo concordato non si sa fra chi e
perchè, che si configura comunque come un contributo ad una società
per azioni, ponendosi così al di fuori dell'art. 6 del contratto
Regione/SITAV.
Le conclusioni che possono essere tratte su questo primo punto,
convenzioni ed opere, sono le seguenti: almeno 5 articoli della
convenzione Regione/SITAV e Regione/SITAV/SAISET erano applicati in
modo irregolare ed ovviamente in senso sfavorevole alla Regione; si
tratta degli articoli 3, 6, 7, 8 della convenzione Regione/SITAV, e
dell'articolo 8 della convenzione Regione/SITAV/SAISET.
Per quanto riguarda gli assetti societari, che era il secondo
punto di indagine della Commissione, le conclusioni a cui è giunta
la Commissione sono ormai note da tempo, ma non per questo sono
meno clamorose.
Per cogliere l'importanza di quanto messo in luce dalla
Commissione, bisogna tornare un po' indietro nel tempo, a tre anni
fa, alla seduta del Consiglio regionale del 29.6.1981, quando in
questa aula Mario Andrione, Sergio Ramera ed Angelo Pollicini si
batterono per far passare la Convenzione con la SAISET con quella
fantomatica società che veniva secondo qualcuno dalle Antille,
secondo altri da Roma, secondo altri ancora dalla zona di Milano, e
che con il suo ingresso avrebbe dovuto rompere il monopolio della
SITAV ed avvantaggiare la Regione.
La Commissione, come è detto nella relazione, ha appurato che
gli azionisti ed i capitali della SAISET non provenivano nè dalle
Antille, nè da Roma, nè da Milano, ma erano roba nostra, roba di
Saint-Vincent - Verrès - Aosta.
La SAISET era ed è una creazione di Masi, Chamonal e Giovannini,
i quali ne controllavano e ne controllano il 78% delle azioni. La
Commissione ha anche scoperto, per modo di dire perchè
evidentemente ancor prima della Commissione le cose erano già
uscite sui giornali, che il gruppo Masi, Chamonal, Giovannini era
riuscito nel 1982, l'anno successivo dell'operazione SAISET, a
rastrellare anche il 21,21% delle azioni SITAV assicurandosi quindi
il controllo sia della Società che gestiva giochi tradizionali, sia
della società che gestiva i giochi americani.
Infine, è emerso anche se non è sottolineato con la dovuta
importanza, che uno degli azionisti della SAISET nella fase di
introduzione dei giochi americani, era quel Giorgio Sacco che
attualmente è agli arresti per associazione a delinquere di stampo
mafioso, che era revisore dei conti della Getualte, la società che
gestiva il Casinò di Campione d'Italia, nonchè titolare della
Tecnosystem, grossa azienda di Milano presso la quale sono state
trovate molte girate di assegni protestati al Casinò di
Saint-Vincent.
Ma non è tutto: la Commissione aveva i compiti delimitati dalla
deliberazione del Consiglio e non si è quindi occupata della
penetrazione del gruppo Masi, Chamonal, Giovannini in vari settori
della economia valdostana al di fuori di quelle che erano le
attività connesse alla Casa da gioco.
In sede di discussione consiliare non dobbiamo dimenticare
questo aspetto e passare sotto silenzio le preoccupanti connessioni
del gruppo che gestiva il Casinò di Saint-Vincent con altri settori
importanti dell'economia valdostana, la presenza dei signori del
Casinò nella piccola industria, come l'Alluver e la Trinver, nel
commercio con la costituzione fra la società Autoporto e Masi
dell'Incoval, e nell'edilizia. Emerge cioè un disegno di potere che
se fosse andato in porto, avrebbe pesantemente condizionato le
sorti della Valle d'Aosta.
Non si deve infine dimenticare il coinvolgimento della Finaosta
nell'indagine della Magistratura ed i pesanti sospetti secondo cui
la Finanziaria regionale sarebbe stata utilizzata proprio per
finanziare società in cui erano presenti ed interessati i signori
del Casinò.
Per quanto riguarda il sistema regionale di controllo, la stessa
relazione letta dal Consigliere Beneforti contiene una conclusione
esplicita, una delle poche che ci sono nella relazione, che
troviamo a pag. 74.
Si dice: "il controllo pertanto non è avvenuto nei modi e nei
termini previsti dalle vigenti disposizioni di legge regionale".
Nella ultima riunione della Commissione avevo proposto di spostare
questa affermazione in fondo alla relazione, nella parte delle
conclusioni, e ne avevo motivato il perchè. Poste in quel punto
della relazione, in quel modo, quelle conclusioni, per quanto
giuste alla lettera, sono infatti affrettate e fuorvianti perchè
riferite soltanto alla questione dei fuori busta, che non può
essere l'unico parametro su cui misurare la congruità dei controlli
regionali.
I controlli regionali presso il Casinò non funzionavano non solo
e non tanto per la questione dei fuori busta, ma per molti altri
motivi: perchè non c'era controllo sull'ufficio fidi e i
prestasoldi circolavano liberamente nelle sale spremendo i clienti
in difficoltà (non dobbiamo dimenticare che uno di questi
prestasoldi...omissis...è tuttora latitante anch'egli con un
mandato di cattura di associazione a delinquere di stampo mafioso);
perchè con l'avvento della SAISET era aumentato l'afflusso di
persone, i giochi erano diventati più veloci ed il corpo dei
controllori era rimasto sostanzialmente lo stesso, si era
accresciuta la confusione e c'erano questi famosi gettoni fuori
corso che facevano strani incontrollati e incontrollabili giri;
perchè il conteggio degli incassi effettuato al mattino e non alla
chiusura dei tavoli non garantiva la Regione da indebite
sottrazioni; perchè il comportamento del Commissario regionale, che
si sedeva ai tavoli e faceva finta di giocare, non deponeva certo a
favore dell'efficienza e del rigore di chi doveva organizzare
l'intero servizio di controllo; era questo comportamento a sua
volta, la conseguenza di una lottizzazione del posto di Commissario
regionale che prescindeva dagli interessi della Regione; perchè
alcuni giochi ed in particolare il punto banco erano stati
sottratti alla sorveglianza dei controllori regionali; perchè
infine l'introduzione nel 1982 di un secondo più cospicuo fuori
busta accanto a quello che esisteva fin dalle origini del Casinò e
che veniva periodicamente aggiornato, ha creato una pur parziale
compromissione fra controllori e controllati, cosa che non
agevolava il regolare svolgimento del servizio.
Per tutti questi motivi, e non solo per il fuori busta, possiamo
concludere che al Casinò non c'era e forse non c'è neppure adesso
un adeguato controllo da parte della Regione.
Di chi sono allora le responsabilità? Alcune responsabilità sono
del Commissario regionale, dei Vice Commissari e dei controllori
attualmente sospesi, di misura diversa fra di loro: responsabilità,
quanto meno, di essersi adeguati a quella situazione di confusione
e di irregolarità senza riuscire a denunciarla con tutta la forza
che sarebbe stata necessaria.
Ma le maggiori responsabilità non sono certo dei controllori
regionali, bensì di chi doveva guidare, disciplinare e sorreggere
l'azione del corpo dei controllori regionali: sono del Consiglio
regionale messo insieme ma soprattutto della Giunta regionale, e
all'interno di essa dell'ex Presidente delle Giunta, Mario
Andrione, che gestiva in prima persona, l'intera questione.
E' proprio sulla base di queste considerazioni che Nuova
Sinistra ritiene opportuno e doveroso chiarire la sur posizione
rispetto alla richiesta di riassunzione dei controllori sospesi.
Siamo favorevoli ad una riassunzione dei controllori sospesi
nell'Amministrazione regionale; è una riassunzione che riteniamo
doverosa e giusta per tutta una serie di motivi; non siamo però
favorevoli ad una riassunzione dei controllori all'interno della
Casa da gioco per tutta un'altra serie di motivi di carattere di
opportunità che quando sarà il caso illustreremo.
Se queste sono le conclusioni che si possono trarre rispetto al
passato, quali le prospettive per il futuro? Alcuni correttivi,
come ieri ricordava il Consigliere Beneforti verso la conclusione
della reazione, sono già stati introdotti in questi ultimi mesi con
provvedimenti della Giunta, del Consiglio regionale o del
Commissario regionale provvisorio al Casinò. Li ha elencati ieri il
Consigliere Beneforti, sono essenzialmente questi: il pagamento dei
debiti accumulati dalla SITAV fra il 1982 e il 1983 (è rimasta però
fuori la questione delle penali); la riduzione da 20 a 10 dei
giorni di ritardo concessi alla SITAV per il pagamento delle
decadi; il conteggio totale dei biglietti di ingresso nella
ripartizione fra SITAV e Regione; l'allontanamento dalle sale dei
prestasoldi; il conteggio immediato dei biglietti alla chiusura dei
tavoli; l'eliminazione dei gettoni fuori corso, a chiusura del
tavolo del punto banco.
Numerosi altri problemi sono rimasti irrisolti, in particolare
ve ne sono cinque che sono ancora aperti: il versamento da parte
della SITAV alla Regione per la soprattassa dovuta per le
trattenute irregolarmente effettuate nel corso del 1982 e del 1983;
revisione delle percentuali sugli introiti dei giochi americani
spettanti rispettivamente a SAISET, Regione e SITAV: abrogazione
della clausola contrattuale che impone alla Regione di rinunciare
ad una quota dei propri introiti a favore della SITAV quando il
costo del lavoro supera determinati parametri; il controllo delle
mance; l'eliminazione della duplicità di società nella gestione dei
giochi.
Proponiamo, rispetto a tutta questa materia, una linea che ci
sembra chiara e precisa ed è la seguente: chiediamo che si richieda
formalmente alla SITAV il pagamento della soprattassa dovuta per le
trattenute irregolarmente effettuate nel corso del 1982-83 senza
cedimenti e patteggiamenti. Chiediamo che si comunichi formalmente
alla SITAV e alla SAISET la decisione della Regione di rivedere in
senso favorevole all'Amministrazione regionale la percentuale di
introiti sui giochi americani.
Proponiamo di utilizzare questi due strumenti - la soprattassa e
la revisione degli introiti sui giochi americani insieme ad altri
strumenti come ad esempio il non pagamento dei 3 miliardi di opere
aggiuntive, per imporre alle due società che gestiscono la Casa da
gioco di Saint-Vincent una completa revisione dei contratti, quindi
una decadenza degli attuali contratti ed un nuovo rapporto
contrattuale finalizzato ai seguenti punti:
1) eliminazione della duplicità della società di gestione,
quindi una sola società;
2) abrogazione delle vessatorie clausole sul costo del
lavoro;
3) riduzione al dicembre 1987 della durata della concessione
mentre le scadenze attuali sono al 1991-1992;
4) controllo delle mance.
Evidentemente questa azione deve essere promossa in prima
persona dalla Giunta; riteniamo tuttavia che sarebbe opportuno
affiancare all'azione della Giunta il lavoro della Commissione che
ha operato in questi mesi e da cui sono venute indicazioni
importanti, che potrebbero rappresentare un impegno di tutto il
Consiglio in questa direzione.
Chiediamo al Consiglio regionale di dare mandato alla
Commissione Affari Generali allargata ai Capigruppo di proseguire
la propria attività relativamente alla Casa da gioco di
Saint-Vincent con i seguenti compiti:
- affiancare la Giunta regionale nella trattativa per
l'immediata revisione dei contratti attualmente in vigore fra
Regione/SITAV e SAISET;
- mantenere collegamenti con il Commissario regionale presso la
Casa da gioco;
- esaminare il punto finora non affrontato riguardante eventuali
forme diverse di gestione della Casa da gioco.
Vi è poi un'ultima e fondamentale questione che come Consiglio
regionale dobbiamo porci con lucidità, se non vogliamo fare del
piccolo cabotaggio. Dopo tutto quello che è successo, dopo 51
mandati di cattura, centinaia di comunicazioni giudiziarie, anni di
processi che si preannunciano, dopo che abbiamo avuto l'ennesima
dimostrazione - perchè non è la prima volta che il Casinò provoca
incriminazioni, processi ecc. - dell'incidenza deteriore ed
inquinante del Casinò in Valle d'Aosta, vogliamo come Consiglio
regionale mantenere e sviluppare ancor più la bisca di
Saint-Vincent?
La nostra posizione in materia è nota, non l'abbiamo cambiata e
non la cambieremo. Siamo favorevoli alla chiusura del Casinò di
Saint-Vincent, non immediata, ma in un arco di tempo ragionevole e
programmato con delle contropartite occupazionali e finanziarie per
Saint-Vincent, per la sua zona e per l'Amministrazione regionale;
contropartite che ci possono essere e che possono essere
provate.
Se poi non si accetta questa impostazione, che è radicale, ci
sono altri discorsi che si possono fare, che mi sembrava fossero
anche emersi nei mesi scorsi. Lo stesso Consigliere Maquignaz, lo
stesso Presidente della Giunta Mario Andrione, si erano posti nelle
precedenti discussioni questa domanda: "Non è forse il Casinò di
Saint-Vincent troppo grande, troppo invadente, troppo grosso per
una realtà piccola come la Valle d'Aosta? Non è forse necessario
andare ad un ridimensionamento del peso finanziario ed
occupazionale della Casa gioco?"
Queste domande sul ruolo che si vuole assegnare al Casinò,
soprattutto alla luce di quello che è successo, sono domande
fondamentali a cui il Consiglio regionale non può sottrarsi, ed è
anche sulla base delle risposte che si daranno che occorre
articolare le forme e le modalità di gestione provvisorie della
Casa da gioco.
E' anche per svolgere questa riflessione sul ruolo e sui destini
che vogliamo assegnare al Casinò di Saint-Vincent, che noi
chiediamo che la Commissione Affari Generali allargata ai
Capigruppo sul Casinò rimanga in piedi e svolga al suo interno
questo tipo di riflessione, ed è anche per vincolarci per tempi non
troppo lunghi, che proponiamo la scadenza del 1987 per la nuova
convenzione da stipulare con la SITAV, convenzione con carattere
transitorio in attesa che altre valutazioni, altri elementi
emergano dalla riflessione globale del Consiglio regionale in tutti
i suoi organismi.
Mi pare che la nostra proposta sia chiara, praticabile, e non
comporti alcun sconvolgimento rivoluzionario.
Resta da chiedersi se questa Giunta, se questa maggioranza; che
è poi l'erede della maggioranza e della Giunta che ha determinato
la situazione descritta di confusione e di irregolarità, abbiano la
volontà e la capacità di individuare una via di uscita in positivo
da una situazione estremamente precaria.
Questa è una riflessione che dovremo riprendere anche in vista
delle dimissioni preannunciate per il 4 luglio della Giunta
regionale, ma crediamo che già dall'esito del dibattito di oggi
emergeranno alcuni utili elementi di orientamento.
Concludo leggendo l'ordine del giorno in cui ho riassunto quanto
ho esposto nel mio intervento e che propongo all'approvazione del
Consiglio regionale:
ORDINE DEL GIORNO SULLA CASA DA GIOCO DI
SAINT-VINCENT
SENTITA la relazione sui lavori della Commissione di indagine
sulla gestione della Casa da Gioco di Saint-Vincent, istituita il
24 novembre 1983;
RILEVATO che la relazione evidenzia numerosi e gravi illeciti
e irregolarità nella gestione della Casa da gioco; irregolarità ed
illeciti in alcuni casi di origine antica, in altri casi di origine
recente;
SOTTOLINEATO, in particolare, che:
a) per quanto riguarda l'applicazione delle Convenzioni in
atto e relative opere:
E' risultato dall'indagine che molti punti, anche importanti
delle convenzioni in atto non erano applicati o erano applicati in
modo irregolare.
Si ricordano in particolare i ritardi della SITAV nel
versamento delle quote spettanti alla Regione; la trattenuta del
25% operata dalla SITAV dal 1° maggio 1982 al 30 novembre 1983
sugli introiti spettanti alla Regione; le modalità di introduzione
e regolamentazione dei giochi del Punto Banco e del Tout-va; le
irregolarità nelle opere di ampliamento della Casa da Gioco; la
questione dei biglietti di ingresso; l'inadeguata applicazione del
regolamento per le assunzioni presso la Casa da Gioco.
b) Per quanto riguarda gli assetti societari della SITAV e
della SAISET:
Il dato più significativo emerso dall'indagine e costituito
dal fatto che la Commissione ha appurato l'esistenza di un gruppo
di azionisti presenti in maniera determinante sia nella SAISET sia
nella SITAV. Questo gruppo e rappresentato da Bruno Masi, Paolo
Giovannini e Franco Chamonal i quali avevano notevolmente
accresciuto il loro potere degli ultimi 3 - 4 anni, giungendo a
detenere il 78% delle azioni SAISET e il 21,21% delle azioni SITAV
e giungendo a ricoprire le più alte cariche all'interno della SITAV
stessa. Questo gruppo aveva inoltre esteso la propria attività
anche in settori dell'economia valdostana esterni alla Casa da
Gioco.
c) Per quanto concerne la congruità del sistema regionale dei
controlli:
L'indagine della Commissione ha permesso di rilevare una
grave inadeguatezza nel sistema regionale di controllo presso la
Casa da Gioco di Saint-Vincent. La libertà di circolazione e di
"operatività" concessa ai prestasoldi; il mancato controllo di
giochi come il punto banco o di strutture come l'ufficio fidi; la
questione dei gettoni fuori corso; le irregolari indennità fuori
busta; le modalità adottate per il conteggio del denaro; lo stesso
comportamento del Commissario regionale in carica fino all'inizio
del dicembre 1983; sono tutti aspetti indicativi di un'impostazione
che non era certo rigorosa ed efficace del sistema di controllo
regionale.
Le maggiori responsabilità di tale situazione non possono
tuttavia essere attribuite al personale regionale di controllo che
doveva operare in condizioni di grave disagio sia per la natura del
lavoro svolto sia per le carenze di regolamentazione, di disciplina
e di indirizzo dell'attività lavorativa da parte
dell'Amministrazione regionale.
Per quanto concerne poi le indennità percepite fuori busta
dai controllori sono emersi elementi che riconducono ad evidenti e
gravi responsabilità dell'ex-Presidente della Giunta regionale,
Mario Andrione.
SOTTOLINEATO inoltre che la Commissione d'indagine non ha
finora preso in esame eventuali forme diverse di gestione della
Casa da Gioco, argomento che richiede un supplemento di
indagine;
RILEVATO che nel corso dei lavori della Commissione del
Consiglio, il Consiglio regionale o la Giunta hanno provveduto, con
propria deliberazione o tramite il Commissario regionale al Casinò,
a regolarizzare alcune situazioni e a sanare alcune anomalie ed
esattamente:
-
versamento delle somme dovute dalla SITAV alla Regione per
trattenute irregolari effettuate sugli introiti dal 1° maggio 1982
al 30 novembre 1983;
-
riduzione da 20 a 10 dei giorni di ritardo con cui la SITAV
versa le quote di introito spettanti alla Regione;
-
conteggio integrale del prezzo dei biglietti di ingresso
nella ripartizione degli introiti fra Ragione e SITAV;
-
conteggio immediato degli incassi alla chiusura dei
tavoli;
-
divieto di accesso alle sale da gioco dei
prestasoldi;
-
eliminazione dei gettoni fuori corso;
-
chiusura del punto banco.
CONSTATATO tuttavia che insieme a numerosi altri problemi
sono rimaste irrisolte quattro grosse questioni:
a)
versamento da parte della SITAV alla Regione della
soprattassa dovuta per le trattenute irregolarmente effettuate nel
corso del 1982 e del 1983;
b)
revisione delle percentuali sugli introiti dei
giochi americani spettanti rispettivamente a SAISET, Regione e
SITAV;
c)
abrogazione della clausola contrattuale che impone
alla Regione di rinunciare ad una quota di propri introiti a favore
della SITAV quando il "costo del lavoro" supera determinati
parametri;
d)
controllo delle mance;
IL CONSIGLIO REGIONALE
Delibera
1) di impegnare la Giunta regionale ed il suo Presidente
a:
a) richiedere fermamente il pagamento della soprattassa
dovuta dalla SITAV alla Regione per le trattenute irregolarmente
effettuate nel corso del 1982 e 1983;
b) comunicare formalmente alla SITAV e alla SAISET la
decisione della Regione di rivedere in senso favorevole
all'Amministrazione regionale, la percentuale sugli introiti dei
giochi americani;
c) utilizzare i diritti della Regione sulla soprattassa e
sulla revisione delle percentuali per i giochi americani, per
imporre alle due società che gestiscono la Casa da gioco di
Saint-Vincent una completa revisione dei contratti. Revisione
finalizzata, fra le altre cose, alla eliminazione della duplicità
delle società di gestione, all'abrogazione delle vessatorie
clausole sul "costo del lavoro", alla riduzione al dicembre 1987
della durata della concessione, al controllo delle mance.
2) Di dare mandato alla Commissione Affari Generali allargata
ai Capigruppo di proseguire la propria attività relativamente alla
Casa da gioco di Saint-Vincent con i seguenti compiti:
a)
affiancare la Giunta regionale nella trattativa per
l'immediata revisione dei contratti attualmente in vigore fra
Regione, SITAV e SAISET;
b)
mantenere i collegamenti con il Commissario
regionale presso la Casa da gioco;
c)
esaminare eventuali forme diverse di gestione della
Casa da gioco;
d)
avviare una riflessione sulle caratteristiche che
ha assunto la Casa da gioco di Saint-Vincent e sul ruolo che gli
dovrà o non dovrà essere assegnato nel prossimo futuro.
Si dà atto che alle ore 10,01 presiede il Vice
Presidente DE GRANDIS.
PRESIDENTE
: Ha chiesto di parlare il Consigliere
Baldassarre, ne ha facoltà.
BALDASSARRE - (P.S.D.I.):
Prometto che sarò molto più
breve del Consigliere Riccarand, che è stato esauriente nella sua
relazione.
Non nascondo che è con profonda delusione che prendo oggi la
parola dopo aver udito la lunga e fumosa relazione svolta ieri
pomeriggio dal Consigliere Beneforti, Presidente della Commissione
incaricata di svolgere un'indagine conoscitiva sulla gestione della
Casa da Gioco di Saint-Vincent. Una Commissione che l'attuale
maggioranza non voleva e che ha accettato solo dopo il drastico
intervento dell'autorità giudiziaria culminato nel famoso blitz
della notte di San Martino; dunque non una decisione nata da una
autonoma volontà del Consiglio, ma quasi imposta dalla forza degli
eventi.
Tutti ricordiamo infatti la sicumera con cui l'allora Presidente
della Giunta, Mario Andrione, oggi latitante e colpito da tre
mandati di cattura, rifiutò a più riprese la richiesta avanzata
dall'opposizioni di nominare una Commissione d'indagine, sostenendo
che a Saint-Vincent tutto procedeva bene. Si era allora al 7
novembre 1983.
Poi l'11 novembre ci pensarono i giudici a smentire le
rassicuranti assicurazioni di Andrione e soci, arrestando i vertici
della Casa da gioco, e solo dopo l'intervento della Magistratura, e
questo è veramente abnorme, la maggioranza accettò di nominare una
Commissione.
In quel momento credevo - e purtroppo mi sono sbagliato - che a
seguito del ciclone giudiziario che aveva investito la nostra
Regione, l'attuale maggioranza avesse veramente intenzione di
cambiare metodi di gestione della cosa pubblica, di abbandonare una
certa concezione del potere, quella arroganza caratteristica
dell'allora e dell'attuale maggioranza di stampo assolutamente
medioevale, e di collaborare come noi avevamo chiesto, con tutte le
forze operanti in Consiglio regionale, al fine di fare un po' di
chiarezza in una situazione che era ingarbugliata.
Animato da buona volontà mi sono messo dunque al lavoro,
unitamente ai colleghi componenti la Commissione Affari Generali,
nella certezza che tutti assieme avremmo potuto portare un positivo
contributo.
Purtroppo sin dalle prime battute, mi sono reso conto che
mancava la volontà politica di fare chiarezza soprattutto da parte
delle forze politiche di maggioranza in particolar modo dell'Union
Valdôtaine e della Democrazia Cristiana.
Oggi, dopo cinque mesi di attività ininterrotta, questa
Commissione non ha saputo far di meglio che darci delle notizie che
già erano state anticipate dagli organi di informazione e che ogni
Consigliere avrebbe potuto raccogliere da solo. E' veramente
penoso, per non dire di più, che questa Commissione si sia limitata
a fotografare la situazione e non abbia voluto presentare delle
proposte operative che consentissero di gettare le premesse per
estirpare tutto il marcio che si era andato creando attorno alla
Casa da gioco. Questo grazie anche all'atteggiamento della Giunta,
che anzichè preoccuparsi di difendere gli interessi della Comunità
valdostana, ha permesso ai dirigenti della Casa da gioco, di
Saint-Vincent di fare il bello ed il cattivo tempo, ignorando le
più elementari regole di correttezza amministrativa. Il
comportamento della maggioranza della Commissione è dunque grave, e
una grave responsabilità si sono assunte la D.C. e l'U.V. che hanno
dimostrato di essere preoccupati non di fare chiarezza, come
andavano dicendo ai quattro venti, ma solo di mantenere traballanti
posizioni di potere per continuare nella politica tradizionale
seguita in questi ultimi anni, caratterizzata da uno sfacciato
clientelismo. Nel 1983 all'epoca delle elezioni l'U.V. e la D.C.
hanno conseguito modeste posizioni elettorali, non per avere
amministrato correttamente a cosa pubblica, ma per aver praticato
la peggior forma di clientelismo. Pertanto sul piano politico il
giudizio non può essere che negativo, questa Commissione, per il
modo con cui ha lavorato, era meglio non costituirla; si sarebbe
evitato di gettare fumo negli occhi di una opinione pubblica che si
attende chiarezza, che vuole che il marcio sia estirpato, che la
Valle d'Aosta possa essere di nuovo additata all'opinione pubblica
come esempio di buon governo, come lo era anni addietro, quando
sulla scena politica della Regione dominavano personaggi di
un'altra elevatura.
Fatta questa premessa di carattere generale ed indispensabile
per smascherare i comportamenti di una classe politica che ha perso
il senso dello Stato, vorrei adesso contestare quanto asserito in
alcuni punti delle relazione.
Che la Commissione in questione non fosse intenzionata a far
chiarezza lo si deduce soprattutto nella parte della relazione
concernente l'analisi della situazione verificatasi al Casinò di
Saint-Vincent, dopo l'introduzione dei giochi americani, la cui
cessione era stata affidata alla società SAISET.
La relazione della Commissione non dice niente di nuovo rispetto
a quanto già sapevamo; si limita ad una asettica cronistoria dei
fatti, buona forse per un collegio di educandi ma non certo per
l'opinione pubblica valdostana, quando invece anche le pietre sanno
che la SAISET è stata introdotta per far diminuire gli incassi alla
Regione in virtù di un meccanismo studiato molto in alto e che ha
trovato la complicità dell'allora Presidente della Giunta e di
tutta la Giunta regionale.
Adesso forse si capisce il perchè delle furiose reazioni di
Andrione, quando nel 1983 alcuni Consiglieri di maggioranza,
convinti che la Regione ci rimetteva con l'introduzione dei giochi
americani, si erano permessi di dire che il contratto
Regione/SAISET era svantaggioso e ne avevano di conseguenza chiesto
la revisione. Allora però nulla si fece perchè il gran capo non
voleva e la maggioranza, come succede ancora oggi, si accodò ai
voleri di chi stava in alto.
Speriamo che oggi questa revisione si faccia e che cessi questo
scandalo: alla luce dei fatti che tutti conosciamo è ora di
cambiare strada, di eliminare certe incrostazioni e di fare pulizia
sul serio.
A mio avviso sarebbe ora di voltare pagina, non solo a parole,
ma prendendo drastici provvedimenti contro una società, la SITAV,
che dopo i recenti fatti non è più degna di gestire la Casa da
gioco. Occorre dunque ricominciare daccapo, occorre far rispettare
la convenzione, occorre disdire la convenzione fra la SITAV e la
Regione; esistono gli elementi amministrativi e giuridici da
permettere questo.
Occorre cambiare gestione al fine di dare più garanzia alla
Regione, dopo quello che è successo, dopo che la Regione Valle
d'Aosta si è dimostrata indegna della fiducia con cui la Regione
l'aveva onorata, rinnovandole l'incarico della gestione della Casa
da gioco con la convenzione del 1977.
Prima di concludere vorrei occuparmi brevemente del personale di
controllo presso la Casa da gioco di Saint-Vincent, vittima
anch'esso della vicenda giudiziaria, che ha investito la Casa
stessa.
Questi lavoratori sono senza lavoro, senza stipendio o con
stipendio ridotto, tutto ciò mentre personaggi politici in alto,
colpiti da mandati di cattura ed ora latitanti, continuano a
percepire la loro indennità di Consigliere regionale.
Loro, i controllori, sono forse una categoria diversa? Per loro
non vale la presunzione di non colpevolezza tanto invocata da
luminari dell'Union Valdôtaine per il loro capo?
Non possiamo condividere quanto indicato nella relazione, in cui
si accusano i controllori di scarso impegno e di aver percepito
indennità fuori busta.
Ci sono delle responsabilità a monte, delle autorizzazioni anche
se verbali per cui non credo esistano delle responsabilità penali
nei confronti di questi controllori. Siamo favorevoli alla loro
riassunzione presso la Casa da gioco di Saint-Vincent, al contrario
di quanto ha detto il Consigliere Riccarand; non esiste alternativa
di riassunzione presso la Regione.
Una soluzione dunque senza significato politico, contenente
soltanto una elencazione di buoni intenti cui non faranno seguito
azioni concrete perchè manca la volontà politica.
Questo modo di comportarsi della maggioranza regionale
costituisce un affronto alle tradizioni di onestà e serietà del
popolo valdostano, che non deve e che non vuole assolutamente
essere confuso con un gruppetto di individui spregiudicati alla
ricerca e alla conquista del nuovo Far West.
PRESIDENTE
: Ha chiesto di parlare il Consigliere Mafrica,
ne ha facoltà.
MAFRICA - (P.C.I.):
Non credo che il lavoro della
Commissione sia stato inutile e non credo neanche che questo
documento si possa liquidare con poche battute.
Si tratta di un documento che ha dei limiti; è però un resoconto
abbastanza fedele sia dei lavori della Commissione che della storia
di alcuni fatti che hanno inciso profondamente sulla vita politica,
ed anche sulla vita personale, di molti valdostani.
Credo che questa relazione debba essere affrontata con un
atteggiamento di valutazione complessiva. Non era scontato, anzi
non lo era quasi per niente, che una Commissione composta da tutte
le forze politiche del Consiglio regionale, quindi da forze della
minoranza e della maggioranza, trovasse un metodo di lavoro prima
di tutto unitario e poi trovasse anche la possibilità di una
espressione unitaria.
Credo che si possa dire che la relazione ha una sua importanza,
anche se i commenti sono ridotti al minimo (questo è vero) e la
parte propositiva manca, ma è già importante avere trovato una
unità dei Commissari sulla cronaca dei fatti. La relazione non è a
mio avviso nè inutile nè reticente: una cosa è quando determinati
fatti vengono raccontati dai giornali oppure vengono ricordati in
Consiglio da alcuni Consiglieri di questa o di quella forza
politica; un'altra è quando queste considerazioni vengono fatte
unitariamente da una Commissione investita dei suoi poteri dal
Consiglio regionale, che vengono trascritti in un atto ufficiale
che resterà come memoria di un certo periodo, di certi errori, che
quindi potrà servire per oggi e per domani.
Non credo che quando si dice a pag. 48 che "l'autorizzazione per
la costruzione delle opere complementari e ampliamento della Casa
da gioco era di competenza del Consiglio regionale, non della
Giunta; che secondo le indicazioni date anche dalla Commissione di
Coordinamento per tutte le opere complementari doveva essere
rivista la Convenzione Sitav/Regione, dal momento che tutte le
spese non dovevano e potevano essere a carico della Regione" si
faccia un'affermazione priva di senso.
Lo stesso vale quando a pag. 20 la Commissione dice che
"l'accantonamento delle quote degli introiti da parte della SITAV è
avvenuto senza una regolare revisione della Convenzione in atto,
non era competenza del Presidente della Giunta decidere in tal
senso e quindi concedere la relativa autorizzazione. La competenza
era, com'è, del Consiglio regionale".
Non credo neppure che sia ininfluente avere affermato, come fa
la relazione a pag. 79 a proposito dei prestasoldi, che "è
risultato che coloro che avevano libero accesso alle sale da gioco
come all'ufficio fidi della società erano stati autorizzati; la
Commissione tuttavia non è venuta a conoscenza di chi fosse dietro
a queste persone anche se si può dedurre che l'autorizzazione
veniva dai dirigenti SITAV o da altre particolari
raccomandazioni".
E' importante che la relazione abbia trascritto a pag. 29 per le
assunzioni: "La Commissione ha rilevato che le assunzioni non sono
avvenute secondo le norme del suddetto regolamento e quindi tenendo
presente lo stato di necessità, le caratteristiche, le capacità e
la professionalità degli interessati. La Commissione ha altresì
rilevato che all'interno della SITAV i passaggi di qualifica e di
livello non sempre sono avvenuti secondo le norme previste dai
contratti aziendali ed integrativi stipulati fra le parti, e che a
detta di alcuni rappresentanti sindacali in forma addirittura
antisindacale e paternalistica, oltre che clientelare".
Senza continuare oltre nelle citazioni, credo che l'avere
espresso questi giudizi come giudizi della commissione sia un fatto
importante che fa chiarezza, ed anzi credo di poter dire che il
lavoro della Commissione, con tutti i difetti che può avere questo
Consiglio regionale, con tutti i difetti che possono avere le forze
politiche presenti in questo Consiglio, dimostra che perlomeno si è
avuto il coraggio di indagare su dei fatti gravi avvenuti e di
mettere alla luce del sole i panni sporchi. Questo stesso fatto
dimostra che ci sono in questa Regione le energie per cambiare
metodo e per andare avanti.
Cosa è emerso da questa relazione? Cosa è emerso dai lavori
della Commissione? Non riprenderò come Riccarand in modo analitico,
citerò soltanto una serie di fatti per trarne anche dei giudizi
politici.
In una rubrica del giornale del nostro partito "Le travail", in
cui venivano ricordati dei comportamenti arbitrari della Giunta e
venivano riportate delle delibere quantomeno curiose, c'era un
titolo di questo tenore: " Quella terra senza legge a ovest di
Carema". Quel titolo, alla luce delle cose emerse, bisogna dire che
non era poi così paradossale.
Dai lavori della Commissione è venuto fuori un fatto che credo
ormai sia dimostrato: il Presidente della Giunta regionale,
soprattutto negli ultimi anni, forse confondendo il fatto di
rappresentare la Giunta, la Regione, con quello di decidere per la
Giunta, per il Consiglio, per la Regione, ha commesso una serie di
atti illegittimi che non erano di sua competenza. Ha autorizzato
verbalmente la SITAV a trattenersi il 25% delle decadi e per questo
ha ricevuto da parte della Magistratura un provvedimento
giudiziario; ha autorizzato dei funzionari ad alterare dei
documenti, anche se interni; ha autorizzato dopo assensi generici
della Giunta, la SITAV a realizzare delle opere non previste dal
contratto, anche dopo aver ricevuto delle osservazioni da parte
della Commissione di Coordinamento; ha autorizzato una ripartizione
anomala dei biglietti di ingresso - compito questo che era del
Consiglio -; ha autorizzato - almeno questo è emerso dall'audizione
dei controllori regionali - i controllori regionali a dei prelievi
fuori busta, in particolare allargando questa consuetudine dal
sistema della tabellina a quello dell'indennità fissa; ha
autorizzato l'introduzione del punto banco, stabilendo delle quote
forfettarie prima ancora di darne comunicazione alla Giunta e senza
rispettare le indicazioni della Commissione di Coordinamento, che
prescriveva una modifica del contratto.
Credo quindi che, senza volerci insistere sopra, l'atteggiamento
del Presidente della Giunta vada sottolineato e che emerga in modo
netto dalla relazione, per cui a mio avviso non si può dire che
questa relazione non abbia voluto, almeno su questi aspetti, fare
chiarezza.
Dalla relazione emerge anche che la Giunta regionale abusava del
sistema delle prese d'atto. Perchè si ricorreva a questi atti che,
come ha detto i Consigliere Riccarand, non avevano valore legale,
non erano pubblici, non venivano vistati dal Coordinamento?
Lo scopo è chiaro: è quello di noi informare il Consiglio, è
quello di sottrarsi al controllo da parte della Commissione di
Coordinamento.
Da questa relazione viene confermato anche un certo disordine
amministrativo che in tutti questi anni il nostro Gruppo ha
costantemente denunciato, ma che qui viene fuori in modo abbastanza
clamoroso. Per esempio si verifica dalla relazione che determinate
opere, che fra l'altro è dubbio ancora oggi che debbano essere
pagate - (secondo l'Avv. Dal Piaz non dovrebbero essere pagate) -
addirittura venivano di nuovo riportate in Consiglio per il
pagamento dopo che erano state liquidate sotto altra forma con
altro provvedimento. Questo è il caso del piazzale sul torrente
Zerbion.
Per alcune opere c'è, volendo andare fino in fondo, addirittura
un triplo pagamento, per esempio la centrale termica che era già
compresa nelle opere principali, che era già stata pagata in parte
con una di libera del 14.4.1981, si ritrova lo stato finale dei
lavori. Quindi per la stessa opera, su richiesta della SITAV, si va
avanti con questo disordine senza saper bene cosa è stato fatto,
arrivando fino a questi eccessi di pagamenti multipli degli stessi
lavori.
Sempre per continuare con gli esempi, il disordine
amministrativo portava al fatto che le delibere che riguardavano i
lavori complementari cambiavano continuamente come numero di
lavori; se ne introducevano sempre di nuovi da pagare senza che
fossero stati autorizzati in alcun modo: è questo il caso del Music
hall e dell'impianto cucina.
Dalla relazione, oltre che questi fatti emerge anche una
responsabilità della SITAV che deve essere valutata perchè contiene
elementi per una possibile decadenza della concessione.
La SITAV ritardava il pagamento delle decadi da sempre,
prelevava indebitamente una parte delle somme che servivano per
l'indennità fuori busta ai controllori; anche questo è un elemento
che può avere qualche influenza rispetto alla validità della
concessione della SITAV.
La SITAV iniziava i lavori prima ancora di avere qualsiasi tipo
di autorizzazione, per quanto non regolare; in modo particolare
emerge dalla relazione - il fatto era noto ma è importante che sia
scritto e che resti agli atti - che la SITAV e la SAISET non erano
società concorrenti, fatto che, almeno dal punto di vista politico,
aveva portato alla concessione alla SAISET per i giochi americani,
ma erano società in cui avevano partecipazioni determinanti gli
stessi azionisti.
Non voglio continuare con questi esempi: credo che la relazione
che è stata letta, sia stata ascoltata da tutti, quindi mi chiedo
per quali ragioni si è arrivati a questo punto, perchè sono state
commesse le irregolarità che emergono dai lavori della
Commissione.
Non penso che si possa parlare di una follia improvvisa da parte
del potere politico; credo invece che questa relazione, se la
vogliamo chiamare in qualche modo, potremmo chiamarla una sentenza
di rinvio a giudizio per un certo modo di governare. Questi fatti
sono il risultato di un modo di amministrare la cosa pubblica: il
primo elemento che ha portato a questa situazione è un elemento che
abbiamo denunciato costantemente e che riteniamo sia ancora
presente all'interno di questo Consiglio regionale, vale a dire lo
strapotere della Giunta regionale nei confronti del Consiglio.
Negli ultimi periodi della Presidenza Andrione si era
manifestata una vera e propria insofferenza verso il Consiglio
regionale; forse in questo c'è una eredità del vecchio sistema
maggioritario, quando in pratica la maggioranza, la Giunta erano al
riparo da qualsiasi colpo di scena. E' però da rilevare come si sia
abusato in questi anni di alcuni meccanismi che vanno rimossi se si
vuole ridare trasparenza all Pubblica Amministrazione.
C'è stato un abuso delle prese d'atto, che sottraggono al
Consiglio la possibilità di verificare il comportamento della
Giunta e, o sono un verbale di discussioni e allora è forse inutile
farlo, oppure comportano delle decisioni e non possono essere prese
in quella forma, devono essere prese come deliberazioni, devono
essere portate a conoscenza dell'opinione pubblica e del Consiglio
regionale.
Devo dire che su questo punto, ancora recentemente, la Giunta si
è rifiutata di fornire ai Gruppi consiliari copia delle prese
d'atto degli anni passati. Sono convinto che se si andasse ad un
esame di tutte queste prese d'atto, probabilmente di irregolarità
potrebbero venirne fuori ancora tante. A mio giudizio, prese d'atto
non se ne devono fare più; questa è la prima conclusione che si può
trarre da questa vicenda.
Il secondo elemento è l'abuso del protocollo riservato del
Presidente della Giunta. Il Presidente Andrione, come si può
verificare dalla relazione, con le sue lettere con protocollo
riservato (che quindi non è assolutamente a conoscenza del
Consiglio) dava delle autorizzazioni, disponeva l'esecuzione di
determinate opere; nell'abuso del protocollo riservato c'è un altro
rifiuto antidemocratico alla trasparenza. Devo ricordare al
Presidente Rollandin che anche lui recentemente non ha ancora
voluto portare a conoscenza dei Gruppi consiliari gli scambi di
corrispondenza fra la Giunta regionale e la Commissione di
Coordinamento.
C'è da ringraziare che negli ultimi tempi - e bisogna darne atto
- perlomeno arriva l'elenco delle deliberazioni annullate dalla
Commissione di Coordinamento. In passato non si aveva notizia di
questo scambio di corrispondenza interno fra la Giunta e la
Commissione di Coordinamento, non si aveva neppure notizia delle
delibere annullate.
Un altro elemento che credo sia importante nel crearsi di
situazioni di degenerazione è la scarsa documentazione fornita al
Consiglio. Manca un archivio ordinato delle deliberazioni della
Giunta, non è ancora stato costituito neppure l'ufficio legislativo
per il Consiglio regionale, diventa difficile quindi seguire nella
realtà il comportamento amministrativo della Giunta regionale.
Tutti gli atti della Giunta tendono a cercare la via in cui c'è la
minore resistenza, quindi a sottrarre le informazioni che possono
essere necessarie al dibattito politico.
C'è questo elemento che è costitutivo del potere e che è quello
del possesso delle conoscenze, degli elementi di giudizio: anche in
questa direzione si deve cambiare strada.
C'è poi un fatto che è più di natura politica, che è
l'atteggiamento remissivo in questa Regione da parte di molti
Consiglieri rispetto al prestigio della Giunta. Prevalgono molto
spesso questioni di schieramento rispetto alla sostanza dei
problemi, l'autonomia di giudizio del Consigliere viene messa da
parte perchè le preoccupazioni per la solidità delle maggioranze
comporta atteggiamenti subalterni.
Per fare degli esempi, dopo tutto quello che era successo è
incomprensibile come il Consiglio regionale abbia potuto procedere
alla lottizzazione dei tre Vice-Commissari nominati recentemente in
sostituzione di quelli sospesi.
Anche nel caso della richiesta degli interessi e della
soprattassa alla SITAV il Consiglio regionale ha accettato, per
ragioni di schieramento, la prima proposta della Giunta, nonostante
apparisse a molti improponibile, di difficile procedura. C'è un
altro elemento da ricordare, oltre a questo strapotere della Giunta
rispetto al Consiglio: si tratta del non coinvolgimento dei
funzionari regionali, soprattutto quelli con più alte
responsabilità, nelle procedure amministrative. I funzionari
regionali dovrebbero avere il compito di filtro rispetto alla
legittimità degli atti che la Giunta porta avanti. Questo non
sempre avviene perchè c'è da parte della Giunta la tendenza ad
utilizzare personale che riscuote la propria fiducia, perchè magari
non solleva obiezioni; c'è la tendenza a mettere da parte o a non
utilizzare i funzionari che possono fare osservazioni sulla
legittimità degli atti della Giunta.
Credo che i funzionari regionali, in questo senso, debbano avere
un ruolo oggettivo al servizio di tutto il Consiglio e
dell'Amministrazione e che non possano essere misurati con il metro
della convenienza politica dell'esecutivo.
Un altro elemento ancora che ha portato a questa situazione, a
cui bisogna comunque far fronte, è quello che può essere definito
l'eccessiva disponibilità finanziaria della Regione rispetto alla
sua attuale capacità di spesa. Il fatto di avere ingenti risorse,
di non sapere bene come utilizzarle, può aver portato alla facile
autorizzazione di spesa senza il rispetto delle procedure
necessarie.
Il bilancio del 1982 si era chiuso con un avanzo di
amministrazione di 55 miliardi, il bilancio del 1983 si chiuderà
con un avanzo di amministrazione ancora più elevato, avanzeranno
fra i 100 e i 150 miliardi; il fatto di avere questa enorme massa
di denaro senza aver ben chiaro come utilizzarla perchè mancano
progetti di grande respiro, perchè manca una struttura organizzata
e finalizzata alla spesa, indubbiamente crea dei problemi, ed a
questo bisogna pensare.
Un ultimo elemento infine ha portato alla situazione che oggi
discutiamo: è un certo atteggiamento di comprensione, di
giustificazione, rispetto ai meccanismi con cui funziona una Casa
da gioco. Si sono sempre guardati come necessari i fenomeni quali
il mancato controllo delle mance da parte della Regione, la
presenza dei prestasoldi all'interno del Casinò, si è seguito la
logica di lasciare un po' da parte le questioni della Casa da
gioco, di non intromettersi purchè il tutto rendesse.
Questo non è un atteggiamento che ha portato a frutti positivi e
occorre cambiarlo. Per il futuro occorre anzitutto rispettare il
Consiglio regionale e le sue competenze, bisogna smetterla con le
prese d'atto, con il ricorso a tutti i sotterfugi per nascondere
per quanto è possibile gli atti amministrativi della Giunta ed il
loro significato. Si tratta di utilizzare il Consiglio regionale
nella sua pienezza per tutte le energie di cui può disporre ed
anche tutte le forze disponibili ad una corretta amministrazione e
al ridare prestigio a questa Regione.
Proponiamo una prosecuzione dei lavori della Commissione; ha già
detto prima il Consigliere Riccarand che alcuni aspetti della
vicenda non sono stati chiariti, che alcuni compiti della
Commissione non sono stati portati fino in fondo; crediamo che la
commissione debba continuare i suoi lavori per esaminare la
possibile revisione delle convenzioni se queste non decadranno in
seguito agli accertamenti fatti dalla Magistratura; si tratta di
esaminare la possibilità di diverse forme di gestione, si tratta di
dare una risposta definitiva alla questione dei controllori
regionali. Le possibilità sono tre: o non vengono riassunti, o
vengono riassunti presso la Casa da Gioco, o vengono riassunti
presso l'Amministrazione regionale. Noi propendiamo per questa
terza ipotesi. Un'ultima considerazione è di carattere politico.
Dopo quanto è emerso dalla relazione, dopo tutti i fatti che ci
sono stati in questi mesi, se il 4 luglio, al termine del periodo
di transitorietà della Giunta a termine, non ci fosse nulla di
nuovo credo che inevitabilmente errori che ci sono stati nel
passato potrebbero ripetersi. Credo che la popolazione valdostana,
l'Amministrazione regionale abbiano bisogno di un segno che può
venire da questo livello politico.
Se con il 4 di luglio, con le dimissioni della Giunta regionale,
si formerà un nuovo governo regionale che cercherà di governare in
modo diverso dal passato, cercherà di seguire e rispettare tutte le
norme delle regole amministrative, allora forse da questo periodo
grigio, scuro, potrà venire qualcosa di buono. Altrimenti credo che
continueranno ancora per anni fatti e polemiche che non hanno
recato vantaggio nè al prestigio della Valle d'Aosta nè ai
cittadini valdostani.
Anche noi abbiamo preparato un ordine del giorno di cui do
lettura:
ORDINE DEL GIORNO
Il Consiglio regionale della Valle d'Aosta
NEL PRENDERE ATTO della relazione sui lavori della Commissione
consiliare Affari Generali allargata ai Capigruppo, incaricata di
effettuare accertamenti e verifiche sulla gestione della Casa da
gioco di Saint-Vincent;
SOTTOLINEATE le numerose irregolarità riscontrate
nell'applicazione della convenzione in atto (trattenuta del 25%
operata dalla SITAV dal 1° maggio 1982 al 30 novembre 1983; ritardi
nel versamento delle decadi; autorizzazioni illegittime per le
opere di ampliamento; mancato rispetto del regolamento per le
assunzioni; introduzione del punto banco e del tout-va senza le
dovute integrazioni contrattuali; ripartizione anomala degli
introiti dei biglietti di ingresso);
RISCONTRATA la partecipazione determinante degli stessi
azionisti nelle società SAISET e SITAV, presentate come concorrenti
al momento della concessione per i giochi americani;
RILEVATE l'inadeguatezza del sistema dei controlli regionali
(sia nel numero che per i compiti loro affidati) e le
responsabilità politiche che hanno consentito la prosecuzione ed il
consolidamento della illegittima consuetudine dell'indennità fuori
busta;
CONSTATATO come la Commissione d'indagine non abbia ancora
affrontato, così come prescritto nel provvedimento n. 267/VIII del
19.12.1983, le questioni del controllo delle mance e delle
assunzioni, oltre a non aver esaminato le eventuali forme diverse
di gestione delle attività della Casa da gioco di
Saint-Vincent;
DELIBERA
di dare mandato alla Commissione Affari Generali allargata ai
Capigruppo per una nuova fase di lavori finalizzata a:
1°) formulare proposte qualora non vi fossero le condizioni
per la revoca delle concessioni alla SITAV e alla SAISET, per una
tempestiva revisione delle convenzioni in atto, tendente ad
eliminare la molteplicità delle gestioni, a migliorare le quote di
spettanza regionale, ad applicare un controllo sulle mance ed a
chiarire definitivamente tutte le questioni controverse;
2°) affrontare concretamente, con idonee proposte, la
questione del sistema dei controlli regionali;
3°) esaminare la possibilità di forme diverse di gestione
alla Casa da gioco di Saint-Vincent.
PRESIDENTE
: Ha chiesto di parlare il Consigliere Aloisi,
ne ha facoltà.
ALOISI - (M.S.I.):
Colleghi Consiglieri, innanzitutto non
condivido il giudizio alquanto positivo espresso da alcune forze di
opposizione nei confronti di questa relazione. Oggi posso qui
affermare con documentazione alla mano che in questa relazione ci
sono dei falsi, delle inesattezze, e quindi pregherei attentamente
i vari Commissari della Commissione ed i vari Consiglieri a
riflettere su quello che dirò nella mia relazione, perchè la
ritengo della massima importanza, in quanto riguarda il futuro dei
controllori regionali.
Faccio una distinzione per quanto riguarda la relazione.
Condivido alcuni aspetti tecnici per quel che concerne le relazioni
portateci dai vari periti, dai legali che sono stati consultati;
alcune cose sono inesatte e false, altre possono essere un
resoconto obiettivi di quello che è stata l'audizione della
Commissione.
Inizierò a pag. 16 dove si dice per quanto riguarda il punto
banco che "il personale di controllo della Regione non aveva il
compito, stante quanto previsto dalla convenzione, relativa ai
giochi americani, di avvicinarsi al gioco del punto banco per
qualsiasi verifica e controllo". Questo è falso perchè la
Convenzione innanzitutto non lo prevede, perchè sono state fatte
delle verifiche da parte dei controllori regionali. Esistono
infatti comunicazioni ed ordini di servizio fra il Commissario
Manganone e la società SITAV, la SAISET, con relative relazioni su
risultati ottenuti e verificati.
La testimonianza che quello che è scritto su questa relazione è
falso potrebbe darla il Consigliere Voyat perchè la famosa sera del
blitz al Casinò di Saint-Vincent era presente ed era stato
invitato, a chiusura dei giochi, a verificare e controllare gli
importi introitati del punto banco.
Dirò di più: l'Assessore Martin aveva pregato il Commissario
Manganone di fare gli opportuni controlli per la determinazione
definitiva del corrispettivo forfettario. Tutto ciò smentisce in
modo categorico le false affermazioni sostenute in questa
relazione.
Quello che meraviglia di più è che il Consigliere Voyat sapeva
ed ha taciuto, ma non è il solo, perchè molti colleghi sanno ma
fanno finta di non sapere.
Passiamo a pag. 27, dove ci si riferisce ai giochi tradizionali,
per i quali sarebbe stato opportuno che fosse completato con una
tabella, non come quella che è stata fatta per un confronto fra il
1983 e il 1984, ma una tabella che dimostrasse le percentuali di
aumento degli incassi mese per mese, anno per anno, desumibili dai
rapporti decadali e dalle varie relazioni del Commissario e dei
Vice Commissari, che costantemente hanno inviato
all'Amministrazione regionale copie ed atti fino al giorno del
famoso blitz.
Copie ed atti esistono ed era compito della Commissione
prenderli in visione data la loro importanza. Mi risulta inoltre
che i rapporti decadali fossero sempre scritti di pugno dal
Commissario, debitamente firmati ed inviati al Presidente della
Giunta, all'Assessore alle Finanze, all'Assessore al Turismo, al
Ragioniere Capo ed al Vice Ragioniere Capo.
A pag. 31 si dice che "il rendiconto relativo agli anni
1969/70/71/72/73/74/75/76 è stato deliberato dal Consiglio
regionale nell'adunanza del 27.4.1978, oggetto n. 246". Anche qui è
vergognoso il modo di adempimento da parte dei Consiglieri, di
questa Giunta, che approvano questi rendiconti dopo nove anni!
E poi ci stupiamo se una bozza di legge che doveva regolamentare
i rapporti economici tra il personale di controllo del Casinò e
l'Amministrazione regionale, promessa e stilata, non viene portata
in Consiglio regionale nel giro di due anni. Qui siamo entrati nel
ridicolo, si vuole far ricadere sui controllori regionali colpe e
responsabilità che sono esclusivamente politiche.
A pag. 68 al penultimo capoverso dove dice che "nel rispetto
delle disposizioni di forfettizzazione dei proventi non sono mai
stati posti in essere controlli sui giochi americani del punto
banco, tout-va e simili": è falso, per le stesse motivazioni
elencate a pag. 16 sul controllo del punto banco e soprattutto per
l'eliminazione temporanea del tout-va, che, era stato controllato e
dichiarato non redditizio: per dichiararlo non redditizio,
bisognava averlo perlomeno controllato!
A pag. 71 si dice che "La Commissione tuttavia, sia a seguito
dei mandati di cattura emessi dalla Magistratura, nei confronti del
Commissario, Vice Commissari e controllori in data 6.12.1983, sia
dalle audizioni degli interessati, nonchè dei rappresentanti SITAV,
è accertato che oltre agli emolumenti previsti dalle leggi
regionali i controllori percepivano altre erogazioni di denaro non
previste dalle leggi stesse". Anche questo è falso perchè il
Commissario Manganone non è mai stato interpellato dalla
Commissione d'indagine e la cosa più grave è che nessun componente
della Commissione - eccetto il sottoscritto - si è sentito in
dovere di chiederne l'audizione. Come si può, Consigliere
Beneforti, ignorare un personaggio così importante ed
indispensabile, sia per le responsabilità che ricopriva, sia per il
contributo che avrebbe potuto dare per la ricerca della verità?
Forse qualcuno ha paura, probabilmente qualcuno ha interesse
affinchè la verità non venga a galla.
A pag. 73 si dice che "i prelievi venivano autorizzati dal
Presidente della Giunta e dal Commissario dopo l'incontro fra le
parti, ma di non conoscere il meccanismo nè la procedura che veniva
seguita". Anche questo è inesatto; questo passaggio manca di
chiarezza e soprattutto di sincerità. Figuriamoci se non erano a
conoscenza delle procedure che venivano eseguite.
A pag. 74 - questa è la cosa più importante - si dice che "in
conclusione la Commissione di indagine ha preso atto che oltre alle
165 mila lire mensili corrisposte in cifra fissa a tutti i
controllori tramite busta paga, gli stessi percepivano
illegittimamente altri importi senza alcun provvedimento di Giunta
o di Consiglio che venivano prelevati dagli introiti lordi dei
giochi". La presa d'atto della Commissione riferita alle 165 mila
lire non dice assolutamente nulla nel contesto contingente.
Contesto inoltre in modo categorico l'affermazione del tutto
gratuita che i controllori percepivano illegittimamente altri
importi. Questo è un giudizio falso. Cosa si intende, Consigliere
Beneforti, quando si dice"illegittimamente?"
Vi dimostrerò documenti alla mano che le affermazioni fatte nei
confronti dei controllori regionali e cioè che essi rubavano o
percepivano illegittimamente, sono false e calunniose ed è la
dimostrazione più lampante dell'ipocrisia e della viltà di questo
potere politico, che non ha il coraggio morale di assumersi le sue
responsabilità, facendo ricadere su altri colpe che non hanno.
L'unica colpa che probabilmente si può loro addebitare è quella di
aver fiducia in questa classe politica.
Ebbene, qui ho un documento, che posso far vedere e consegnare
al Presidente della Commissione di inchiesta Beneforti, un verbale
di passaggio di consegne fra l'allora Commissario regionale Fosson,
e il nuovo Commissario regionale che subentrava Eraldo Manganone.
Si dice ad un certo punto: "Valido l'art. 14 per quello che
riguarda i controllori, valido il paragrafo g) con aggiornamento
dell'importo ogni due anni in base agli introiti, accordo raggiunto
dal 1969, accordo B.C.G.". B. sta per l'allora Presidente della
Giunta Bionaz, C. sta per l'allora Amministratore delegato SITAV
che era il conte Cotta, e G. sta per l'allora Commissario regionale
Gastaldi, dove dichiara che il prelievo delle somme è effettuato di
norma dalla cagnotte. Tale indennità non compete al Commissario,
pertanto è gestita dal Controllore più anziano. Mi domando a questo
punto come si possa affermare che nessuno sapeva niente.
Le conclusioni di pag. 74, dove dice: "ciò dimostra chiaramente
che all'interno della Casa da gioco esisteva l'abitudine di
prelevare importi prima di procedere alla conta degli introiti e
della loro suddivisione in base al riparto previsto dalla
convenzione Regione/SITAV, il controllo pertanto non è avvenuto nei
modi e nei termini previsti dalle vigenti disposizioni di leggi
regionali" le respingo nel modo più categorico; questo commento è
stato fatto in modo subdolo e maligno, e mira a qualche altro
obiettivo.
Anzi si è fatto di peggio, si è voluto arbitrariamente
commentare che all'interno della Casa da gioco esisteva l'abitudine
di prelevare importi prima di procedere alla conta degli introiti e
si dice inoltre che il controllo non è avvenuto nei modi e nei
termini previsti dalle vigenti disposizioni di leggi regionali.
Questa è una falsa dichiarazione; dove sono le leggi regionali,
signor Presidente della Commissione d'inchiesta?
Dirò di più: non vi è neppure una legge nazionale che
regolamenta il controllo dei casinò e non vi è neppure una legge
che ne regolamenti la gestione. Le Case da gioco sono tollerate
esclusivamente in base alla deroga di un articolo del Codice
Penale. Dobbiamo essere innanzitutto obiettivi e sereni se vogliamo
cercare di valutare in modo giusto l'insieme di questo problema, se
vogliamo andare alla ricerca della verità.
Non dobbiamo dimenticarci che stiamo discutendo e decidendo il
destino dei controllori regionali: 26 persone che hanno
terribilmente pagato e che continuano a pagare errori di ingenuità
commessi da parte di questa Amministrazione regionale ed errori
commessi da parte di quei sindacalisti che sanno - e sono anche qui
presenti - molte cose e fanno finta di non sapere niente.
Non è serio concludere questa relazione nel modo con cui è stata
conclusa; nessuno ha dato al Presidente Beneforti nè il mandato nè
l'autorità per fare le vergognose affermazioni che sono state
fatte.
Colleghi Consiglieri, io me ne dissocio nel modo più categorico
e invito anche voi a riflettere attentamente, a non rendervi
complici di questo giudizio vile ed ipocrita, che è stato messo lì
ad arte per salvare il potere politico e far pagare colpe che non
hanno ai meno responsabili.
Le prove che i controllori regionali non siano responsabili ve
le posso fornire; prima vi ho letto il passaggio delle consegne
firmato dall'ex Commissario regionale, ora vi posso dare la famosa
tabellina dei prelievi diritti giornalieri per chemin dall'1.6.
ecc, della quale il Presidente della Commissione dichiara di non
essere venuto in possesso.
Qui si dice che godevano di questi prelievi i controllori Valle,
gli impiegati della società, il controllo di Amministrazione, il
cassiere centrale e quello di sala, il fisionomista, lo scopino, il
portiere, il valletto: e poi avete il coraggio, signori della
Giunta, di venirci a dire che non sapevate niente? Dal 1948 ad oggi
è sempre stato così, e si ha il coraggio di presentarsi qui e dire
che non se ne sa niente?
Questa è un'altra prova delle falsità che vengono dette in
quest'aula. Dirò di più. Volete che vi spieghi come avveniva la
distribuzione del famoso fuori busta, prelevato non dall'ultimo
tavolo, come erroneamente è stato scritto, ma dalla cagnotte? Alla
chiusura dei giochi il cosiddetto banditore (un certo Cossard e un
certo Nigra che sono dei dipendenti SITAV con funzioni di
Capocassiere), iniziava la distribuzione. Si formava un piccolo
trenino, tutti in fila uno per uno: c'erano gli scopini, i
controllori SITAV, i controllori regionali, i cassieri, i portieri
di notte ecc., quasi come al servizio militare prima del rancio.
Iniziava la distribuzione, chiamati per nome ed uno per uno, in
presenza a volte di clienti, di personale della Pubblica Sicurezza,
alla luce del sole e questo avveniva dal lontano 1948, signori
Assessori della Giunta.
Come è dimostrato dai documenti che ho posto alla vostra
attenzione, questo era il modo di rubare - come qualcuno lo ha
definito - dei controllori regionali: alla luce del sole. Lo
sapevano tutti: gli unici a non sapere niente erano il nostro ex
Presidente della Giunta ed i nostri Assessori.
Questo tipo di prelievo è continuato fino a dopo il primo blitz,
cioè alla notte del 6 - 7 dicembre 1983, fino alla vigilia
dell'arresto dei controllori regionali. Questo dà una dimostrazione
della loro buona fede, perchè era una prassi normale.
Non è forse questa una dimostrazione che il tutto avveniva alla
luce del sole, con tanto di documenti e di disposizione?
Queste notizie, e relativi documenti si sarebbero potuti
allegare alla relazione se fosse stata accolta la mia richiesta di
ascoltare in Commissione il Commissario regionale Manganone. Allora
la Commissione avrebbe potuto e dovuto chiedere ai responsabili il
libro protocollo del Commissario regionale, dove sono segnalate le
corrispondenze in arrivo e in partenza fra il Commissario regionale
e l'Amministrazione, nelle persone dell'ex Presidente della Giunta,
dell'Assessore alle Finanze, dell'Assessore al Turismo; a questo
punto qualcuno non avrebbe più potuto dire di non sapere
niente.
Oltre ai libri protocollo, che sono due (uno che è stato
completato e che ha la copertina marrone, l'altro che è stato
iniziato nel 1981 che ha la copertina verde) la Commissione doveva
inoltre richiedere i rapportini giornalieri che attualmente sembra
si trovino presso l'Archivio della Regione. In quei rapportini sono
segnalati tutti i fatti anomali che avvenivano all'interno del
Casinò. Eccovi un'altra prova a dimostrazione del fatto che i
controllori Valle facevano il loro dovere, mentre i politici,
anzichè fare gli interessi della Regione, si preoccupavano di fare
gli interessi della società.
Qui abbiamo un altro documento, protocollato n. 3200 data
27.7.1978 e indirizzato all'allora Vice Commissario regionale
Edoardo Bich. Oggetto: Controllo della Casa da gioco di
Saint-Vincent. A una lettera di Masi c'è una risposta del
Presidente della Giunta Mario Andrione, che dice: "Dispongo che le
cassette degli changeurs non siano sottoposte a verifiche da parte
dei controllori della Regione e che la percentuale delle cosiddette
orfanelle sia riconosciuta come per il passato". Allora abbiamo un
altro ordine di servizio che dice: "I controllori addetti ai tavoli
di chemin de fer devono seguire il più assiduamente possibile lo
svolgimento della partita per verificare la regolarità del prelievo
della cagnotte. Ogni qualvolta i controllori lo riterranno
opportuno, potranno far verificare la cassa allo changeur".
La disposizione impartita ai controllori era di verificare; la
disposizione impartita dal Presidente della Giunta era quella di
non controllare: questo era fare gli interessi della Regione Valle
d'Aosta.
Emerge da questi fatti un dato certo, che il giudizio negativo
che viene dato nei confronti dei controllori regionali si basa su
informazioni distorte e calunniose, si basa, come è stato da me
dimostrato ora, sulla menzogna e viltà del potere politico, che ha
preferito la fuga alla verità e alla responsabilità.
Ho dimostrato con documenti alla mano che il fuori busta non era
una ruberia, ma una prassi in vigore da quando era stato aperto il
Casinò di Saint-Vincent, regolato da una tabella autorizzata e
concordata dal Presidente della Giunta, dall'Amministratore
delegato della società SITAV e dal Commissario regionale.
Di fronte a queste prove non capisco come si possa ancora essere
ciechi e sordi; pertanto accuso, assumendomi ogni responsabilità,
il Presidente della Commissione di aver volutamente o ingenuamente
pilotato il giudizio accusatorio e di colpevolezza nei confronti
dei controllori regionali; chiedo ufficialmente il ritiro di questa
relazione perchè contiene dichiarazioni false e calunniose e porto
a sostegno di queste accuse la documentazione che ho illustrato e
chiedo inoltre che venga ascoltato dalla Commissione d'inchiesta il
Commissario regionale Manganone.
Chiedo, alla fine del dibattito, una sospensione e quindi una
riunione dei Capigruppo, per definire le modalità per il ritiro di
questa relazione. Grazie.
Si dà atto che alle ore 11,23 riassume la Presidenza il
Presidente BONDAZ.
PRESIDENTE
: Ha chiesto la parola il Consigliere Voyat per
fatto personale, ne ha facoltà.
VOYAT - (U.V.):
Per fatto personale su quello che ha
detto il Consigliere Aloisi, il quale ha dichiarato che "il
Consigliere Voyat sapeva dei controlli al tavolo del punto banco ed
era stato invitato a controllare la chiusura". Questo è
completamente falso.
Quella sera, mentre stavamo parlando, Giovannini, il Commissario
Manganone ed il sottoscritto, ad un certo punto il Commissario
Manganone ha detto: "Vado a fare un controllo al punto banco".
Tutti sanno che in quel periodo c'era una trattativa fra Regione
e Saiset per sapere la cifra da concordare, quindi si può pensare
che a mezzanotte il controllo fosse stato fatto dal Commissario (in
quanto si sa che la chiusura non viene fatta a mezzanotte, ma molto
più tardi) per verificare l'andamento dei giochi, mentre avrebbe
dovuto attendere la chiusura per poter consigliare alla Giunta o
chi incaricato da essa, a concordare la cifra.
Non è un comportamento scorretto il mio (che avrei saputo certe
cose e non le avrei dette in Commissione) ma piuttosto, quello di
altri che fanno parte della Commissione, i quali per cinque mesi
hanno avuto in mano dei documenti e non li hanno sottoposti
all'esame della Commissione. Questo è un comportamento
scorretto!
Evidentemente se dovrò fare parte di Commissioni, chiederò che
in queste ci siano persone corrette, che mettono a disposizione la
documentazione che hanno di tutti i Commissari, non solo di
qualcuno, per poi fare un exploit in Consiglio regionale!
PRESIDENTE
: Ha chiesto di parlare il Consigliere Aloisi,
per fatto personale, ne ha facoltà.
ALOISI - (M.S.I.):
Consigliere Voyat posso capire il suo
atteggiamento, però per onore di verità devo anche affermare, e mi
possono essere testimoni i Commissari che erano presenti
nell'ultima riunione che abbiamo avuto nella Commissione
d'inchiesta, che ho fatto ufficiale richiesta al Presidente
Beneforti di convocare l'ex Commissario regionale Manganone. Questo
perchè ritenevo che in un primo momento, non essendo possibilitato
ad essere interrogato, quindi ad essere ascoltato, era
comprensibile l'atteggiamento di non ascoltarlo perchè non
c'era.
Nel momento in cui lui era a disposizione e poichè il
Commissario Manganone è una pedina molto importante, come ho già
detto nel mio intervento, in questo contesto, perchè forse è
l'unico che ha vissuto tutti i fatti ed antefatti e quindi ne è a
conoscenza, il Presidente della Commissione Beneforti avrebbe
dovuto, per onore di verità, chiamare il Commissario Manganone e
quindi sentire dalla sua viva voce la sua dichiarazione. Io ho
fatto questa richiesta e non mi è stato dato ascolto.
Siccome non sono una persona, come mi ha definito il Consigliere
Voyat, che vuole speculare avendo avuto a disposizione la
documentazione, sono partito e sono andato alla ricerca del
Commissario Manganone, chiedendo se era disponibile ad avere un
incontro con me, insieme ad altri controllori, e farmi dire da lui
quello che avrebbe dovuto farsi dire la Commissione.
Quindi non ero in possesso di questa documentazione prima di due
o tre giorni fa, ne sono venuto in possesso in questi ultimi
giorni. Volete conoscere le parole che mi ha detto il Consigliere
Beneforti quando ho richiesto di convocare il Commissario? "Ma cosa
volete, che mettiamo una pecora lì che continui ad essere sbranata
dai lupi?".
Se il Consigliere Beneforti ha il coraggio di smentire queste
mie affermazioni, si alzi e lo dica.
PRESIDENTE
: Ha chiesto di parlare il Consigliere
Beneforti, ne ha facoltà.
BENEFORTI - (D.C.):
Dato che sono stato chiamato in causa
dal Consigliere Aloisi, devo dire che come Commissione avevamo
richiesto tutto il materiale che ci potesse servire nella indagine,
e la reazione è venuta fuori in base al materiale e alla
documentazione di cui la Commissione è venuta in possesso.
Ritengo di dire al Consigliere Aloisi, non per polemica nè per
autodifesa, che se lei da qualche giorno era in possesso di questa
documentazione, era corretto chiedere una riunione straordinaria
della Commissione e non venire in questo Consiglio per fare
scoppiare una bomba.
Lei anche in altre occasioni, come ad esempio sui buoni di
benzina, ha sempre cercato di far scoppiare le bombe, tuttavia
molte volte le bombe sono scoppiate in mano a lei; forse per la sua
tendenza fascista le bombe le sono use, però sia chiaro che le
bombe non fanno molto scalpore in questo ambiente e che certi
sistemi li respingiamo.
Pertanto le ripeto che sarebbe stato più corretto che lei avesse
chiesto, se aveva questa documentazione, un supplemento di
inchiesta della Commissione, e si sarebbe potuto discutere.
Lei adesso si dissocia e respinge la relazione, ma alla
penultima riunione della Commissione, quella prima del 9 maggio,
quando tutti i Consiglieri hanno fatto le osservazioni alla
relazione, lei ha osservato solo che il termine che io avevo usato,
"abusivamente" era troppo forte ed ha concordato con tutti noi di
scrivere "illegittimamente". Non ha chiesto la eliminazione della
parola: al posto di "abusivamente" ha accettato "illegittimamente"
e non ha fatto altre osservazioni; inoltre ha affermato che questa
relazione le stava bene.
Successivamente avrà incontrato il Commissario Manganone il
quale forse le avrà detto alcune cose: è giusto che Manganone si
difenda! Ma io ripeto e confermo che quanto percepito dai
controllori è stato percepito illegittimamente perchè non previsto
da nessuna delibera di Giunta e di Consiglio. Pertanto per me e per
tutta la Commissione non era giusto che essi percepissero quegli
importi.
Per quanto riguarda alcune affermazioni sul controllo, sono
state riprese dalla verbalizzazione dell'audizione dei controllori
Valle, che è stata registrata e si può riascoltare. I controllori
fra l'altro (non tutti ma diversi) hanno affermato che era
impossibile lavorare e collaborare con il Commissario Manganone, in
quanto i loro rapporti, le loro lettere al Commissario venivano
imboscate e trattenute dallo stesso, il quale diceva: "adesso vedo
e poi provvederò". E mai provvedeva!
Non c'era quindi un rapporto fra i controllori e il Commissario
Manganone. Quanto abbiamo scritto nella relazione scaturisce
interamente dall'audizione dei Controllori regionali, in quella
riunione nella quale mi pare ci fossero tutti.
La relazione è fedele alle dichiarazioni fatte e alla
documentazione di cui la Commissione è venuta in possesso; di
quella parte di documentazione di cui la Commissione non è venuta
in possesso è chiaro che non può rispondere, come quella del
verbale di passaggio di consegne.
Lo abbiamo richiesto persino al Consigliere Fosson, che è andato
alla ricerca di questo verbale in quanto il Commissario precedente
a Manganane era suo padre; io stesso l'avevo pregato di cercare
anche fra le carte del padre se c'erano documenti che potessero
servire alla Commissione. Lui ha indagato presso la sua famiglia ed
ha dichiarato in Commissione - come pure alla Magistratura - di non
aver trovato nulla.
La relazione, Consigliere Aloisi, resta; rimane quella che è
perchè è fedele a quanto la Commissione ha potuto accertare.
Per quanto riguarda la tabellina di cui Lei è venuto in
possesso, richiesta ai controllori, essi hanno detto di non averla
e che era in possesso della Magistratura. La Commissione, come è
stato detto, non ne era venuta in possesso.
PRESIDENTE
: Prima di dare la parola per fatto personale,
le leggo l'art. 54 del Regolamento che dice testualmente: "E' fatto
personale l'essere intaccato nella propria condotta o il sentirsi
attribuire opinioni contrarie a quelle espresse. In questo caso chi
chiede la parola deve indicare in che consiste il fatto
personale".
Lo deve dichiarare prima che Le dia la parola.
ALOISI - (M.S.I.):
Il fatto personale consiste
nell'accusa che mi è stata rivolta di fascista e di voler far
scoppiare delle bombe, che poi mi scoppiano in mano.
Vorrei chiedere chiarimenti al Consigliere Beneforti su questo
suo giudizio e poterlo rettificare.
PRESIDENTE
: Ha chiesto di parlare il Consigliere Aloisi
per fatto personale, ne ha facoltà.
ALOISI - (M.S.I.):
Sul primo punto, l'accusa di fascista
la rigetto in faccia al Consigliere Beneforti, perchè se c'è
qualcuno qui che non può essere accusato di essere fascista, questo
è il Consigliere Domenico Aloisi che rappresenta il Movimento
Sociale Italiano - Destra Nazionale, e non il Partito Nazionale
fascista, che è finito nel 1945 come qualcuno di voi potrebbe
ricordare.
Per quanto riguarda il discorso che le bombe mi scoppiano in
mano, a parte il fatto che mi ritengo molto corretto e serio da non
arrivare a fare quello che può sostenere il Consigliere Beneforti,
le bombe, se si riferisce ai buoni benzina, questione che io ho
umilmente sollevato, non sono altro, con i generi contingentati,
che ruberie che vengono perpetrate sulla pelle dei cittadini
valdostani.
Quindi se mi si accusa di far scoppiare queste bombe, ne sono
onorato, perchè sono qui proprio per fare un lavoro di pulizia, di
moralità, in quanto forza di opposizione.
PRESIDENTE
: C'è una richiesta di sospensione avanzata dal
Consigliere Aloisi.
Ha chiesto di parlare il Consigliere Baldassarre, ne ha
facoltà.
BALDASSARRE - (P.S.D.I.):
Sono naturalmente d'accordo
sulla sospensione chiesta dal Consigliere Aloisi, che ha precisato
in questo momento di non essere un fascista ed io gliene posso dare
atto personalmente.
Non ho capito la difesa portata avanti dal Presidente della
1
^
Commissione, Consigliere Beneforti: il Consigliere
Aloisi ha messo in evidenza quello che avevo affermato nel mio
intervento, cioè che questa era una relazione inutile, e lo ha
dimostrato con i fatti, sottoponendo al Consiglio una
documentazione di cui il Presidente della Commissione e la
Commissione avrebbero dovuto essere a conoscenza.
Sono d'accordo sulla sospensione dei lavori, per la possibilità
di ritirare questa relazione che non ha alcuna caratteristica di
relazione: è una cronaca da settimanale.
PRESIDENTE
: Ha chiesto di parlare il Consigliere
Riccarand, sulla richiesta di sospensione, ne ha facoltà.
RICCARAND - (N.S.):
Credo che se c'è qualcosa di
vergognoso in questo dibattito del Consiglio, questo è il
comportamento dei Consiglieri Baldassarre e Aloisi. Tutti devono
sapere che sia il Consigliere Baldassarre che il Consigliere Aloisi
in sede di Commissione non hanno presentato nessuna proposta
scritta di modifica della bozza di relazione.
Presumo che il Consigliere Baldassarre non abbia neanche letto
la bozza di relazione e non so se ha letto la relazione finale ed è
per questo che esprime determinati giudizi.
Non solo ma il Consigliere Aloisi che parla tanto di vergogna,
ha fatto due osservazioni sulla bozza iniziale della relazione,
dopodichè ha detto che per lui andava bene così; adesso viene a
chiederne il ritiro!
I Commissari sanno che ho presentato un documento di 30 pagine
di modifiche alla bozza di relazione; di queste, molte sono state
accolte, altre no. Dopodichè io dico di riconoscermi in questa
relazione, con tutti i limiti che ha, perchè ho visto che c'è stato
uno sforzo non globale, ma c'è stato lo sforzo di accogliere
determinate osservazioni.
Chi non ha fatto delle osservazioni in quella sede non ha il
diritto di venire qui a strumentalizzare; credo che sia un
atteggiamento vergognoso.
PRESIDENTE
: Ha chiesto di parlare il Consigliere
Baldassarre per fatto personale. Devo specificare che prima deve
indicare le motivazioni per cui chiede la parola per fatto
personale, dopodichè la Presidenza deciderà se dare o meno la
parola.
BALDASSARRE - (P.S.D.I.):
Mi si accusa di non aver fatto
rilievi alla relazione e di non averla ascoltata addirittura.
PRESIDENTE
: Ha chiesto di parlare il Consigliere
Baldassarre, ne ha facoltà.
BALDASSARRE - (P.S.D.I.):
Stupefacente la difesa di
ufficio di un movimento di sinistra, denominato Nuova Sinistra, che
si richiama alla difesa dei lavoratori, della realtà, dell'onestà e
della purezza.
Il Consigliere Riccarand accusa il sottoscritto ed il
Consigliere Aloisi di non aver letto la relazione e di non averla
addirittura ascoltata. Consigliere Riccarand, lei sa meglio di me
che io non ho mancato ad una riunione, sono sempre stato presente a
tutte le riunioni...... tranne quando ho partecipato al Congresso
del mio partito.
Ho richiesto anch'io di ascoltare il Commissario Manganone, ma
il Presidente non ha ritenuto opportuno accettare questa richiesta.
Quindi questa difesa d'ufficio e fuori luogo fatta dal Consigliere
Riccarand mi stupisce. Faccia quello che crede; non mi riconosco in
quella relazione.
PRESIDENTE
: Ha chiesto di parlare il Consigliere
Stévenin, ne ha facoltà.
STEVENIN - (U.V.):
J'ai demandé la parole non pas pour
m'exprimer sur la requête de renvoi de la part de M. Alosi, mais
pour faire des précisions.
Il paraît que M. Aloisi a dit que quelques syndicalistes étaient
à connaissance de ces faits qui se sont déroulés. Moi, je voudrais
signaler au Conseil régional que cette accusation faite par M.
Aloisi a été reprise par le document qui a été présenté il y a
quelques semaines par les contrôleurs.
Si on lit le document, à un certain moment il est dit: "A
livello locale abbiamo sempre dovuto lottare contro un
atteggiamento di chiusura da parte delle forze sindacali e delle
forze politiche. A tale proposito citiamo una serie di
corrispondenze svoltesi nel luglio 1978 molto significative ed
eloquenti. Nella prima, in data 4.7.1978, viene constatata
l'assoluta indifferenza da parte dei politici nell'affrontare i
problemi più volte esposti. I Sindacati risposero il 14.7.1978
sconfessando ogni eventuale azione intrapresa dalla categoria.
Sottolineiamo che fra i firmatari di tale lettera vi sono gli
attuali Consiglieri Beneforti e Stévenin.
In risposta i controllori regionali inviarono un comunicato
siglato da una delegazione, in data 17.7.1978, in cui si legge: "A
questo atteggiamento, da Voi sconfessato, siamo stati portati dopo
aver più volte verificato l'assoluto disinteresse dimostrato
dall'Amministrazione regionale, e dopo aver atteso invano il
promesso intervento dei sindacati". Nello stesso si legge: "Vi
comunichiamo che nel frattempo, negli incontri avuti con
l'Assessore alle Finanze, abbiamo avuto garanzie che fossero
discussi e risolti nel più breve tempo possibile i seguenti
problemi, fra cui l'indennità notturna 8/bis - per inciso la famosa
tabella di cui nessuno è a conoscenza -.
Da questa corrispondenza si può notare come sia i sindacalisti
che l'Amministrazione regionale erano edotti sulla indennità
notturna percepita dai controllori secondo tabella".
Je dis tranquillement que, si parce qu'on nous a envoyé une
lettre en tant que Syndicat, où on nous dit qu'il y a des
pourparlers avec l'Assessorat aux Finances, et que parmi les
différents points, il y a l'indemnité nocturne, si de cela on tire
la conclusion qu'en tant que Syndicat on était d'accord, c'est de
la folie pure, d'autant plus que dans la loi de 1967, à l'article
14, parmi les différentes indemnités auxquelles les contrôleurs ont
droit, il y
en a une appelée "Indennità mensile per
disagiato servizio: lavoro disagiato notturno e festivo".
C'est-à-dire, l'indemnité nocturne dont je parlais auparavant.
Par conséquent je peux dire que ni le soussigné en ce qui
concerne l'organisation que je représentais, ni les autres
Syndicats n'avaient connaissance de ce fait, et jamais ils
n'avaient été prévenus ni par les adhérents aux Syndicats, ni par
les amis qu'ils comptaient nombreux à l'intérieur du Casino.
Cela dit, si je devais tirer des conclusions de ce document,
c'est-à-dire si la vérité qui est dans le document c'est la même
qu'il y a là, alors il y aurait à douter de l'entier document qui a
été présenté.
Dans ces occasions parmi les différentes forces politiques il y
en a toujours qui veulent avoir leur moment de gloire à exploiter,
se poser à l'attention de la presse, du public, pour être à la fois
les plus impitoyables accusateurs du Gouvernement régional. Il y en
a au contraire d'autres qui cherchent de savoir exactement quelle
est la vérité dans cette situation.
Je prends acte de ce que vient d'exposer M. Mafrica, c'est
sérieux; même si je ne partage pas tout ce qu'il a dit; il parle
des évidentes "illegittimità" dans le sens que le Président a fait
des illégitimités, qu'il a dépassé les limites de sa compétence. Là
on peut dire qu'il y
a eu un excès de zèle de la part de M.
Andrione dans toutes les initiatives concernant le Casino, visant à
faire l'intérêt de la Région. Il est évident que c'est une question
de forme; cet excès de zèle quelqu'un l'a appelé un excès de
pouvoir. Le but (c'est un peu mettre en discussion la forme mais
non la substance) c'était celui d'essayer de garantir une autonomie
financière toujours plus grande à la Région. M. Riccarand a fait
certaines affirmations, c'est-à-dire que le Casino de Saint-Vincent
a toujours eu une influence négative sur la Vallée d'Aoste. Moi je
suis d'accord avec lui.
PRESIDENTE
: Consigliere Stévenin, devo ricordarle, per
regolarità di discussione, che stiamo discutendo sulla richiesta di
sospensione o meno.
STEVENIN - (U.V.):
Je termine en disant seulement que
finalement grâce "al nuovo riparto fiscale" le Casino n'était plus
si important dans la réalité valdôtaine et on ne comprend pas comme
tout cela puisse s'être passé dans cette situation; il y avait
enfin un "riparto" qui nous donnait des possibilités financières
bien plus importantes et au contraire on veut nous faire croire que
le Casino devient la chose plus importante. Je me réserve
d'intervenir plus tard.
PRESIDENTE
: Ha chiesto di parlare il Consigliere Aloisi
per fatto personale. Indichi per cortesia alla Presidenza le
motivazioni.
ALOISI - (M.S.I.):
Devo rispondere all'accusa che è stata
fatta dal Consigliere Riccarand nei confronti del Consigliere
Aloisi sulle dichiarazioni che ho fatto in Commissione e perchè mi
sono presentato qui con la documentazione oggi.
PRESIDENTE
: Ha chiesto di parlare il Consigliere Aloisi,
ne ha facoltà.
ALOISI - (M.S.I.):
In Commissione avevo la bozza come ce
l'aveva il Consigliere Riccarand, e per quanto riguarda il problema
dei Controllori regionali ho sempre mantenuto la stessa posizione.
Quindi non mi si venga a dire che avevo una posizione prima e l'ho
cambiata adesso.
Per quanto riguarda la documentazione, ne sono venuto in
possesso due giorni fa, quindi non potevo portarla in
Commissione.
Quando ho saputo che potevo venire in possesso di questa
documentazione ho chiesto al Presidente Beneforti di rinviare e di
chiedere la convocazione del Commissario regionale. Non ha voluto
farlo, quindi mi sono comportato più che correttamente.
Per quanto riguarda il Consigliere Stévenin, quando mi sono
riferito ai Sindacalisti che sapevano, non ho parlato a vanvera.
Qui c'è una documentazione firmata dal Commissario regionale Fosson
in data 3.7.1971, una lettera indirizzata all'Assessore regionale
al Turismo alla Commissione interna, al Direttore del personale
SITAV, alle Organizzazioni Sindacali. Quindi non parlo per
accusare, ma perchè ci sono delle documentazioni che danno la
dimostrazione che alcune organizzazioni sindacali, conoscevano
tutto quello che succedeva all'interno del Casinò, e siccome chi
dirigeva queste organizzazioni erano, per quanto riguarda il SAVT
il Sig. Stévenin, per quanto riguarda la CISL il Sig. Beneforti
penso che voi due forse eravate gli unici a sapere come stavano le
cose all'interno del Casinò.
PRESIDENTE
: Ha chiesto di parlare il Consigliere Tamone,
ne ha facoltà.
TAMONE - (U.V.):
Io non intervengo sulla questione della
sospensione però lasciatemi fare un piccolo sfogo personale, in tre
secondi.
Non ho niente contro il Consigliere Aloisi, però che arrivi
sempre con il pacchetto a sorpresa all'ultimo minuto ci stupisce
tutti, anche il sottoscritto che ha la pelle spessa e che non si
stupisce più di niente. Perchè dico questo?
La stesura di questa relazione ha richiesto ad una dozzina di
imbecilli - Lei la escludo, mi riferisco evidentemente agli altri -
un impegno di ben 26 riunioni (alle quali non sono sempre stato
presente per altri impegni, ma almeno a 22 riunioni c'ero) -
durante le quali abbiamo lavorato e fatto delle cose antipatiche
anche nei confronti della gente che è venuta; poi, come ha detto
giustamente il Consigliere Riccarand, ci siamo ritrovati ed abbiamo
discusso su questa relazione.
Qualcuno di noi, più diligente, come ad esempio il Consigliere
Riccarand, è arrivato con delle osservazioni, di cui abbiamo
discusso; il Consigliere Aloisi - questa è la verità e non può
smentire - ha fatto solo due osservazioni: una accettata a metà e
l'altra no. Per il resto la relazione gli andava bene.
Arriva oggi, a sorpresa, e non le va più bene! Questo non va, io
non glielo aggettivo questo fatto perchè lo ha già fatto qualcun
altro, però le verrebbe il titolo, giustamente.....
Secondo me si poteva al limite rinviare ancora di qualche
giorno, ma lei non lo ha mai chiesto.
A questo punto non vedo come si possa fare per tornare indietro
su questa relazione: tra l'altro oggi - mi spiace doverglielo dire
- all'indice di questa relazione ci sono 29 punti, lei si è
soffermato solo su due punti, che possono anche essere
interessanti, perchè lei spera di tirare acqua al suo mulino.
Benissimo: io queste cose le capisco, fanno parte di un lavoro che
faccio anch'io ogni giorno. Ma degli altri 27 punti che sono
elencati qui dentro lei non ha fatto cenno, mentre su questi si
poteva contestare, discutere e controbattere!
Sulla relazione ha fatto osservazioni su un punto soltanto, ben
chiaro, e si può anche capire il perchè. Si capiscono anche altre
cose quando lei parla, nei confronti di persone presenti in questo
Consiglio e questa mi pare un'altra slealtà, e non parlo per
difendere nessuno!
Noi non abbiamo nulla in contrario che alla fine della
discussione su questo argomento si faccia un momento di pausa per
concordare come si concludono i lavori, però pensiamo che oggi la
discussione vada conclusa ed al termine di questa si tenga una
riunione di tutte le forze per stabilire praticamente una
conclusione.
Mi pare un modo corretto di agire e lavorare, che possa
raccogliere anche l'adesione di tutte le forze del Consiglio
regionale.
PRESIDENTE
: Consigliere Aloisi, lei ha chiesto di parlare
per fatto personale, ma la parola non gliela do perchè il motivo
per cui chiede di intervenire non ritengo sia un fatto
personale.
Se lei insiste, metterò la sua richiesta in votazione ai sensi
dell'art. 54 del Regolamento, in quanto, se il Consigliere insiste,
il Consiglio, senza discussione, decide per alzata di mano. La
discussione su fatto personale deve avvenire immediatamente.
Pongo in votazione, per alzata di mano, la possibilità di parola
per fatto personale secondo le motivazioni addotte dal Consigliere
Aloisi....!
Consigliere Aloisi, la discussione proseguirà successivamente
perchè ci sono due ordini del giorno presentati dal Consigliere
Riccarand, dal Gruppo comunista, quindi ci sarà ulteriormente la
possibilità di prendere la parola. Non abusiamo del fatto
personale.
Ha chiesto di parlare il Consigliere Mafrica, ne ha facoltà.
MAFRICA - (P.C.I.):
Concordiamo sull'ultima proposta di
sospensione al termine della discussione avanzata adesso dal
Consigliere Tamone, mentre siamo contrari alla richiesta avanzata
dal Consigliere Aloisi, perchè in questa Commissione, come è già
stato sottolineato da altri, si è fatto un lavoro che è stato
portato avanti per lungo tempo, ed è stata data a tutti la
possibilità di fare le osservazioni necessarie, che noi abbiamo
fatto, che abbiamo viste accolte nel testo della relazione.
A nostro giudizio, e questo è quanto è proposto anche
nell'ordine del giorno, la Commissione dovrebbe continuare i suoi
lavori. Avrà tempo di vedere, nel prosieguo, se certe cose possono
essere aggiunte e modificate; oggi si tratta di dare un giudizio su
quelle accertate.
Voglio sottolineare un aspetto: mi pare non corrispondente
all'insieme dei problemi, alla gravità dei fatti che in questa
relazione vengono denunciati nel complesso dei loro punti,
soffermarsi e trascinare il Consiglio continuamente su uno solo
degli argomenti, che pure ha la sua importanza.
Credo che non abbia oggi motivazione la richiesta di sospensione
del Consigliere Aloisi perchè poteva presentare una relazione di
minoranza, poteva proporre un ordine del giorno con delle modifiche
alla relazione, e non l'ha fatto. Ho proprio l'impressione che
partendo da esigenze sacrosante di persone che sono state colpite,
le si voglia strumentalizzare, si voglia far discutere, rispetto a
questa relazione che dal nostro punto di vista è una cronaca, per
la storia, di come non si deve governare, limitandosi ad un unico
aspetto.
Vorremmo sfuggire da questo clima che riteniamo deteriore per il
Consiglio regionale, quindi siamo contrari alla sospensione.
Siamo perchè si continuino i lavori, perchè in futuro si
corregga, però oggi si faccia un punto fermo, non si segua nel
polverone rispetto invece ad una questione che è stata così
drammatica per l'intera Valle d'Aosta.
PRESIDENTE
: Se nessuno chiede più la parola sull'istanza
di sospensione avanzata dal Consigliere Aloisi, pongo in votazione
questa richiesta:
ESITO DELLA VOTAZIONE
Presenti 29
Votanti 27
Favorevoli 2
Contrari 27
Il Consiglio non approva
PRESIDENTE
: Ha chiesto di parlare il Consigliere Pedrini,
ne ha facoltà.
PEDRINI - (P.L.I.)
: Vorrei dire ancora una volta, e in
quest'aula mi pare che di interventi del genere ne ho fatti più di
uno, che non si sarebbe dovuti arrivare a questa votazione.
A mio avviso il Consigliere Aloisi avrebbe dovuto ritirare la
sua proposta, vedendo come stavano le cose (libero naturalmente di
mantenerla per una questione di principio) ma nello stesso tempo
non ritengo che in quest'aula si debba arrivare a questo
cannibalismo, quando in effetti si è lavorato tutti per uno scopo
comune, che è quello di portare alla luce le magagne e di creare un
clima di pulizia e di onestà.
Voglio solo esprimere il mio imbarazzo nel trovarmi a dover
votare su una cosa che penso non faccia che creare altri urti,
altre fratture, quando abbiamo bisogno in questo momento di essere
tutti uniti per affrontare una situazione che non è affatto
semplice nè risolvibile tout-court.
PRESIDENTE
: Sono stati presentati due ordini del giorno,
prima dal Consigliere Riccarand, poi da parte del Gruppo
comunista.
Ha chiesto di parlare il Consigliere Aloisi, ne ha facoltà.
ALOISI - (M.S.I.):
Volevo solo dire questo: in quest'aula
o io non ho capito niente o siete voi che non capite niente,
scusatemi il termine.
Non si è voluto capire da parte di alcune forze politiche di
sinistra che dicono di tutelare gli interessi dei lavoratori, che
il problema è prettamente politico, in questo caso. Il problema è
che il potere politico ha scaricato la responsabilità sui 26
Controllori: questo è il punto chiave del problema.
Il discorso è tutto lì. Mi sono presentato in aula con una
documentazione di cui sono venuto in possesso ieri e l'altro ieri,
ho portato elementi nuovi; se ci fosse coscienza di verità
bisognerebbe prenderne atto, ritrovarsi e analizzare i fatti nuovi,
chiedendo l'audizione del Commissario regionale Manganone.
Siccome invece le forze di maggioranza non hanno interesse
affinchè si arrivi ad una certa soluzione, siccome PCI e NS cercano
di speculare sul fatto che il MSI abbia preso le difese dei
lavoratori (si sentono scavalcati) allora obiettano che dico
menzogne.
Ho detto la verità e l'ho documentata. Se voi volete la
chiarezza dovete chiedere la sospensione e vedere questi documenti
nuovi che metto a disposizione della Commissione, dopodichè
discuterne insieme.
PRESIDENTE
: E' chiusa la discussione generale.
Ha chiesto di parlare il Presidente della Giunta, ne ha
facoltà.
ROLLANDIN (U.V.):
Je dois avant tout remercier tous ceux
qui ont travaillé pour prédisposer cette relation, qui - au-delà de
la position que chaque groupe et chaque parti peut avoir - est un
résumé fidèle de ce qui s'est passé pendant des mois à l'égard d'un
problème assez important mais qui - je le souligne encore une fois
- n'est pas l'unique problème d'une Administration régionale. Comme
un fait assez important c'était normal qu'il puisse intéresser soit
l'opinion publique soit les forces qui composent le Conseil.
A l'intérieur des forces du Conseil celles qui composent la
majorité ont accepté de travailler pendant ces six mois pour se
mettre à disposition et pour chercher dans les limites de leurs
capacités d'éclaircir les différents aspects et surtout de
démontrer, si c'était nécessaire, qu'on doit travailler d'une autre
façon, en tenant en considération l'ensemble des nécessités de
notre Vallée.
Je pense que lorsqu'on a fait les déclarations de programme, on
a souligné que, si le problème du Casino était une affaire assez
importante, il était aussi nécessaire de considérer qu'il y a à peu
près 40% de travailleurs en chômage, car ils n'ont pas une place de
travail.
La relation, comme l'a dit, en la présentant M. Beneforti, se
proposait de poser à l'attention du Conseil les différents
problèmes. A présent on doit chercher à donner une solution à
certaines dispositions qui avaient été prises, à certains problèmes
qu'on doit encore résoudre.
Je pense que, et quelqu'un l'a dit, pendant ces six mois, on a
résolu plusieurs problèmes. On a cherché d'éclaircir les rapports,
surtout en considérant les difficultés d'interprétation de la
convention même. M. Riccarand a mentionné 5 articles, les articles
3, 6, 7, 8 et l'art. 8 de la Convention SITAV/SAISET, qui en effet
depuis toujours ont créé des problèmes d'interprétation; ce sont
les articles de la partie financière.
A propos du problème de jetons qui n'étaient pas en cours, après
les avoir suspendus, on a dit clairement qu'on n'accepte plus cette
solution, qu'il fallait trouver d'autres méthodes pour donner
quelques agréments aux personnes qui voulaient aller au Casino.
Pour le ticket d'entrée, le Conseil avec la délibération du mois
de mars, a dit que le prix est fixé en 10.000 lires, tandis
qu'avant il y
avait la difficulté d'interprétation pour le
pourcentage qui était dû à la SITAV et le pourcentage qui était dû
à l'Administration régionale. Là la question a été éclaircie avec
l'approbation de tout le Conseil.
Même chose pour les "decadi"; là aussi, après des longues
discussions et tout en considérant que sur plusieurs arguments il y
a eu une interprétation qui a été donnée uniquement de la part de
la Région (même si on devait interpréter la convention en entendant
aussi la SITAV) on a cru bien que c'était l'occasion pour donner
une indication, et sur certaines propositions la SITAV même a
concordé, surtout sur comment donner à la Région l'argent qui lui
était dû selon le pourcentage prévu.
Il y a encore à résoudre le problème du personnel. L'art. 13 est
assez clair à ce sujet. On peut revoir cet article de la convention
pour prévoir un pourcentage différent pour lequel la Région doit
intervenir pour payer le personnel de la SITAV. Là c'est un choix à
faire au moment où on doit revoir la convention même.
Il y a eu la possibilité d'avoir, de la part de la Région, le
pourcentage du 25%, qui avait été retenu de la part de la SITAV. On
a envoyé à la SITAV une lettre, en demandant l'application de
l'art. 8, selon ce qu'on avait proposé à l'attention du Conseil. La
réponse de la SITAV a soutenu notre thése. En effet, à la suite de
cette réponse on ira à l'arbitrage, comme prévu par la convention
même. Là il n'y a pas d'autres solutions, à moins que le Conseil
puisse prendre des décisions différentes.
Je donnerai une copie de la lettre que j'ai envoyée à la SITAV
pour la question du pourcentage:
"Convenzione Regione/SITAV: adempimenti ex art. 8 - soprattassa
per ritardato pagamento.
Per doverosa informazione per gli adempimenti conseguenti si
comunica che questa Amministrazione intende dare completa
attuazione al provvedimento deliberativo del Consiglio regionale
del 27.3.1984.
Preso atto pertanto dell'avvenuto versamento effettuato il
6.4.1984, di quanto trattenuto sulle decadi dal 1° maggio 1982 al
30 novembre 1983, e dell'avvenuta regolarizzazione delle scadenze
per il versamento delle decadi in generale, si chiede formalmente a
codesta società il pagamento ai sensi del 2° comma dell'art. 8
della convenzione Regione/SITAV del 16.2.1978, della soprattassa
dell'1% dell'importo non pagato per ogni giorno di ritardo nei
diversi pagamenti fatti salvi ogni altra decisione e provvedimento
previsti dalla legge e dalla sopracitata convenzione".
La réponse à cette lettre de la part de la SITAV est la
suivante:
"In riscontro alla Sua del 4 maggio, siamo spiacenti di dover
respingere la sua richiesta poichè la riteniamo infondata nei suoi
presupposti di fatto e di diritto. E' nostra convinzione che gli
accordi raggiunti con la Regione in merito alle modalità di
finanziamento consentito stabilissero gli interessi nella misura
dell'1,5% punti di maggiorazione sul tasso di tesoreria; qualora
invece si ritenga che tali accordi non avessero alcuna rilevanza
giuridica, dovremo concludere che gli interessi da noi dovuti sono
da calcolarsi nella misura del tasso legale a mente del Codice
Civile e cioè pari alla misura del 5% annuo".
Je ne fais pas de commentaires à la réponse, je pense que la
décision même est due à la convention que nous avons avec la
SITAV.
Sur l'entière affaire je pense que de la part soit de
l'Administration régionale en tant que Junte, soit du Conseil, il y
a eu la tentative d'éclaircir les différentes questions. Pour les
poussettes et les "orfanelli" il y a eu une proposition qui sera
portée à l'attention des différentes forces politiques pour donner
une solution définitive.
La même chose on fera dans le plus bref délai de temps sur la
question des rapports SITAV/SAISET/Région pour l'application de la
convention avec la SAISET, en tenant compte du fait qu'on prévoit
l'échéance de la fin de juin pour revoir le pourcentage des revenus
à la Région. A ce sujet il y a eu déjà des rencontres avec les
représentants de la SITAV et de la SAISET, en considérant aussi les
avis des différents experts légaux qui ont été donnés à cet
égard.
Si on donne un jugement sur ce qui a été fait pendant ces six
mois, on peut conclure que sûrement on n'a pas résolu tous les
problèmes; M. Mafrica disait avant qu'il fallait arriver le plus
tôt possible à une solution. Toutes les forces politiques se
souhaitent que ce soit le plus tôt possible, mais pour arriver à
une solution il faut notamment la trouver, vu que d'un côté il y
aura sans doute des propositions de la part de
l'Administration régionale, mais de l'autre côté il faudra aussi
prendre en considération l'avis de la SITAV/SAISET qui a quand même
un contrat, à moins qu'il y
ait quelque chose pour affirmer
que le contrat n'a plus la possibilité d'exister.
Donc nous retenons que ce soit valable de porter la relation à
l'attention du Conseil, en faisant une discussion la plus sérieuse
possible et surtout pour arriver à des solutions, afin de donner la
possibilité aux différentes forces du Conseil de travailler aussi
pour les autres problèmes, et ne pas penser qu'il n'y ait que le
Casino en Vallée d'Aoste, si on ne veut pas risquer de manquer de
respect envers les forces de travail, de l'emploi, qui attendent
des réponses.
Enfin, en ce qui concerne la suspension de la discussion, je
suis d'accord, comme nous l'avons déjà dit, de suspendre le Conseil
pour discuter sur les différentes propositions, afin de donner à
tous les membres du Conseil la possibilité de travailler pour la
solution des problèmes.
PRESIDENTE
: C'è una richiesta di sospensione avanzata dal
Presidente della Giunta.
Ha chiesto di parlare il Segretario Tamone, ne ha facoltà.
TAMONE - (U.V.):
Trattandosi di un argomento un po'
delicato, chiederemmo al Gruppo comunista ed agli altri amici dei
gruppi che hanno fatto delle proposte, di vederci anzichè adesso,
oggi alle 15,30 prima dell'inizio del Consiglio, anche per darci il
tempo di meditare un po' e dare una risposta alle vostre
richieste.
PRESIDENTE
: Sospendiamo la seduta. Il Consiglio è
riconvocato alle ore 16.
La seduta è tolta.
La seduta termina alle ore 12,28.
