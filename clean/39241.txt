Classificazione
BILANCIO E CONTABILITA' REGIONALE



Oggetto del Consiglio n. 2514 del 13 dicembre 2016 - Resoconto
OGGETTO N. 2514/XIV - Inizio della discussione generale
congiunta sui disegni di legge n. 96 (Legge di stabilità regionale
per il triennio 2017/2019) e n. 97 (Bilancio di previsione per il
triennio 2017/2019).
Rosset (Presidente)
- Con 32 presenti, possiamo
riprendere i lavori sospesi ieri sera.
Come concordato, si inizia la discussione generale congiunta
della legge finanziaria e della legge di bilancio. Dopo le
relazioni del relatore e la replica dell'Assessore sul disegno di
legge, chi chiede la parola? Chiederei, per l'organizzazione dei
lavori, la possibilità di ricevere le iscrizioni per tempo.
Ha chiesto la parola il Consigliere Chatrian. Ne ha facoltà.
Chatrian (ALPE) -
Ieri abbiamo ascoltato attentamente la
relazione del Presidente della II Commissione, abbiamo ascoltato e
poi letto, durante la serata, la relazione dell'Assessore
competente; lei dice: "oggi iniziamo la discussione generale in
assenza dell'Assessore competente" e, scusi Presidente Rosset - non
so se chiamarla pregiudiziale - ma gradiremmo anche conoscere
l'opinione del Presidente della Regione su questa legge di
stabilità regionale.
Presidente -
L'ordine dei lavori prevede l'inizio alle
ore 9:00, ho aspettato i cinque minuti canonici, l'Assessore è
arrivato.
Ha chiesto la parola l'Assessore Laurent Viérin. Ne ha
facoltà.
Viérin L. (UVP) -
Seulement pour communiquer que, sur la
base de l'article 2 de la loi n. 5 de 2000, nous avons déposé le
rapport sur la rationalisation des services socio-sanitaires, qui
fait justement partie des obligations de loi. Donc, je demanderais
qu'il soit distribué.
Presidente -
Possiamo procedere alla distribuzione degli
obiettivi prioritari e delle comunicazioni previste dalla legge
regionale n. 54 "Sistema delle autonomie della Valle d'Aosta".
Visto che sono state distribuite, possiamo procedere. Ci sono
richieste di intervento?
Ha chiesto la parola il Consigliere Chatrian. Ne ha facoltà.
Chatrian (ALPE) -
Per ribadire il concetto espresso pochi
minuti fa, mi rivolgo al Governo regionale o al suo Vicepresidente,
in assenza del Presidente o dell'Assessore competente. Ieri il
collega Presidente della II Commissione ci ha letto la sua
relazione e ha fatto un passaggio importante, dal nostro punto di
vista, che riporto: "in sintesi si è costruito nel percorso di
confronto in Commissione un nuovo documento contabile di bilancio
rappresentativo di un metodo e di una volontà di cambiamento
nell'agire politico"; noi riteniamo auspicabile ascoltare
l'opinione del Presidente della Regione su questo nuovo documento
contabile, prima di iniziare il dibattito.
Presidente -
Non c'è l'obbligatorietà da parte del
Presidente di entrare nel merito della relazione; l'Assessore
competente ha fatto la sua relazione, la discussione generale va in
quell'ottica, dopo di che credo che il Presidente interverrà
durante il dibattito. Siamo in discussione generale che segue gli
interventi del relatore e dell'Assessore che ha fatto la replica,
su questa noi dobbiamo aprire la discussione sul bilancio. Siamo in
discussione generale.
Chiedo nuovamente se ci siano da parte dei Consiglieri degli
interventi. Ha chiesto la parola il Consigliere Chatrian. Ne ha
facoltà.
Chatrian (ALPE) -
Visto che è entrato adesso il
Presidente Rollandin, noi volevamo, anche a seguito delle relazioni
che sono state illustrate ieri pomeriggio - quella dell'Assessore
Perron e del Presidente della II Commissione - anche a seguito di
certi passaggi fatti all'interno delle due relazioni, ma, al di là
ancora di questa consuetudine, ascoltare, sentire l'opinione del
Presidente della Regione sull'atto più importante. Noi non abbiamo
posto una pregiudiziale, ma vogliamo conoscere l'opinione del
Presidente della Regione su questo documento. Al di là della
posizione del Presidente Rosset che ci spiega che non è un atto
dovuto, in certe occasioni l'opinione del Presidente è quantomeno
gradita all'aula.
Presidente -
Ha chiesto la parola il Presidente della
Regione. Ne ha facoltà.
Rollandin (UV) -
Hier j'ai écouté avec attention, tout
comme mes collègues, l'intervention du rapporteur La Torre et de
l'Assesseur compétent, qui ont présenté les documents à la base du
débat, avec tous les détails nécessaires pour comprendre la logique
de ces documents.
Le débat qui s'est déroulé, même en Commission, avec la
participation à maintes reprises de l'Assesseur et de moi-même,
avait donné le sens de la discussion en cours sur ces documents. Je
ne crois pas que c'est le moment d'ajouter grand-chose, compte tenu
du fait que les points importants avaient été illustrés et surtout
compte tenu du fait qu'on avait imaginé, à juste titre, de reporter
la discussion surtout sur le problème du casino, qui est l'un des
sujets qui avaient fait l'objet d'un débat important.
Cela avait porté la Commission, avec le Gouvernement, à faire le
choix de dire: étant donné qu'il vaut mieux prévoir un débat dans
le détail, en attendant qu'on ait les données nécessaires et qu'ils
y aient les orientations sur le problème du casino, il vaut mieux
reporter la discussion dans son ensemble, pour faire ensuite un
débat qui soit complet sur ce thème si important, qui avait
justement fait l'objet des interventions des collègues. Voilà la
raison pour laquelle je ne croyais pas que cela était si important,
voire nécessaire.
Je peux ajouter qu'il y a un aspect lié au déroulement et
surtout à la construction de ces documents : pour la première fois
après huit ans, on a eu la possibilité d'avoir pour tous les
secteurs une disponibilité de financements importante. Il s'agit là
du tournant qui est à la base de ce débat. Evidemment cet aspect
est possible, comme l'a dit l'Assesseur, compte tenu du fait que
finalement on n'est plus sous le pacte de stabilité, mais on a le
"pareggio di bilancio", qui nous a permis d'utiliser ces fonds.
Autrement - et c'est le raisonnement à la base de ce qui se passe
aujourd'hui - même en ayant les 51 millions qui sont à la base de
ce discours, on n'aurait pu les mettre à disposition du
budget
.
Questo, secondo me, è il cardine su cui si innesta un processo
che ci dà questa possibilità per questi bilanci, oggi e anche per
il futuro: teniamone conto. Ma prima, quante volte l'abbiamo
ripetuto in quest'aula quando ci si chiedeva: "mettiamo più soldi
per..." Anche se li avessimo avuti, non avremmo potuto spenderli,
perché erano collegati con il rispetto del patto di stabilità.
Questo è uno snodo, un passaggio che ha permesso questa volta di
metterli; poi sul dove metterli la discussione è aperta, e sarà
oggetto del dibattito.
Però nell'insieme noi abbiamo previsto questi soldi in
particolare per investimenti: questo credo sia lo snodo e la parte
qualificante di questo bilancio e di questa legge, che
indubbiamente, va nella direzione da tutti auspicata. Infatti, sia
nei singoli settori produttivi che nel sociale e negli altri
settori, abbiamo cercato di mettere insieme quella disponibilità
che permetta di cambiare marcia e di avere quindi una possibilità
che fino all'anno scorso non c'era. Si era obiettivamente
sacrificati con il muro del rispetto del patto di stabilità, che ci
ha condizionati durante questi anni, oltre ad avere avuto,
sicuramente, una riduzione dei proventi: non è che nasconda questo.
Però anche se avessimo avuto qualcosa in più, non avremmo potuto
utilizzarlo nel modo migliore. Credo che poi sul resto faremo delle
considerazioni durante il dibattito e utilizzeremo al meglio il
tempo necessario per le discussioni.
Ne approfitto, all'inizio di questa giornata, per dire due
parole sul documento che vi è stato distribuito: ai sensi degli
articoli 66 e 116 della legge n. 54, deve essere presentato un
prospetto delle attività e di come si sono svolte; come avete
visto, nel dettaglio si fa la cronistoria - che non sto a rileggere
- delle varie riunioni che si sono tenute. Credo sia importante il
capitolo relativo alla finanza e contabilità, dove viene
esplicitato che gli uffici hanno predisposto un regolamento-tipo di
contabilità adeguato alle disposizioni di cui al decreto
legislativo n. 118 del 2011, la cui applicazione è prevista dal 1
gennaio 2017. Tale regolamento è stato inviato al Consorzio degli
Enti locali, naturalmente per le parti di competenza. Con le
delibere n. 360 in data 18 marzo 2016 e n. 1278 del 23 settembre
2016, la Giunta ha stabilito, previo parere del CPEL e della
Commissione competente, le modalità di attuazione dell'articolo 10
della legge finanziaria 2016/18 in relazione all'assegnazione e
alla destinazione da parte degli Enti locali della quota non
vincolata dell'avanzo di amministrazione, che era già stata oggetto
di discussione qui in Consiglio.
Per quanto riguarda la parte relativa all'attività istituzionale
e ordinamentale:
riguardo all'esercizio in forma associata di funzioni e servizi
comunali, in attuazione dell'articolo 6 della legge n. 6, qui
vedete quello che si è definito. ? in fase di definizione la
procedura relativa alla richiesta del Comune di Emarèse che, con
delibera del Consiglio comunale, ha espresso la volontà di mutare
la propria appartenenza dall'Unité des Communes Mont-Cervin alla
Evançon. La procedura è in fase ultimativa, mancano ancora i pareri
di due Comuni.
Per la salvaguardia del particolarismo valdostano, la Regione è
intervenuta presso la Presidenza del Consiglio dei Ministri, in
sede di Conferenza unificata, per l'acquisizione dell'intesa sullo
schema di decreto del Presidente del Consiglio dei Ministri in
materia di censimento della popolazione e archivio nazionale dei
numeri civici. L'intervento, consistente nella richiesta di
specifiche integrazioni allo schema di decreto, condivise con la
Provincia autonoma di Bolzano, era mirato a evitare la violazione
delle specificità linguistiche dei toponimi valdostani, con il
conseguente disallineamento tra le denominazioni ufficiali di
località, villaggi, frazioni e aree di circolazione comunali,
approvato ai sensi della legge regionale n. 9/61 e le denominazioni
presenti in archivio.
Questa è, nell'insieme, l'attività svolta. Invece non avete la
relazione sull'attività, prevista in base alla legge n. 6, in
materia di interventi regionali di cooperazione allo sviluppo e
solidarietà internazionale, in quanto durante l'anno scorso sono
proseguite attività previste all'inizio, ma non ci sono state nuove
attività e quindi non vi sono stati ulteriori sviluppi.
Presidente -
Ha chiesto la parola il Consigliere
Segretario Fontana. Ne ha facoltà.
Fontana (PD-SIN.VDA) -
Oggi discutiamo la legge di
stabilità 2017 e il bilancio 2017/19. Sentita la relazione
dell'Assessore, si può intravedere un bilancio caratterizzato da
due parole chiave: "ripresa economica" e "sviluppo". L'intera
manovra finanziaria regionale tende infatti a questi due obiettivi,
considerando sia l'iniziale manifestarsi di segnali di ripresa sia
il superamento del patto di stabilità previsto, per la nostra
Regione, nella legge di bilancio dello Stato 2017. Un'innovazione
che non appare di poco conto, perché consente di lasciarsi alle
spalle un'impostazione che di fatto limitava gli investimenti e
costringeva a non utilizzare tutte le risorse a disposizione per lo
sviluppo. Un freno che paradossalmente colpiva ancora di più le
amministrazioni virtuose. Il pareggio di bilancio, il nuovo
criterio che verrà applicato, consentirà di utilizzare
completamente le risorse disponibili. Tutte le nostre energie
potranno, quindi, essere dedicate ai due obiettivi che ho
menzionato in precedenza, riassumibili nel mettere in campo azioni
per accelerare la ripartenza del sistema Valle d'Aosta.
La discussione sul bilancio in Commissione è stata ampia,
oggetto di approfondito confronto anche con i rappresentanti di
tutte le parti sociali e sindacali, che hanno dato parere positivo
alla proposta nel suo complesso. Tale ampio dibattito ha
contribuito alla stesura di emendamenti migliorativi al testo della
legge, che la Commissione competente ha recepito.
Uno degli articoli più dibattuti è stato l'articolo 19, il cui
comma 2, che riguardava la casa da gioco, è stato stralciato con
l'impegno di approfondire la problematica. Tema che sarà ampiamente
illustrato nel corso della seduta consiliare.
Il bilancio 2017 ci mette a disposizione un miliardo e settanta
milioni di euro al netto del nostro contributo allo Stato per il
riequilibrio della spesa pubblica, che ammonta a 217 milioni di
euro. L'accantonamento dovuto al rapporto finanziario con lo Stato
rimane importante e centrale ma scende - se si pensa che nello
scorso documento previsionale arrivava a 245 milioni circa -
liberando risorse che siamo riusciti ad utilizzare per finanziare
leggi e progetti. A queste riflessioni va aggiunto, sempre per
quanto riguarda le previsioni della legge di stabilità dello Stato,
che la stessa definisce due partite aperte da tempo: la prima è
quella delle accise, per cui riceviamo a titolo di ristorno 74
milioni di euro per il 2017 e sono già previsti anche i versamenti
per il futuro, fino al raggiungimento della somma dovuta dallo
Stato alla Valle d'Aosta per le accise. Inoltre, è previsto anche
il trasferimento di 21 milioni di euro conseguente ad una sentenza
che ci è stata favorevole.
Insomma, novità e disponibilità grazie alle quali abbiamo avuto
modo di finanziare tutte le leggi attinenti ai vari settori
produttivi.
Oltre a far risaltare il valore politico di questa scelta, a
testimonianza di una Regione che non si chiude su se stessa ma che
volge lo sguardo a nuovi orizzonti istituzionali, voglio
sottolineare l'incremento - sempre rispetto allo stesso bilancio -
da 8 a 20 milioni di euro di fondi europei, in ordine a progetti
depositati dalla nostra Regione, a valere su vari programmi
comunitari, gran parte dei quali destinati al Fondo sociale.
Le priorità definite dal documento economico-finanziario
regionale, tradotto in bilancio, pongono l'attenzione alla persona
quale fattore centrale, perché una società in cui è possibile
vivere bene è quella in cui il cittadino non è un numero, ma riceve
considerazioni e, quando la situazione lo richiede, tutele e
salvaguardie.
Partirei quindi dal nostro
welfare
, sottolineando che le
fasce deboli sono destinatarie di attenzioni specifiche, grazie
alla creazione di una misura di aiuto unico per la famiglia, al
sostegno nel campo della casa, alle azioni delle istruzioni e
formazione, nonché all'incremento delle risorse per la collocazione
nel mondo del lavoro e per l'inclusione sociale. A riguardo vanno
menzionati il mantenimento del
bon chauffage
, il
finanziamento della legge di inclusione e la proroga del fondo di
inclusione sociale, per un importo complessivo di euro 12 milioni;
oltre ai fondi per continuare nell'attuazione dei programmi e dei
lavori di utilità sociale ammontanti a un milione e 280mila euro.
La Valle d'Aosta si è sempre caratterizzata per l'attitudine
inclusiva, e vuole continuare a farlo. Queste azioni lo
testimoniano, e ad esse va affiancata anche la maggiore dotazione
delle risorse mirata a garantire l'erogazione dei servizi per le
persone anziane, ai quali la Regione ha destinato risorse per euro
27 milioni. Non solo la Finanziaria prevede - destinando risorse
per euro 500 mila - una ricompensa per quegli enti in grado di
fornire servizi in associazione, dimostrando così di avere compreso
lo spirito della riforma che ha interessato il comparto. Sarà
questo un parametro in più, del quale disporremo per misurare la
capacità di scatenare dei meccanismi virtuosi a livello locale.
Altro settore che ha riflessi fondamentali sulla gestione del
territorio è l'agricoltura; non a caso il bilancio incrementa,
considerandoli degli investimenti strutturali, i fondi per i
cantieri forestali destinando 3 milioni e 660mila euro per le
assunzioni a tempo determinato per il piano agricolo forestali.
Così, come per altre azioni legate all'ambiente aumenta, anche in
considerazione delle difficoltà che il settore sta attraversando,
il sostegno alla zootecnia, che passa da 2 a 4 milioni di euro.
Attenzione anche per le attività di formazione, quelle
produttive, con la proroga delle misure destinate a chi investirà
nel rinnovo energetico degli stabili: una decisione che potrà
ricadere positivamente anche sulle ditte locali, creando indotto.
Con logica analoga, l'Amministrazione varerà, grazie alle
previsioni di bilancio, un piano di interventi per le sedi
scolastiche, curandone il miglioramento della sicurezza e
l'adeguamento alle normative antisismiche.
Tengo poi a porre l'accento, continuando a vedere nelle giovani
generazioni importanti pagine del futuro della Valle d'Aosta, sugli
impegni di spesa previsti per finanziare la legge sulla "Buona
scuola" e, rimanendo nell'alveo culturale, il piano di interventi
sul patrimonio architettonico regionale.
Un ultimo accenno sui trasporti. È già stato sottolineato nelle
scorse settimane, ma lo ribadisco: la ferrovia è al centro delle
nostre riflessioni, ma vogliamo si tratti di un ragionamento
complessivo in ottica definitiva, pertanto il bilancio finanzia uno
studio dal quale sono attese indicazioni importanti sul futuro di
questo servizio.
Detto tutto questo, non vorrei soffermarmi oltre. I dati che sin
qui ho esposto, evidenziano come questo bilancio costituisca al
tempo stesso una sintesi e una risposta alle esigenze dei vari
settori coinvolti nel rilancio del sistema economico, culturale,
sociale, produttivo e dell'imprenditoria della nostra regione.
Finalmente, dopo tanti bilanci negativi e senza prospettive, si
ricomincia ad intravedere la possibilità di risolvere le criticità
che hanno coinvolto la nostra Regione negli ultimi anni. Non si
tratta di un bilancio che risolve tutti i problemi, ma rappresenta
un punto di partenza per poter lavorare più serenamente e dare
maggiori risposte ai cittadini.
Voglio ringraziare tutte le parti sociali che hanno contribuito
a migliorare tale disegno di legge, e un ringraziamento particolare
va anche agli uffici competenti per il lavoro svolto.
P
residente -
Ha chiesto la parola la Consigliera
Certan. Ne ha facoltà.
Certan (ALPE) -
Faccio un primo intervento, anche a
seguito delle relazioni di ieri del Presidente della II Commissione
e dell'Assessore Perron, poi sicuramente integreremo ancora, perché
siamo solo all'inizio del dibattito. Credo che il percorso - come
giustamente ricordato ieri - di questo bilancio e di questa
Finanziaria sia stato forse effettuato in un tempo ristretto, ma
sia stato molto intenso perché comunque ha affrontato, anche in
modo approfondito, diversi argomenti che posso definire anche
cruciali per il futuro della nostra Regione. Questo documento di
bilancio arriva quest'anno in un modo un po' inaudito, subito dopo
il documento economico finanziario (Defr), che è documento di
programmazione e di indirizzo triennale che forse per il prossimo
anno sarà importante avere a metà anno, in un momento in cui sarà
possibile programmare e poi, pian piano, vedere anche quali
ricadute avrà, per poi provvedere a un nuovo bilancio. Quest'anno
il fatto che si siano susseguiti in questo modo, a mio avviso, ha
un po' depotenziato questo documento di programmazione che invece
è, e dovrebbe essere, molto più importante.
Io non farò un'analisi economica, non citerò grandi numeri del
bilancio o parametri, ma credo che parametri più importanti li
abbiamo tutti visti delinearsi in Commissione. È stato un momento
di grande confronto, questi documenti sono dei momenti di grande
confronto tra la situazione reale e le prospettive, sicuramente è
il momento più significativo dal punto di vista politico, non solo
contabile.
Il lavoro della II Commissione è stato approfondito e un grazie
va naturalmente a tutti i colleghi della minoranza, ma anche della
maggioranza, naturalmente al Presidente di Commissione a cui va
riconosciuto che, da capitano di lungo corso, ha un'esperienza non
banale e non secondaria e ha saputo ascoltare, interpretare le
diverse sensibilità che uscivano dalla Commissione e - devo dire -
anche a dare voce alle diverse esigenze che prendevano forma,
perché è stato un lavoro che ha preso forme diverse durante il
lavoro di Commissione. Credo che ci sia stata soprattutto
un'esigenza di chiarimento. Individuo nel percorso di Commissione
questa grande esigenza: quella di chiarimento. Spesso sono esigenze
di chiarimento che ha la società valdostana, che ritroviamo,
chiaramente in un modo diverso, nella società valdostana, quando i
cittadini ci chiedono conto del lavoro che noi facciamo sia in
Commissione che in Consiglio regionale. Una società valdostana che
non riesce più a ritrovarsi nelle azioni della politica, perché
credo, al di là del bel risultato e del posizionamento che oggi la
nostra "Provincia" della Valle d'Aosta ottiene sul quotidiano "Il
Sole 24 Ore", che la società valdostana non riesca davvero più a
ritrovarsi nelle azioni che compie la politica.
Credo siano state importanti, in questo percorso, le numerose
audizioni che sono state fatte; hanno evidenziato questo profondo
scollamento tra chi amministra (l'Amministrazione regionale) e chi
subisce le scelte.
Assessore Perron, lei ieri è stato a mio avviso molto positivo,
ma credo che, dopo il lavoro che ha svolto insieme ai suoi
colleghi, sia anche il suo ruolo di cercare di dare una visione
positiva a questo bilancio. Si è dimenticato - e a volte le cose
che si dimenticano, sono, direi, importanti - di studiare o di
approfondire, di andare alla radice di questo scollamento, che
ormai è percepibile e visibile a tutti, tra l'Amministrazione e il
cittadino. L'esempio è stato lampante fra audizioni di
rappresentanti di categoria e di lavoratori, per i quali andava
tutto bene, e lavoratori di quella stessa categoria che hanno
chiesto audizione, che sono venuti ad evidenziare invece delle
criticità che stanno minando il loro settore. Hanno portato dei
macigni enormi in Commissione, tutti registrati, che stanno cadendo
addosso ai lavoratori soprattutto, e alle famiglie. Le ragioni per
le quali non si intervenga e non si cerchi di porre rimedio, devo
dire che per noi sono sconosciute, e continuano ad essere senza
risposta. Ci siamo posti, a volte la domanda sul perché non si
ponga rimedio quando, comunque, ci sono esempi in altre Regioni
anche di "toppe" poste. Il perché non si riesca, in Valle d'Aosta,
ad intervenire, credo che per noi - per me soprattutto - rimanga il
punto interrogativo più grande, a cui per ora non riesco a dare
risposta. Ieri sera, i sindacati stessi, Assessore Perron, sono
intervenuti e hanno in qualche modo delegittimato quanto lei ha
detto: l'hanno smentita, hanno più volte in audizione detto di non
essere stati neppure ascoltati, che neppure il documento hanno
ricevuto! Spesso siamo stati noi Consiglieri, e devo dire che la II
Commissione è stata un punto di riferimento anche per le categorie
sindacali. Credo che non ci sia altro da aggiungere, quando dico
che c'è uno scollamento tra quello che uno dice di fare e quello
che poi in realtà si fa attraverso le azioni. Lei ieri, Assessore,
ha detto delle cose e un'ora dopo è stato smentito da fonti credo
anche autorevoli.
Altri punti da sottolineare a mio avviso su questo bilancio: la
mancanza di trasparenza che c'è nel continuare ad amministrare
alcuni enti importantissimi della società valdostana. Ne cito due,
e su questo ritorneremo, presenteremo degli ordini del giorno, ci
sono delle proposte di legge che la I Commissione affronterà. Ci
sono due enti culturali che gridano necessità di trasparenza e
soprattutto di libertà: il Forte di Bard e l'Università della Valle
d'Aosta.
Assessore, lei mi guarda e non capisce... ma no, non mi offendo.
Il Forte di Bard e l'Università della Valle d'Aosta sono due enti,
credo, che necessitino trasparenza, e quando dico libertà vuol dire
che hanno bisogno di presidenze libere da ogni contatto politico,
libere da ogni amministratore politico e soprattutto libere da
condizionamenti politici: non vuol dire che la politica non se ne
debba occupare, ma vuol dire che la politica non deve intromettersi
nella gestione.
Questo è ormai, credo, un aspetto chiarissimo a tutti; non è più
solo il gruppo ALPE che disturba, forse abbiamo solo sbagliato i
tempi. Ormai ce ne siamo accorti tutti qua dentro in quest'aula. Il
gruppo ALPE ha solo sbagliato i tempi, ha parlato di questa libertà
e di questa necessità di non condizionamento due anni fa, cioè ne
ha parlato troppo presto; abbiamo sbagliato i tempi e chiediamo
scusa. Due anni dopo riconosciamo e vediamo che c'è interesse e
quindi su questo sicuramente ritorneremo.
C'è un altro grande ente che chiede necessità di trasparenza, ed
è il Casinò. Sicuramente il collega capogruppo Chatrian ci
ritornerà dopo. Per me è stato veramente di grande stupore non
sentire una parola, ieri, nella relazione dell'Assessore su questo
grande problema che è, in questo momento, il Casinò, che è stato
per la Valle d'Aosta, e potrebbe ancora essere forse, una fonte
anche di grande interesse, ma che in questo momento è una fonte di
grande preoccupazione. Non una parola è stata spesa nella relazione
dell'Assessore Perron, e mi sono chiesta se è stata una
dimenticanza, anche questa voluta, o solo e semplicemente una
dimenticanza.
C'è un altro problema in Valle d'Aosta, quello dell'occupazione.
La ricerca di oggi che pone Aosta come prima città capoluogo in
termini di vivibilità non la colloca al primo posto per il settore
di indagine del lavoro e dell'innovazione, quindi anche su questo
stiamo soffrendo. Forse troppo spesso ci siamo illusi che sia
sufficiente fare delle piccole azioni, ma il settore
dell'occupazione deve essere preso in considerazione in modo
globale e con una progettualità che neppure in questo bilancio noi
vediamo.
Crediamo che l'attuale Governo regionale in questi anni abbia
bluffato, soprattutto con i cittadini, e l'inganno in politica - lo
sappiamo - è mortale. "Dire una cosa e poi farne un'altra" credo
che possa passare una volta o due, poi i cittadini se ne accorgono.
E la mancanza di chiarezza e di consequenzialità nelle azioni sono
state chiarissime in Valle d'Aosta con l'ultimo voto, con gli esiti
del referendum, che credo non necessitino ulteriori
approfondimenti.
Mi dispiace che ieri il capogruppo dell'Union Valdôtaine, il
collega Farcoz, abbia fatto un'analisi, a mio avviso, molto
semplicistica di questo voto, dicendo in sintesi che in Südtirol
hanno capito e che invece in Valle d'Aosta i Valdostani non hanno
capito. Ho fatto una sintesi molto sintetica, collega, ma questo è
quanto lei pensa. Io la penso invece in modo molto diverso da lei,
e credo che in Südtirol il movimento di maggioranza che governa non
è stato delegittimato. In Valle d'Aosta, invece, il movimento
autonomista che governa e che ha, per ora, ancora una larga
maggioranza è stato delegittimato dai cittadini valdostani in modo
chiaro. Questo passaggio negativo è anche da attribuire all'azione
dei parlamentari, che è stata un'azione insignificante, tant'è che
persino loro si sono sentiti soli. L'abbiamo visto, abbiamo provato
a coinvolgerli, ma non è pervenuto nulla. Sappiamo che ieri hanno
dato, però, parere favorevole anche per il Governo che si è
insediato. Dopo una sonora bocciatura e dopo l'esito referendario,
vedo che hanno capito la lezione e in qualche modo hanno cercato di
interpretare il voto valdostano: cioè hanno continuato a fare di
testa loro. Credo che anche questo sarà un passaggio politico
importante.
Ritorno sul bilancio: quello che, a nostro avviso, manca ancora,
è un'azione chiara e decisiva anche per la risoluzione del problema
dei rifiuti. Sicuramente anche su questo aspetto il nostro gruppo
ritornerà.
Crediamo che in questi anni ci sia stato un dispendio di risorse
e di energia anche grande in alcuni settori. Ci sentiamo di dire
che alcuni settori importanti per la nostra Regione hanno avuto
anche delle grandi energie da un punto di vista economico e
finanziario: penso alla scuola, penso anche ad alcune azioni un po'
sporadiche riguardo al turismo. Ma questo dispendio di energie,
anche economico, a nostro avviso non ha avuto alcuna ricaduta o
comunque non è stato da traino come invece avrebbe dovuto
essere.
Come non citare poi settori, sui quali ritorneremo con degli
emendamenti e degli ordini del giorno, come la ferrovia, i
trasporti. In tutti i Consigli abbiamo parlato di trasporto e di
ferrovia, abbiamo persino fatto un Consiglio straordinario sperando
che qualche bilancio in questi anni li prendesse veramente a cuore;
oggi c'è, c'è un passo forse un po' più determinato su questo
aspetto, aspettiamo però di vedere davvero un'azione più incisiva.
Il Defr era quasi umiliante riguardo al punto dei trasporti; sul
bilancio c'è qualcosa di più, crediamo che si potessero fare
proposte diverse. Proveremo anche in questo ad essere un po' più
incisivi.
Altro settore che a nostro avviso è stato abbandonato in questi
anni è l'agricoltura, per quanto adesso in questo bilancio si
cerchi di mettere le toppe e di porre rimedio, Su questo non entro
adesso nel merito, ne parleremo nella discussione degli
emendamenti.
Ritengo che sia importante fare un ultimo passaggio sul settore
che viene definito ormai come "attenzione alla persona". Abbiamo,
anche in questo bilancio, posto attenzione alla persona in tutti i
suoi vari aspetti. Io credo che dopo anni passati a progettare
grandi strutture, grandi servizi proprio attorno alla persona, ai
servizi ai piccoli, agli immigrati, oggi ci troviamo un po' tutti
disorientati, perché ci rendiamo conto che queste grandi strutture
sono diventate ingestibili da un punto di vista di mantenimento, da
un punto di vista anche occupazionale. Ci rendiamo conto che forse
c'è qualcosa che non ha funzionato, e credo che dovremmo
innanzitutto renderci conto che il primo passaggio utile dovrebbe
essere rimettere in comunicazione - e lo sottolineo - le diverse
generazioni. La Valle d'Aosta in questo credo che, a differenza di
altre Regioni - sicuramente anche per la conformazione, anche per
sua la struttura e per quella dei suoi Comuni - possa farlo prima
di altri. Credo che la Valle d'Aosta debba pensare di rimettere in
comunicazione le diverse generazioni, invece di separarle in tante
strutture diverse. Così come credo sia importante rimettere in
comunicazione la comunità intera. È un'azione certo difficile da
economizzare, Assessore Perron, mi rendo conto, però credo che
rimettere culturalmente in comunicazione la comunità, le diverse
generazioni, fra di loro con delle azioni concrete, sia uno dei
primi passaggi, perché è sicuramente un passaggio culturale questo,
importante e necessario. Dobbiamo interrompere quella cultura
individualista, che forse ci siamo accorti non essere così
premiante, che ha spezzettato la comunità. Quindi dobbiamo passare
da una cultura individualista, che arricchisce pochissimi e
impoverisce tutti, ad un nuovo concetto di comunità che è quello
che c'è ancora nel substrato della comunità valdostana, e non
dobbiamo perderlo. Dobbiamo andare a rinvigorirlo e riprenderlo
come uno dei cardini principali, a mio avviso, anche dell'economia
valdostana.
Credo che ci sia stato nel dibattito di questo bilancio anche un
interessante coinvolgimento di tutte le forze politiche e che ci
sia stata anche una presa di coscienza e un nuovo rinvigorimento
delle forze che si autodefiniscono di "cambiamento".
Credo che su questo il nostro gruppo, ALPE, abbia non solo
sempre detto, ma anche dimostrato, di essere forza di cambiamento e
sicuramente sarà costruttivo, come sempre, per non solo dire di
cambiare e di migliorare il futuro della nostra Regione, ma di
farlo realmente.
Credo che sia importante ringraziare, anche se sono
ringraziamenti scontati, tutti coloro che seguono costantemente il
bilancio in modo diretto, ma non così visibile; credo che il
bilancio e il suo andamento vengano quotidianamente seguiti e che
un ringraziamento vada sicuramente agli uffici, a coloro i quali
potrei definire essere i sarti che modellano quanto i legislatori e
l'azione dei decisori politici dovrebbe in qualche modo dare come
idea. Credo che in questo abbiamo delle persone davvero serie e di
grande competenza, quindi che un ringraziamento vada a tutti
loro.
Presidente -
Ha chiesto la parola il Consigliere Follien.
Ne ha facoltà.
Follien (UV) -
J'interviens à mon tour pour donner une
petite contribution à la discussion sur la loi financière et le
bilan de prévision, un bilan qui a été construit et rédigé pour
chercher à donner des réponses à la crise économique que nous
sommes encore en train d'affronter, dont les principales causes
sont dues au cadre macro-économique et au cadre européen, qui est
toujours plus instable. On voit une Europe qui est loin d'être une
Europe des peuples, une Union européenne qui continue d'être perçue
par les citoyens comme un centre financier et monétaire, incapable
d'affronter leurs problèmes réels: l'immigration et une économie
encore en crise. Cette Europe semble avoir perdu les principes et
les valeurs qui étaient à la base du projet commun des pères
fondateurs. Dans ce cadre, il y a même une situation très délicate
pour ce qui est de l'économie italienne, avec une politique
concentrée sur le post-référendum du 4 décembre, avec les élections
politiques aux portes et un moment de grande incertitude dans les
institutions.
All'interno di questo quadro nazionale ed internazionale
caratterizzato da criticità, si inserisce il bilancio regionale di
questo triennio che - come abbiamo ascoltato ieri nella relazione
del Presidente della II Commissione e dell'assessore al bilancio
Perron - è stato pensato e costruito, ed è proposto all'aula, per
dare delle risposte concrete ed efficaci a questo momento di crisi,
con una filosofia di base che è stata quella di generare dei
risparmi ragionati, ma soprattutto puntare su degli investimenti
mirati nei vari settori produttivi della regione, cercando di
programmare e mettendo sempre al centro della propria azione il
nostro
welfare
e gli enti locali.
Un bilancio che, per la prima volta in questa legislatura,
potremmo dire che ha delle note timidamente positive a riguardo
delle risorse finanziarie di partenza, con una riduzione
dell'accantonamento a favore dello Stato, favorito
dall'introduzione del pareggio di bilancio. Fatto per noi
positivo.
Partendo da queste risorse, è nato questo documento frutto delle
indicazioni contenute nel Defr e del programma di legislatura delle
quattro forze, ora cinque, di maggioranza dopo l'ingresso di Pour
Notre Vallée.
Alcune rapide osservazioni su alcuni settori del bilancio.
Riguardo al personale, ritengo importante la scelta politica sulla
ricollocazione dell'ex Direzione Agenzia regionale del lavoro e
degli impiegati forestali, un'operazione necessaria e non più
procrastinabile che permetterà di dare una risposta concreta a
questa situazione complessa e che, attraverso un passaggio in
Commissione, ne uscirà certamente rafforzata. Ritengo poi
importante sottolineare l'attenzione verso gli enti locali con i
fondi a disposizione dei comuni rimasti invariati, con un
trasferimento in linea con lo scorso anno, nonostante un calo
importante dell'Irpef.
Dicevamo prima del sostegno dell'impegno ai vari settori
produttivi della regione, impegno riconosciuto anche da alcun
categorie: penso a Confindustria e non solo; un impegno che si
evince dal mantenimento e anche dall'incremento delle risorse a
disposizione per l'agricoltura e per il turismo, per l'edilizia e
per i lavori pubblici, e anche per le attività produttive.
Risorse che cercano di sostenere i settori trainanti per
l'economia, come ad esempio il turismo. Penso ai numeri positivi,
ad esempio, come presenza turistica sia nello scorso inverno che
nell'estate passata e in questo inizio d'inverno, sia ad un settore
agricolo ed edile, sicuramente i settori più in difficoltà, ma sui
quali si sta ragionando in modo importante per cercare soluzioni
rapide ed efficaci a problemi che non sono semplici. Per esempio,
unito ad un incremento delle risorse destinate alle rassegne
zootecniche, l'emendamento che anticipa il verde agricolo 2015
cerca di dare delle risposte, di tamponare una crisi del settore
agricolo e di dare respiro alla categoria degli agricoltori.
Dicevamo del turismo, che si lega in maniera indissolubile, con
i suoi numeri, alle politiche di promozione turistica della
regione, in Valle d'Aosta e fuori, attraverso l'organizzazione di
eventi e di iniziative. Come non ricordare il 2016, che è stato
l'anno della Coppa del mondo di sci; come non ricordare anche le
prospettive che ci saranno in futuro su questo evento. Come non
ricordare una nostra eccellenza: la Skyway e tutto ciò che gira
intorno alla stessa, veicolo fondamentale di promozione. Ma
soprattutto il turismo rappresenta un binomio fenomenale con i
nostri beni culturali: un binomio che sta dando risultati positivi
in termini di presenze e di ricavi. Ben vengano dunque anche gli
investimenti dell'Assessorato alla cultura sul recupero e la
restituzione di altri grandi pezzi del nostro patrimonio, risorse
fondamentali per la nostra Regione. Questo binomio credo che sarà
centrale, sarà una scommessa per il futuro, sarà importantissimo.
Si è fatto molto, si deve forse fare ancora meglio, ma credo che i
segnali positivi ci siano. Possiamo fare qualche esempio: penso a
dei numeri incoraggianti come punto di partenza per l'area
megalitica di Saint-Martin-de-Corléans, penso ai numeri fatti dal
Forte di Bard e dai suoi eventi culturali.
Penso al "Marché Vert Noël", che è un toccasana, per il
commercio aostano e non solo; uno splendido evento che ha i suoi
numeri grazie soprattutto alla sua
location
, ma anche grazie
al lavoro di promozione e di allestimento fatto dai vari
Assessorati. Importante, poi, è il sostegno finanziario
dell'Assessorato alla cultura alle varie associazioni presenti sul
territorio.
Et le soutient, qui est toujours fort, aux initiatives pour la
sauvegarde de nos langues, de notre patois et de notre
francophonie; je pense, donc, au soutien au Charaban, au Concours
Cerlogne, à la Semaine de la Francophonie, à certains évènements à
l'intérieur de la Saison Culturelle.
Centrali poi nel bilancio 2017/19 sono la sanità e i servizi
sociali, che vedono numeri positivi in termini di risorse in
aumento sia per le politiche sociali sia per la spesa sanitaria,
risorse che permettono di continuare a migliorare le eccellenze che
ci sono, e sono presenti da tempo nel nostro
welfare
che
mette al centro la persona, e i servizi sociali sono un
investimento sul futuro e non un costo. Un 2017 che credo vedrà una
legge unica disciplinare i servizi all'infanzia e alla terza età,
con l'obiettivo di garantire parametri di assistenza uguali per
tutti.
Voglio fare ancora un breve cenno, perché ci riguarda come
ufficio di Presidenza, su un emendamento che credo sarà proposto ed
illustrato dal Presidente del Consiglio a nome dell'ufficio di
Presidenza, un emendamento che permetterà, con una modifica di
legge, di dotarci finalmente di un nuovo regolamento per le
manifestazioni e per le iniziative culturali del Consiglio. Un
nuovo regolamento che garantirà maggiore trasparenza, semplificherà
le procedure di richiesta e disciplinerà, attraverso punteggi di
merito, l'accettazione delle domande. Questo metodo di lavoro
semplificherà l'istruttoria delle pratiche e anche la liquidazione
delle stesse, ed è per questo che lo riteniamo molto positivo. Era
da tempo che volevamo dotarcene, e stavamo lavorando per questo,
credo con questo emendamento si andrà in questa direzione.
Pour terminer je veux faire deux brèves considérations d'ordre
politique. Avant tout, dans le débat italien et, en partie, même
dans notre région - le référendum l'a confirmé - il y a un grand
absent, une parole qui n'est plus présente : c'est fédéralisme.
Comme ont déjà fait remarquer d'autres forces politiques et
d'autres collègues au cours de ces mois, il y a un retour du
centralisme et les principes fédéralistes à tous niveaux sont
équivoqués et toujours approchés à des paroles comme "coûts",
"freins de l'économie", "dépenses"" et "inefficacité".
De ma part, je pense tout le contraire: les Pays et les réalités
fédéralistes sont les plus évolués et les plus performants au
monde. Nous - les Valdôtains et en premier lieu l'Union valdôtaine,
qui doit sûrement récupérer ce thème avec conviction - devrions
débattre plus ce thème. En tant que force politique, nous devrions
concentrer nos énergies à réaffirmer la validité de ce thème
politique, qui est un pilier fondamental de toutes les forces
autonomistes valdôtaines.
Deuxièmement, je veux faire une simple considération sur la
nouvelle majorité à cinq qui soutient ce gouvernement, qui a un
programme et des lignes de travail. Dans ces semaines on a eu
quelque petit problème - il serait absurde de le nier - mais je
crois que si nous voulons regarder aux besoins des Valdôtains et
donner des réponses au moment de crise nous devons devenir une
réelle majorité politique, où il y ait une confrontation, des
débats, des diversités, mais aussi des objectifs communs.
Autrement, je me demande: que restera-t-il de cette législature et
du parcours politique qu'on a fait? Je parle pour moi, puisque je
suis à ma première expérience.
Je crois qu'avec ce bilan, qui a l''objectif de faire repartir
la Vallée d'Aoste après la crise de ces années, comme quelqu'un l'a
dit hier, et qui est le fruit du travail de toutes les forces
politiques de majorité, on va dans la bonne direction et qu''il
s'agit d'un bon point de départ.
Presidente -
Ci sono altre richieste di intervento?
Dopo questa pausa di riflessione chiedo ancora una volta se c'è
qualche richiesta di intervento. Ci son altre richieste? Voi
ridete, ma c'è un limite: non è che possiamo rimanere ad aspettare
mezzogiorno per andare a pranzo tutti insieme. Chiedo un po' di
senso di responsabilità.
Ha chiesto la parola il Consigliere Borrello. Ne ha facoltà.
Borrello (SA) -
Come ogni anno, ci troviamo in aula ad
affrontare quello che è il documento più importante: il documento
economico finanziario, la legge di bilancio che va a caratterizzare
gli indirizzi di carattere politico amministrativo della nostra
Regione per questo anno e per questo triennio. Quest'anno - come i
colleghi hanno già detto - è caratterizzato da una nuova procedura
di bilancio con un passaggio legato al Defr, che va a definire i
caratteri generali rispetto all'impegno all'interno del documento
di bilancio che noi stiamo analizzando.
"
Non fermarci alle buone intenzioni, ai principi perché sulle
buone intenzioni ci siamo tutti. Una marea di propositi. Non
fermiamoci solo ai principi, su cui tutti siamo d'accordo, ma
dobbiamo trasformare le parole in fatti; i bisogni fondamentali in
diritti a fianco dei doveri; la libertà personale, la nostra
libertà personale in corresponsabilità e in impegno. Allora è
importante parlare e anche denunciare, ma sempre con rigore, con
competenza e con spirito costruttivo, noi con la nostra
responsabilità e quella responsabilità che chiediamo alla politica,
a chi governa e alle istituzioni. È un problema di democrazia,
perché la democrazia si fonda su due grandi doni: la giustizia e la
dignità umana. Voi mi insegnate che la democrazia non starà mai in
piedi se non c'è chi la sorregge, questa si chiama responsabilità.
Quello che noi chiediamo alla politica e alle istituzioni, ma anche
ai cittadini. Se non lo chiediamo alla politica, a chi lo dobbiamo
chiedere? Abbiamo troppi cittadini a intermittenza, a seconda delle
emozioni e dei momenti. Abbiamo bisogno di essere cittadini
responsabili, che ci assumiamo di più la nostra parte di
responsabilità
".
Vi ho letto un passaggio che don Luigi Ciotti ha fatto durante
il suo intervento nella Giornata della legalità e in queste parole
io mi ritrovo fortemente, perché ci parla in maniera chiara e netta
del ruolo della politica e della necessità di avere della
responsabilità.
Responsabilità significa anche mettere in condizione le persone
di poter interpretare il ruolo, nello specifico il ruolo che è
stato assegnato anche ai Consiglieri regionali. Questo mio
intervento, ahimè, non lo tarerò sugli aspetti tecnici finanziari,
ma su una questione di metodo, legato all'impossibilità, in queste
ultime settimane, di poter lavorare con serietà e con serenità
nell'affrontare un documento così importante.
Non voglio accusare nessuno, non ci sono delle colpe, capisco
che è un documento e un metodo nuovo, ma proprio perché noi siamo
caratterizzati - e in questo penso di interpretare il pensiero di
tutti i colleghi - dalla responsabilità della politica, dobbiamo
essere messi nelle condizioni di poter analizzare bene un documento
così importante.
Siamo consapevoli del ruolo del Consigliere, siamo consapevoli
del ruolo del Governo, siamo consapevoli del fatto che il Governo
deve imbastire, deve impostare un documento, anche analizzando le
esigenze del proprio Assessorato, ma poi dobbiamo supportare,
sostenere e sorreggere questo documento.
Quindi come non ringraziare il Presidente La Torre per il suo
lavoro all'interno della II Commissione, lavoro con cui è riuscito
a "gestire" un'assemblea piuttosto agitata, perché non era messa
nelle condizioni di poter analizzare questi documenti.
Richiamo di nuovo, per l'ennesima volta, al ruolo di
responsabilità. È con responsabilità che noi oggi affrontiamo
questo documento, comprendendo le esigenze dettate
dall'impostazione iniziale del Governo rispetto alla legge
finanziaria, ma è con responsabilità che noi denunciamo un po' di
superficialità nell'affrontare il tema del casinò, ed è con
responsabilità che noi diciamo che sin da subito mettiamo a
disposizione la nostra poca esperienza per cercare di migliorare
questo bilancio.
Presidente -
Altri interventi?
Non possiamo continuare con tempi di pausa più lunghi degli
interventi; vi invito a chiedere la parola con maggiore
celerità.
Ha chiesto la parola il Consigliere Roscio. Ne ha facoltà.
Roscio (ALPE) -
Giusto due brevi considerazioni,
prendendo come spunto le due relazioni del collega Presidente della
II Commissione La Torre e dell'Assessore alle finanze Perron che
abbiamo sentito ieri. Provando ad entrare nel merito di quello che
è stato detto, e cercando di non ripetere quello che i colleghi già
hanno declinato, noto come le due relazioni sembra che parlassero
di due documenti contabili differenti, non dello stesso documento
contabile: da un lato la relazione del Presidente La Torre che in
alcuni passaggi dava un giudizio preciso, e riprendo le stesse
parole: "è un nuovo documento contabile, che vorrebbe farsi carico
di un nuovo metodo, di una volontà di cambiamento nell'agire
politico e amministrativo". Ed è quello che è emerso alla fine di
un percorso abbastanza intenso che la II Commissione ha intrapreso,
audendo un po' tutte le parti sociali, le forze politiche, il
Governo e mettendo in evidenza come le condizioni di partenza, che
derivavano dal documento economico-finanziario regionale che
recentemente questo Consiglio ha approvato, non in tutto si
riflettevano nel documento di bilancio e nella legge di stabilità,
soprattutto per via di alcuni aspetti che non erano stati per nulla
trattati, o per via di motivazioni e argomentazioni che non erano
per nulla contenute. Questo è un dato espresso dalle forze sociali,
che hanno detto di non avere le informazioni per poter dare dei
giudizi, né sono state convocate per cercare di sentire le loro
esigenze. Questo, Assessore, è quello che ci è stato riferito da
più parti. Inoltre, è emerso chiaramente come non solo le parti
sociali fossero all'oscuro di molte informazioni ma anche i
Consiglieri di minoranza. Questo può far parte del gioco, ma
l'impressione è che anche molti Consiglieri di maggioranza non
avessero fino in fondo contezza delle scelte che stavano dietro a
questo documento contabile. D'altronde, per certi aspetti la
mancanza di informazioni da un lato e l'insistenza che c'è stata da
parte di diverse forze, sia di minoranza ma anche di una parte di
forze della maggioranza, per avere più informazioni nel Consiglio,
ha portato ad avere alcune informazioni in più. Altrimenti
l'impressione è quella che in una prima fase ci fosse un vero e
proprio depistaggio rispetto alle decisioni e alle scelte fatte dal
Governo.
Riprendo un altro aspetto che il Presidente La Torre ha toccato
ieri nella sua relazione: quello del raggiungimento del limite di
mediazione politica. Questo è un giudizio che noi riteniamo
abbastanza pesante sull'operato che ha condotto a questo documento
di cui oggi discutiamo. È un film di cui si è scritta una trama per
nulla lineare, anzi, piuttosto contorta, con delle parti oscure,
non ben definite, ma di cui oggi è da scrivere la conclusione.
Questo mi è sembrato piuttosto chiaro in diversi interventi. La
conclusione probabilmente sarà il presupposto per quel confronto
che il collega La Torre ha auspicato ieri.
Dall'altro lato, nella relazione del collega Perron si ha quasi
l'impressione che si parli non di questo documento contabile, ma di
qualcos'altro che era forse all'origine, tant'è vero che su certi
aspetti non secondari - come per esempio il famoso articolo 19 -
ieri l'Assessore Perron ha sorvolato totalmente. Si parla da un
lato di nuove disponibilità finanziarie per fare investimenti e sia
l'articolo più importante che riguarda la quotazione in borsa di
CVA sia la parte che riguarda il casinò ieri non sono stati degnati
neanche di una parola. Forse è la parte di Finanziaria che più vede
allocate risorse, e sono scelte da parte del Governo queste, e non
certo da parte di una minoranza!
Ha fatto dei cenni, per esempio, alla parte dei trasporti
dicendo che sulla ferrovia vi è una grande attenzione, vi è la
volontà di fare riflessioni, ma noi - consentiteci - nel documento
di bilancio non troviamo risorse che, invece, dovrebbero essere
quelle che danno corso alle intenzioni. Il comitato che aveva
portato la proposta di legge, recentemente approvata, sul rilancio
della ferrovia, aveva fatto richieste ben precise che oggi in
questo bilancio non trovano risposte, se non per una parte molto
modesta per quanto riguarda eventuali nuovi studi per il 2017.
Niente per gli anni a seguire, studi che, invece, dovrebbero essere
alla base per una Regione che vuole andare a dialogare con altri
enti, come la Regione Piemonte o il Ministero, per dare un segnale
di serietà sugli intenti che vengono annunciati.
Vi è inoltre nel punto n. 7 (Ambiente) una superficialità che ci
lascia un po' perplessi, perché si fa cenno all'ambiente come una
grande potenzialità che dovrebbe essere in grado di collegare
attività economiche come il turismo, ma anche attività agricole, ed
essere un contenitore in grado di fare anche da volano per lo
sviluppo della Valle, ma sul come realizzare alcuni interventi,
anche in vista delle scadenze che ci sono per il prossimo anno, non
vengono minimamente declinate le modalità.
Non ci è ancora dato sapere - prima la collega Certan l'ha
accennato - come questo Governo intenda operare per dare un futuro
assetto gestionale, per esempio, alla questione dei rifiuti. Tutto
ciò ancora sfugge. Non vi sono risorse per far dotare la Regione
dell'impiantistica necessaria nel Piano regionale di gestione dei
rifiuti che è stato declinato, e questa, a nostro modo di vedere, è
una mancanza rilevante.
Presidente Rollandin, quando dice che è già stato detto tutto,
quindi tiene un profilo molto basso sul bilancio, fa quasi
intendere che sia una cosa su cui lei non ha avuto modo di
incidere, ma noi riteniamo che invece il Presidente della Regione
sia il primo attore di questo documento di bilancio. Sembra quasi
che altri abbiano confezionato il bilancio, di cui si prende
semplicemente atto. D'altra parte, c'è un passaggio interessante
dove si dice che la discussione è ancora aperta; noi siamo felici,
perché presenteremo diversi emendamenti, sperando che questa
discussione sia veramente aperta e quindi ci sia la volontà di
confrontarsi e, dal nostro punto di vista, di dare delle risposte
in più ai cittadini valdostani.
Noi accogliamo con favore quello che ieri il collega La Torre ha
riferito su come il bilancio sia non un punto di arrivo ma un punto
di partenza per un confronto che, a seconda di come verrà chiuso
questo bilancio, a seconda di come questa storia, che oggi è ancora
da scrivere, verrà chiusa, ci vedrà come interlocutori
interessati.
E a certe condizioni, che oramai penso siano abbastanza chiare
ed evidenti a tutti, il gruppo ALPE è molto interessato ad aprire
un confronto che vada nella direzione di dare risposte in più a
tutta la popolazione valdostana.
Presidente -
Ha chiesto la parola il Consigliere Fabbri.
Ne ha facoltà.
Fabbri (UVP) -
Vorrei fare anch'io qualche considerazione
su questa legge finanziaria e su questa legge di bilancio.
Comincerei con il ringraziare gli uffici, che si sono sobbarcati
veramente un lavoro gigantesco nella stesura di bilancio. E oltre a
dover sopportare questo tipo di lavoro, hanno dovuto anche
sopportare la difficoltà che noi Consiglieri abbiamo avuto nel
leggere, nel confrontare questo bilancio con quello degli anni
scorsi, e voglio ringraziarli anche per averci supportato nella
continua sollecitazione in relazione a questi chiarimenti.
Mi risulta che in questo profondo cambiamento, che è
l'armonizzazione del bilancio, imposta dalla legge n. 118, si
intravede veramente una nuova visione del bilancio regionale; un
bilancio che comporta uno sforzo di progettualità
economico-finanziaria maggiore di quanto avveniva in precedenza.
Questo perché le risorse inserite nel triennio sono effettivamente
spendibili, quindi hanno bisogno di una particolare attenzione
nella loro programmazione. Gli equilibri di bilancio di previsione,
e soprattutto quello di rendiconto, il principio della competenza
rinforzata - che è estremamente importante - così come la nuova
gestione dei residui differiti e del fondo di accantonamento vanno
nella direzione di una gestione più rigorosa e più rispettosa di
una progettualità che sia vera e attuabile nel futuro. Quindi un
corpo unico e una progettazione triennale, che però è un corpo
unico, che deve confluire in una progettualità omogenea.
Nella lettura dei capitoli delle entrate, soprattutto nel
capitolo primo, si notano segnali preoccupanti per quanto riguarda
la capacità di generare gettito, che va anche al di là di quella
che sappiamo essere la riduzione Irap imposta dalla legge, questo
gettito fiscale che è alla base del nostro bilancio. Diminuzione
che è la dimostrazione che vi è ancora una sofferenza nella nostra
società, che la crisi non ha ancora permesso di ripartire e che la
vitalità economica della nostra regione è ancora un po' al palo,
anche se si intravedono dei segnali positivi. Vitalità economica
che avrà bisogno di forza endogena e di intraprendenza per
ripartire; energie intrinseche che io sono convinto - noi tutti,
credo, siamo convinti - che la nostra società possieda, e che è
compito dell'Amministrazione, della politica aiutare a
estrinsecarsi, quasi fosse una funzione maieutica di far affiorare
questa progettualità insita nella nostra società, questa forza che
è insita nella nostra società.
Se in questo bilancio le difficoltà in entrata sono state in
parte risolte grazie ad una iniezione di fondi di riserva della
CVA, e anche in parte a un migliore rapporto con lo Stato, nella
programmazione del biennio successivo comunque, si segnalano
aspetti di crescita di bilancio e quindi una maggiore possibilità
di agire da stimolo sulla società. Si libereranno risorse grazie
alla minore voracità dello Stato, e se tali risorse verranno ben
utilizzate, non potranno che innescare questo circolo virtuoso che
sarà volano per la nostra economia. Quanto poi alle spese previste,
vanno tutte nella direzione di uno stimolo della società e di una
copertura delle esigenze della società stessa. Situazione che
migliorerà nella programmazione triennale. Vorrei far rilevare
quindi il grande sforzo che è stato fatto per il cofinanziamento
dei fondi europei, la cui importanza come volano economico tutti
quanti riconosciamo.
Inoltre, sono convinto che questa crisi, così profonda e
strutturale, che stiamo ancora vivendo, non si possa risolvere solo
con stimoli di spesa pubblica di tipo keynesiano, ma si deve
accompagnare al tessuto sociale e all'intraprendenza dei cittadini.
Obiettivo che si può perseguire non solo con gli investimenti
pubblici, che sono retaggio di un passato oramai irripetibile, ma
con delle buone leggi. Credo che il nostro compito sia proprio
quello di cercare di offrire alla società delle buone leggi di
sviluppo. In questa direzione, a mio avviso, va la legge
finanziaria che accompagna il bilancio. Certo, è migliorabile, e
vedremo durante lo svolgimento di questo dibattito come poter
migliorarla, possibilmente affrontando, tutti insieme, i problemi.
Dicevo, una legge frutto di un buon lavoro, o meglio, di un lavoro
svolto in profondità dal Governo e dalla Commissione, che ha
assunto finalmente un ruolo da coprotagonista nella stesura di
questa legge, sia con le forze di minoranza che con quelle di
maggioranza. Finalmente un lavoro corale che ha coinvolto nella sua
progettazione Presidenza, Assessori e Consiglieri paritariamente. A
parte alcune illustrazioni dell''Assessore Perron che ieri ci hanno
lasciato un po' sorpresi, ma forse sono i soliti refusi.
Il parto un po' travagliato della legge non è un indice di
conflittualità o di volontà di prevaricazione da una parte e
dall'altra, bensì indica che la legge è stata analizzata a fondo
dagli organi politici, sindacali e della società per produrre uno
strumento legislativo condiviso. Non sono mancate le critiche sul
metodo, soprattutto da parte dei sindacati, però alla fine c'è
stata una positività anche nel volerla migliorare; una positività
nata proprio da questo colloquio approfondito fatto in Commissione.
Non a caso dico che questo deve essere uno strumento, e tale deve
essere: uno strumento di crescita e anche di analisi allo stesso
tempo.
La crescita che proponiamo con questa legge non è solo una
crescita materiale, anche se in alcuni aspetti, eviscerati bene da
alcuni colleghi, va proprio nella direzione della crescita
materiale, ma deve essere anche una crescita immateriale: una
crescita di fiducia nel futuro. Immagino che questa mia
affermazione susciterà un po' di sconcerto, forse di ilarità in chi
ci ascolta, in chi è sfiduciato, in chi è ancora scettico; compito
nostro è forse riuscire a trasmettere un sentimento di positività
anche in questa legge. Sono convinto che, se letta attentamente,
anche con senso fortemente critico, emerge quello che ho
affermato.
Vorrei solo evidenziare alcuni aspetti che vanno in questo
senso, soprattutto per quanto riguarda il finanziamento della
sanità e delle politiche sociali, che finalmente hanno davanti a
loro un triennio di stabilità e di eventuale progettualità. Così
come il settore degli investimenti produttivi, che vede anch'esso
una progettualità e una stabilizzazione che non può che produrre
dei frutti positivi. All'agricoltura abbiamo potuto anche dare una
certa sicurezza negli investimenti futuri, la possibilità che si
possano sviluppare alcuni lavori che una volta venivano facilmente
svolti nelle varie aziende agricole, anche piccole, che possono
essere ripresi finalmente adesso. Avevo già accennato al
cofinanziamento pieno dei fondi europei, all'aumento del fondo di
inclusione sociale. Comunque, sono tutti aspetti che chi vorrà
analizzare più a fondo, avrà tutto il tempo di farlo.
In questa legge ci sono due "convitati di pietra" che
analizzeremo poi probabilmente con molta profondità in seguito: mi
riferisco all'idea della privatizzazione della CVA. Al di là di
quelle che possono essere le opinioni, io sono convinto - l'ho
detto in Commissione e lo ripeto qui - che sia giusto discuterne in
questa sede, eviscerare il problema in questa sede, in modo che
tutti i cittadini valdostani possano veramente capire qual è
l'importanza, sia in un modo che nell'altro, di questo atto
importantissimo che andiamo a discutere. Altro punto incandescente
- l'abbiamo già detto, qualcuno l'ha detto - è il casinò. Anche
qui, sarà opportuno veramente uscire non dico da quest'aula, perché
sarebbe troppo ottimistico, ma uscire da questa discussione con una
linea tracciata, in modo da finalmente affrontare in profondità
questo argomento.
Questi, in sintesi, i motivi per cui noi giudichiamo che questa
sia una legge buona nel metodo e anche in parte nei contenuti che
esprime, certo è migliorabile. Possiamo quindi accettarla e
condividerla, nella speranza che sia uno strumento di crescita e di
speranza per i nostri concittadini.
Presidente -
Ha chiesto la parola il Consigliere
Cognetta. Ne ha facoltà.
Cognetta (M5S) -
Mi spiace che non ci sia l'Assessore al
bilancio, perché avevo giusto due cose da dirgli, però sicuramente
mi ascolterà da fuori.
Per quanto riguarda queste leggi che in qualche modo dovrebbero
spiegare il futuro dei prossimi tre anni di questa Regione da un
punto di vista economico, vorrei dire all'Assessore che la sua
relazione potrebbe tranquillamente riscriverla giovedì sera alla
fine di questo bilancio, perché la legge che andiamo a discutere
sarà talmente cambiata, con gli emendamenti e con gli ordini del
giorno, che di fatto non sarà la legge arrivata in aula. Così come
è stato per la legge arrivata in Commissione, che a sua volta ha
subito una serie di trasformazioni. È successo che i
peones
politici di quest'aula hanno finalmente capito che hanno un potere:
quello di essere dei politici votati dal popolo e anch'essi, quando
votano, esprimono un giudizio.
E non può essere più soltanto una presa di posizione per la
presenza, quindi per il fatto che arriva il Presidente della Giunta
- come è arrivato nella prima riunione di commissione su questa
legge - ha presentato la legge, l'ha messa sul tavolo e come al
solito sembrava che non ci fosse nulla da discutere. Invece c'è
stato così tanto da discutere, che sono stati stralciati articoli e
sono stati fatti poi degli emendamenti, parecchio pesanti. Pertanto
la legge è stata così tanto cambiata e stravolta, che alla fine è
diventata un'altra cosa, e al termine di questa lunga seduta
diventerà una cosa ancora diversa. Ci sono moltissimi emendamenti,
alcuni sono stati presentati dal Governo: vedi quello
dell'anticipazione sull'agricoltura, che tra l'altro è stato
modificato due volte perché una prima volta i fondi si prendevano
da un posto che era talmente tanto brutto - i fondi che dovrebbero
servire per l'inclusione - che si è deciso poi di prenderli dai
fondi di rotazione. Meno male, sennò chissà cos'altro sarebbe
accaduto.
Però tra le due relazioni, quella del Presidente di Commissione
La Torre e quella dell'Assessore, noto una certa differenza. La
differenza più grossa che noto è che mentre il primo giustamente
dice: "magari forse è l'ultima volta che faccio la relazione di
bilancio", e ne ha ben donde a dirlo, perché il 20 non si sa cosa
succede, quindi giustamente dice magari è l'ultima volta che lo
faccio, lei Assessore non ne ha parlato così come non ha parlato
del casinò. Magari una nota io l'avrei messa, giusto per coerenza
politica, non si sa mai. Magari il 20 potrebbe succedere qualcosa
per la quale lei non sarà più Assessore al bilancio.
Mi ha fatto molto piacere che lei abbia detto tra l'altro che
"
l'epoca storica che stiamo vivendo pone anche i costi della
politica sotto gli occhi della popolazione e ci è sembrato quindi
naturale intervenire per dare un segnale alla comunità, nella
consapevolezza che fare meglio non ha limiti, ma fare qualcosa è un
dato di fatto che resta e che sottrae l'Amministrazione alla
demagogia e alle strumentalizzazioni in materia di alcune parti
politiche
". Qui sembra sempre che ci sia la politica e
l'antipolitica che strumentalizza. Io questa cosa, alla luce di ciò
che è accaduto in questa legge di bilancio, non mi è sembrato di
vederla; mi è sembrato che finalmente qualcuno prenda coscienza del
fatto che fa il politico, è stato eletto e come tale debba
intervenire su ciò che accade in quest'aula. Poi ci possono essere
posizioni molto diverse, sensibilità diverse, approcci diversi,
però non è che uno è buono e l'altro è cattivo, se no sembra che la
ragione stia tutta da una parte e il torto stia tutto dall'altra,
quando invece si sa benissimo che la ragione non sta mai tutta da
una parte, così come il torto.
Vede Assessore, e Presidente, in termini molto semplici si può
dire che questa Finanziaria non è più la Finanziaria del Governo.
Sono numerosissimi i passaggi che lei ha fatto, Assessore, che di
fatto dicono nulla di nuovo rispetto a quello che è già stato detto
ed è già stato fatto. Non c'è nessuno sforzo per risolvere i veri
problemi della gente; a cominciare dal lavoro che non si trova; a
cominciare dal supporto alle aziende, che non c'è più. Il fatto che
ci siano dei fondi, come il Fondo sociale europeo, è una cosa che
qui in Valle d'Aosta e in Italia c'è da decenni, e non mi sembra
che questo abbia cambiato molto rispetto a ciò che è accaduto nel
mercato del lavoro. Non mi pare neanche che il fatto che si mettano
in sicurezza degli edifici, a cominciare da quelli pubblici,
piuttosto che quelli scolastici, possa in qualche modo risolvere i
problemi dell'economia della Valle d'Aosta, perché anche questa è
una cosa che tutto sommato non cambia assolutamente nulla.
Se poi vogliamo parlare di trasporti, avete fatto molto poco.
Lei dice che ci sono 16,4 milioni, che sono quelli del trasporto
ferroviario. Quindi di fatto non fate nulla.
Se poi vogliamo parlare di tutela e valorizzazione
dell'ambiente, Assessore, qui ce ne sarebbe da dire, perché se c'è
una cosa che non si fa in Valle d'Aosta, è la tutela e la
valorizzazione dell'ambiente. Vogliamo parlare un po' dei torrenti
come sono messi, della qualità dell'aria, del fatto che non solo
sfruttiamo l'acqua in maniera indecente, distruggendo l'ecosistema,
ma in più adesso ce la svendiamo, perché la "Madia" ce lo impone,
quindi non possiamo fare nulla. Abbiamo fatto razziare fino adesso
tanti nostri amici, adesso faremo razziare anche qualcuno che non è
valdostano.
Tutto questo chiaramente senza nasconderci un piccolo
particolare: poco tempo fa abbiamo approvato una legge sulle
partecipate che doveva dare maggiore trasparenza alle assunzioni e
alla gestione economica delle partecipate stesse, il casinò non
risponde ancora a queste leggi. Probabilmente a
Saint
-
Vincent la legge non è ancora arrivata, visto che si
continuano a dare incarichi e appalti senza assolutamente
rispettare i principi di trasparenza messi nella legge stessa.
Per non parlare poi di CVA, che invece risponde talmente tanto
bene alle richieste di accesso agli atti da sommergerti di carta.
Sono divertenti, da questo punto di vista, questi signori della
CVA.
Quando abbiamo trattato, Assessore, la questione casinò - io
faccio un breve cenno, perché mi sembra piuttosto importante - tra
i vari errori grossolani presentati nei documenti sottoposti alla
Commissione ce ne sono di tutti i tipi, a cominciare dal fatto che
si è fatta una relazione dei risparmi ottenuti tra l'intero anno
2015 e i primi nove mesi del 2016, in maniera tale da far vedere
che i risparmi fossero altissimi: si sono confrontati dodici mesi
con nove mesi. Tutto questo per portarci a dire che certe cose
erano assolutamente indispensabili e inderogabili.
Io credo, Assessore, che così come un po' di tempo fa le ho
chiesto se forse il suo Dicastero, il suo lavoro non era così
apprezzato, credo che, alla luce di questo bilancio e dei risultati
che ci saranno giovedì, un ragionamento profondo debba farlo,
perché non è normale che un esponente del Governo presenti una
legge e questa gli venga completamente stravolta dall'aula e dalla
sua stessa maggioranza direi. La sua stessa maggioranza gliela sta
praticamente trasformando, gliel'ha trasformata sotto gli
occhi.
Certo, un ragionamento andrebbe fatto anche dal Presidente
Rollandin, perché non mi sembra che quello dei
peones
di
quest'aula sia un voto di pancia, come ha detto per il referendum.
Magari la gente è un po' stanca di sentirsi bagnata in testa e
pensare che sia pioggia, quando in realtà non lo è. Questo alla
lunga potrebbe essere fastidioso, quindi speriamo che a breve i
nodi vengano al pettine. Ora mi dispiace se lei, o qualcun altro di
quest'aula, ci lascerà a breve perché sinceramente mi sembravate
una compagnia allegra, una compagnia che ci permette in qualche
modo di essere gioviali e contenti di parlare di tante cose amene,
senza mai affrontare i problemi, però è anche giusto così.
Purtroppo sono cose che succedono. Io spero che non passiate quella
modifica con quell'aggiunta di 4,4 milioni di euro ai vitalizi, che
mi sembra veramente uno schiaffo a tutti quelli che continuano ad
essere senza lavoro, a tutti quelli che continuano ad avere dei
grossi problemi con le proprie aziende. Però, si sa: i diritti
acquisiti non si toccano, chi dice il contrario? Però mi sembra
strano, per esempio, Assessore, che si possa decurtare dell''11
percento l'importo che chi è stato fortunato e bravo può prendere,
e non del 50 o del 70. È davvero una cosa strana.
Tutto questo per dire che questo bilancio alla fine non risolve
i problemi dei cittadini, non fa neanche giustizia al lavoro che si
cerca di fare in quest'aula. Ci saranno dei piccoli miglioramenti
presentati dai vari colleghi, e si spera che siano miglioramenti
fattibili e costruttivi. Però alla fine di tutto deve tenere
presente che, in un modo o nell'altro, io credo che il suo lavoro
sia giunto da un punto di vista politico al capolinea. Di questo
deve prenderne atto, magari dopo l'approvazione del bilancio; fare
una profonda riflessione; magari farci una relazione più precisa e
approfondita e su questo prendere le decisioni corrette che
dovrebbe prendere.
Presidente -
Ha chiesto la parola il Consigliere Restano.
Ne ha facoltà.
Restano (PNV) -
Abbiamo iniziato il percorso sul bilancio
alcune settimane fa, un percorso complesso, articolato che ha avuto
il via con la discussione del documento economico-finanziario
regionale, una maniera anomala rispetto alla consuetudine. Ora
possiamo dare - io credo - con questo nuovo modello due chiavi di
lettura: una chiave tradizionale, quella dell'analisi dei numeri,
un'analisi delle cifre legata alla legge di cui stiamo discutendo o
un'altra chiave di lettura, che è quella degli indirizzi, dei
principi, dei progetti e dei contenuti, che è quella indicata dal
legislatore, quando ha imposto l'utilizzo del documento economico
finanziario.
Analizzando nella maniera tradizionale le risorse in campo, le
risorse disponibili, balza agli occhi che le entrate proprie
continuano ad essere in calo. Noi però abbiamo una maggiore
disponibilità di risorse, dettata dall'andare a pescare queste
risorse in parte dalla gestione speciale e in parte dal poter fare
uso di entrate che possiamo definire "straordinarie", come ha
accennato prima qualche collega che è già intervenuto. Per questo
motivo, non vi è un grande ottimismo da parte mia, la mia è
piuttosto un po' di preoccupazione a riguardo della reale capacità
finanziaria delle nostre imprese, della popolazione valdostana, che
poi si traduce nelle imposte che ogni anno vanno a versare.
Il documento finanziario ha preso il via con una conferenza
stampa da parte della Giunta di presentazione dell'atto, poi è
entrato nella II Commissione. Se vogliamo un pochino seguire quanto
detto da chi mi ha preceduto, è entrato con un abito in
Commissione: pantaloncini e
t-shirt
, e ne è uscito con la
polo e i
jeans
. Sostanzialmente, modificato. Questo grazie
alla capacità della Commissione durante le audizioni di fare
sintesi, di confrontarsi anche col Governo per poter dare una prima
risposta alle perplessità da parte delle rappresentanze sindacali e
da parte anche di gruppi spontanei - oserei dire - che si sono
formati, soprattutto nel settore agricolo. Audizioni di
associazioni che ci hanno sollecitati ad un ampio confronto e
dibattito. I primi riscontri li abbiamo avuti nelle modifiche di
alcuni articoli, che riguardano il personale agricolo forestale e
il personale dell'ex Agenzia regionale del lavoro, che non saranno
più inseriti nella "Salva-precari", ma vi sarà un'altra agenzia -
presumo - e tutto questo piano dal Governo sarà portato nuovamente
in discussione per un approfondito confronto e una condivisione.
Abbiamo accettato la proposta dei sindacati a riguardo dell'Agenzia
regionale per le relazioni sindacali, che viene soppressa,
prevedendo la costituzione di un comitato regionale per le
relazioni sindacali in capo all'Amministrazione regionale.
In seguito, sono stati introdotti degli aiuti per le aziende
agricole: il finanziamento sotto forma di anticipazioni delle
indennità compensative dei pagamenti agro-climatici ambientali
spettanti agli agricoltori per la campagna del 2015. A tale
proposito, sorge ancora il dubbio: se questa azione sia sufficiente
o sia necessario intervenire ancora in altri modi.
Riguardo all'articolo 19 se ne è tanto discusso: quotazione in
borsa di CVA, chiamiamoli "aiuti al casinò"; si è giunti alla fine
ad una sostanziale modifica di questo articolato. Non vado oltre,
perché di questo si è parlato in maniera approfondita e
copiosa.
In ultimo, per sintetizzare, la soppressione dell'articolo 24.
Abbiamo accolto le istanze portate avanti dalla Federazione
nazionale della stampa italiana, che definiva questa modifica della
normativa regionale negativa nel merito e grave nel metodo. La
sensibilità della Commissione e del Governo hanno fatto sì che
questo articolo fosse soppresso.
Invece, proseguendo poi nell'analisi del documento che stiamo
analizzando, sempre nella maniera più tradizionale, devo rilevare
come si prosegua nelle azioni di contenimento della spesa che
riguarda il personale. Si deve prendere atto di questi sforzi. Una
limitazione anche alle assunzioni che riguardano gli enti locali,
portate al 50 percento della sostituzione della pianta organica
riferita al territorio sovracomunale.
Come al solito, mi soffermo un pochino di più sulla parte che
riguarda la sanità. Devo esprimere soddisfazione all'operato del
nuovo Assessore alla sanità, che ha impostato il suo lavoro nel
segno della continuità con quanto portato avanti dal suo
predecessore. Così ci siamo trovati a chiudere in breve tempo
l'atto aziendale, un atto che ci veniva sollecitato dall'azienda;
stiamo portando avanti un lavoro di riforma del
welfare
valdostano, passando attraverso la riorganizzazione dei servizi per
gli anziani, ma soprattutto attuando un modello di lavoro basato
sul confronto e sulla partecipazione. Ricorrenti sono gli incontri
fatti da un gruppo di lavoro, che ha portato ad una proposta di
modello condiviso. Vi è poi inoltre un impegno sostanziale a
portare avanti quella misura unica a sostegno della famiglia, che
era già stata sollecitata in precedenza. Per quanto riguarda i
trasferimenti all'Azienda sanitaria, devo rilevare come questi sono
aumentati. Ho avuto modo, nella mia veste di Presidente della V
Commissione, di sostenere che il nostro modello di sanità non
poteva andare avanti, se non con un finanziamento superiore ai 240
milioni di euro. Così è stato fatto, è stato previsto direttamente
in Finanziaria, senza poi dover procedere a metà dell'anno a
stanziare nuovi fondi per far andare avanti questo settore
strategico ed importante per la nostra comunità. Lavorare senza
poter programmare con certezza diventa molto difficile in tutti i
settori, ma in particolar modo nel settore sanitario. Prendo atto
che c'è in corso la volontà di sostenere un bando di concorso che
permetta, almeno per il 50 percento del personale in servizio
precario alla Usl, di essere sistemato in maniera definitiva, e
questo non può che darci soddisfazione.
Per quanto invece riguarda gli interventi nel settore agricolo
forestale, soprattutto nel settore della pubblica utilità, è
lodevole il tentativo di aumentare i fondi a disposizione, quindi
aumentare le giornate lavorative per questo personale - per quanto
riguarda gli uomini, si parla di uomini sopra i cinquant'anni;
donne sopra i quarantacinque anni - che si vedeva impegnato per un
numero di giornate assai limitato. Quindi questa può essere una
risposta alla necessità di lavoro per un comparto che ha dato segni
di grande debolezza e che è molto in apprensione.
Per quanto riguarda, invece, gli interventi sul territorio, si
ripropongono gli interventi che riguardano i consorzi di
miglioramento fondiario, e quindi i riordini fondiari e il
miglioramento dei terreni agricoli. Quindi si ritorna a dare dei
soldi all'agricoltura, lo si fa anche per quanto riguarda le
rassegne, si è aumentato a 4 milioni di euro. Forse per ritornare
al valore di alcuni anni fa, si poteva e si doveva fare di più. Io
auspico che si tenga in considerazione questo settore che ha
mostrato veramente di essere messo alla frusta, di essere in grossa
difficoltà.
Particolare attenzione viene data agli edifici pubblici e agli
edifici scolastici, attraverso il finanziamento di un'indagine
conoscitiva di questi edifici per quanto riguarda soprattutto la
realizzazione di interventi che riguardano la sismicità, quindi
ritenuti prioritari e urgenti, mettendo a disposizione nel triennio
oltre 4 milioni di euro.
Io considero qui terminata una prima analisi sui numeri di
questo bilancio, che per certi versi secondo me dà risposta alle
esigenze del territorio e della cittadinanza. Però non posso
esimermi dal fare un altro tipo di analisi, che parte dall'esito
del referendum e che ci consegna due chiavi di lettura: sicuramente
un giudizio negativo sulla riforma costituzionale proposta e un
secondo giudizio, anch'esso negativo, sul modello di governo
proposto da Renzi. Questo, secondo me, era un governo basato più
sulla politica del fare, su una politica del fare in solitudine e
in fretta. Non sempre questo è ben coniugato con il fare bene. A
volte anche noi in Valle d'Aosta ci basiamo su questa politica:
fare in fretta e abbiamo degli esempi non propriamente
positivi.
Potrei citare l'esempio del casinò, dell'articolo 19 che abbiamo
soppresso in parte; l'esempio anche del voler fare in fretta nel
quotare in Borsa CVA, senza dover fare i dovuti approfondimenti
nelle sedi consiliari competenti. Oppure, per andare su altri
settori, le decisioni assunte banalmente sulla caccia che hanno
portato alle dimissioni in tronco di tutto il comitato caccia e,
perché no, le decisioni assunte sulla
querelle
Tor e 4K.
Forse se prima di fare in fretta avessimo deciso in maniera più
pacata e condivisa, avremmo raggiunto altri risultati. Sicuramente
la percezione da parte della popolazione sarebbe stata diversa.
Così mi sono cimentato, in questi giorni dopo il referendum, in
una sorta di sondaggio e ho domandato alle persone che incontravo -
un numero limitato - che cosa chiedessero alla classe politica
attuale in due parole. Ovviamente la parola "onestà" ha avuto il
sopravvento, però ricorrenti sono state le parole "programmazione",
"coerenza", "concretezza", "trasparenza" e "semplificazione".
Io mi chiedo, per tornare al tema in discussione oggi: se noi
con questa Finanziaria, con l'approvazione del documento economico
finanziario, abbiamo dato risposta a queste esigenze. Forse no.
Forse non siamo riusciti a dare le dovute risposte, prova ne sono i
numerosi emendamenti o ordini del giorno portati avanti dai singoli
gruppi consiliari, e dalla maggioranza stessa. Dove noi non abbiamo
risposto? Probabilmente la percezione della popolazione sta
nell'assenza di una continuità di programmazione. Nel settore
agricolo - l'abbiamo sentito in audizione - è stato mal percepito
lo sportello unico. Non ripeto come è stato giudicato, però è il
significato di una percezione non positiva sull'operato di questo
sportello. Lo sportello unico degli Enti locali non è percepito
positivamente, sembra più uno sportello dedito a complicare le
pratiche piuttosto che a risolverle.
Nel campo del turismo vi è la necessità di intervenire in
maniera energica sull'impianto normativo; non abbiamo affrontato
dei possibili problemi quale è la legge sulla promozione turistica
che è ferma da oltre un anno. Abbiamo un impianto normativo che
riguarda lo sport del 2004 che è vecchio, da rinnovare, che non
tiene conto dei progressi fatti nel settore dello sport. È vero,
aumentano i turisti, vuoi per il lavoro di tutti, vuoi per il
lavoro dei singoli, ma anche per dei fatti contingenti: per i venti
di guerra che percorrono il resto del mondo, per la mancanza di
disponibilità finanziarie, quindi si sono accorciati i periodi di
ferie e si sfruttano le vacanze di prossimità.
Dovremo programmare forse in maniera diversa la nostra politica
sul turismo. Ci chiedono delle risposte dal settore dell'edilizia,
le imprese si sentono trascurate, abbandonate. Io credo che con gli
emendamenti che discuteremo in aula, potremmo tutti assieme dare
delle risposte significative e importanti a quanto a questa legge
finanziaria ancora manca per essere comprensibile e leggibile da
tutti - perché è un'impresa ardua per la popolazione non esperta
andare a capire questo documento -e per proseguire quel percorso di
rifacimento dell'abbigliamento e farla uscire da questa sala in
giacca e cravatta, e non come è entrata.
Presidente -
Ha chiesto la parola il Consigliere Nogara.
Ne ha facoltà.
Nogara (UVP) -
Già molte cose sono state dette su questa
legge di bilancio, farò alcune brevi considerazioni. È il quarto
bilancio che si discute in questa legislatura, ed è la prima volta
che si ha la sensazione di aver costruito almeno una parte di
questa legge di stabilità in Commissione, recependo le richieste
delle parti sociali, dell'opinione pubblica e con la partecipazione
e la valorizzazione di tutte le sensibilità del Consiglio.
Qui mi allaccio anche un po' a quanto il collega Consigliere La
Torre ha espresso ieri nel suo intervento. Dopo aver ascoltato con
attenzione l'esposizione dell'Assessore Perron, sono convinto che
alcune parti di questa legge finanziaria verranno ancora migliorate
in seguito alla discussione in aula per la sua approvazione.
A questo punto, vorrei soffermarmi sui punti di questa legge di
stabilità, su cui si dovrà, secondo noi, in seguito alla sua
esposizione, Assessore Perron, fare alcune riflessioni. Inizierei
dal settore agricolo. Importantissima iniziativa quella che lei ha
anticipato ieri nella sua relazione, quella dei 13 milioni di euro
che vengono anticipati al mondo agricolo per il PSR per l'anticipo
del 2015, una vera boccata d'ossigeno per un mondo in difficoltà
come è in difficoltà in questo momento. Però non ci si deve fermare
qui, perché l'azione politica intrapresa alcune settimane fa e che
prosegue proprio in questi giorni nei confronti di AGEA, del
Ministero, della Banca dati nazionale per la zootecnia, anche se un
po' in ritardo dovrà proseguire senza sosta perché si possa
arrivare ad una regolarità ed equità di pagamenti, dovuti alle
aziende agricole, per PSR e premio unico.
Poi vorrei tornare, già alcuni miei colleghi l'hanno fatto in
precedenza, sulle audizioni fatte in Commissione. Un'audizione,
molto pacata e interessante, è stata fatta ad un gruppo di
agricoltori e allevatori che hanno chiesto di essere auditi. Niente
è uscito dalle righe, però si è percepito un disagio grande che in
questo momento il mondo agricolo regionale sta patendo per tutte le
problematiche che conosciamo. La morale di questo intervento e di
questo incontro che abbiamo avuto con questi agricoltori è che
richiedono un aiuto da parte delle istituzioni, come Assessorato,
come AREA. Ho sentito parlare proprio adesso dello sportello unico
da parte del Consigliere Restano, ci hanno detto che loro non si
riconoscono, non riescono ad essere aiutati, non hanno aiuti in
questi settori, perciò è lì che bisogna lavorare. Non è che bisogna
fare delle grandi cose, bisogna fare in modo che queste persone
siano ascoltate invece di essere non dico vessate, però non
considerate; e non parlo solo di questi settori, io ho passato
tanti anni nel Corpo forestale, anche tutte queste istituzioni
devono mettersi assieme per aiutare questo mondo veramente in
difficoltà nel modo giusto: come assistenza tecnica, con quello che
si vuole.
Molto positivo, sempre nel settore agricolo, il fatto che sono
stati mantenuti i soldi dati gli anni passati per le rassegne del
bestiame, nonché il completamento dei riordini fondiari e il piano
per i cantieri forestali, con un aumento circa del 45 percento
rispetto agli anni passati. Grande attenzione negli investimenti,
nella sanità, nelle politiche del
welfare
, il sociale,
settori che rivestono un'importanza primaria assieme alla scuola,
alla valorizzazione del patrimonio culturale e delle attività
produttive.
Un passaggio, Assessore, che verrà sicuramente ripreso nella
discussione degli emendamenti è quello che riguarda gli operai e
gli impiegati assunti con contratti privatistici, in quanto la sua
esposizione non corrisponde a quanto si è discusso nelle scorse
settimane nella Commissione competente. Io le devo fare un appunto,
perché la sua esposizione non c'entrava niente con la discussione
avvenuta in Commissione. Ma di questo ne parleremo poi con gli
emendamenti.
Altro tema da approfondire, è quello sui trasporti ferroviari,
che non necessita di uno studio di fattibilità, ma di un programma
strategico che, in relazione alla legge appena approvata da questo
Consiglio sul trasporto ferroviario, necessita di impegni
finanziari a breve termine.
Fondi europei. Lei ieri, Assessore, non ha commentato questa
parte che, a nostro parere, merita più attenzione.
Come d'altronde le società partecipate, che non sono solo la CVA
- importantissima partecipata che monopolizza la discussione in
quanto pare destinata alla quotazione in Borsa, operazione che
dovrà essere valutata attentamente sotto ogni punto di vista - in
seguito all'approvazione della legge regionale n. 72, si dovranno
applicare puntualmente le norme previste da questa legge per
migliorare e rendere trasparente l'attività delle società
interessate.
In conclusione, riteniamo che questa legge di stabilità, per il
percorso di condivisione e di confronto fatto in sede di
Commissione e che continua in quest'aula in questo Consiglio,
porterà ad un risultato soddisfacente per la comunità
valdostana.
Presidente -
Se non ci sono altre richieste di
intervento, chiudo la discussione.
Ha chiesto la parola la Consigliera Morelli. Ne ha facoltà.
Morelli (ALPE) -
Chers collègues, la discussion sur la
loi des finances, ou loi de stabilité comme on la définit
maintenant, est toujours un moment d'extrême intérêt pour
l'activité du Conseil. Permettez-moi une petite réflexion. Je crois
que le climat de modération des interventions qui se succèdent
aujourd'hui au fond ne rend pas justice à l'activité fervente qui
s'est produite dans les Commissions. En effet, à l'intérieur des
Commissions, en préparation de cette loi, il y a eu un débat très
serré, qui a produit effectivement des effets sur le texte de loi
qui est arrivé aujourd'hui dans cette salle, qui a subi une
transformation en cours de route. Ceci est quelque chose d'assez
nouveau; nous devons le reconnaitre.
Dans les années passées chaque groupe, en particulier
l'opposition, a toujours travaillé pour essayer de conditionner le
résultat final, mais je crois que cette année s'est produit quelque
chose de différent, qui est extrêmement intéressant du point de vue
politique et qui - nous devons nous souhaiter - produira des effets
positifs pour la communauté toute entière.
Aujourd'hui c'est le moment de dresser un bilan, non seulement
financier-administratif, mais également politique et social. C'est
le moment de programmer le futur, celui de cette année est le
dernier budget complet de la législature. C'est la dernière
occasion pour ce Conseil de parvenir à des choix qui soient
réellement significatifs. Cela s'avère justement pour la loi que
nous sommes en train de discuter aujourd'hui. L'année prochaine ce
sera différent, tout sera déjà tourné aux élections de 2018, tandis
que dans cette dernière année complète qu'ira commencer en janvier
je crois qu'il y aura pas mal de choses intéressantes à voir.
Je veux d'abord m'associer aux remerciements, qui ne sont pas
formels, mais qui sont sincères, d'abord à tous les dirigeants des
finances, à Peter Bieler en particulier, pour le travail énorme qui
a été fait, et aux employés du bureau législatif du Conseil, qui
parfois sont stressés, même à la dernière minute, pour interpréter
et essayer de mettre en bonne forme les considérations, les
suggestions et les désirs des Conseillers. Celle-ci n'est pas
toujours une tâche facile. Enfin,
last but not least
- cela
a déjà été fait par presque tous les intervenants - un remerciement
est dû au Président de la II Commission, Leonardo La Torre, pour la
conduite très efficace de la Commission.
Les travaux de la Commission ont fait enregistrer régulièrement
une participation massive des Conseillers, de minorité et de
majorité, tout groupe confondu. Il faut reconnaitre que la
discussion a été parfois très animée, mais aussi très articulée et
très approfondie. Je crois qu'on a tiré un enseignement des
auditions des différents sujets qui sont intervenus.
Il faut aussi faire une considération sur cette situation
politique assez particulière qui s'est produite pendant cette
dernière année. Cela a été conditionné par deux faits : le passage
de six conseillers de l'Union valdôtaine progressiste en majorité
et la sortie de deux conseillers de l'Union valdôtaine. Cela a créé
des conditions favorables à un débat plus large. Je ne veux
exprimer aucun jugement là-dessus, je me limite à constater ce
fait. Ces deux évènements ont produit une situation de meilleure
activité politique et un débat sûrement plus large. Si ce débat
sera porteur de résultats utiles à notre communauté, nous le
comprendrons dans les prochains jours. Pour le moment, nous nous
limitons à prendre acte de cette situation qui a imprimé quand-même
une transformation aux textes qui avaient été présentés au
début.
Vorrei tornare alla relazione del collega La Torre, che ci ha
fornito ieri molti spunti interessanti di riflessione. Come non
essere d'accordo sui concetti che il collega ha scelto, anche con
modestia, di voler far pronunciare ad altri, a personaggi politici
di un certo spessore, concetti riferiti al passato, ma che comunque
sicuramente sono ancora di attualità. Concetti che si riferivano in
particolare all'utilizzo delle istituzioni da parte di chi comanda.
Sono concetti estremamente forti, sui quali anche il collega Perron
poi, all'inizio del suo intervento, si è detto d'accordo. Cosa che
mi è suonata curiosa, perché il tenore del suo intervento era
invece tutto un altro. Ma su questo credo che già si sia ben
espresso il collega Roscio.
Come non essere d'accordo, collega La Torre, sul fatto che è
necessario recuperare un rapporto di fiducia, di dialogo tra
politica e cittadini, perché è palese che, anche in Valle d'Aosta,
la vittoria del no al referendum sulla riforma costituzionale, è un
chiaro atto di sfiducia dei cittadini valdostani
in primis
nei confronti del "
mouvement de majorité relative
". A
dimostrazione del fatto che, quando non è possibile controllare il
voto, come può avvenire nelle elezioni regionali con le tre
preferenze, così come quando si esercita l'arma dell'astensionismo,
quando i cittadini sono liberi di esprimersi, generalmente i
risultati non sono per niente scontati. I cittadini fanno di testa
loro, e molto spesso smentiscono la politica a cui normalmente
invece sembrano aderire. Di questo dovrebbe rendersi conto l'Union
Valdôtaine, collega Farcoz e collega Follien - entrambi si sono
pronunciati su questo risultato - del fatto che i Valdostani in
misura maggioritaria non si sono sentiti rappresentati dalle
indicazioni che avete dato loro di votare "sì", di cui devo dire
francamente non sembravate troppo convinti neanche voi per primi.
Evidentemente ha prevalso, nel dare l'indicazione di voto, il
condizionamento dettato dal rapporto di dipendenza che ormai si è
instaurato con lo Stato italiano e con chi quello Stato incarnava
in quel momento. È un copione già visto, anche nella scorsa
legislatura; sono cambiati i soggetti, ma ci pare che
l'atteggiamento sia un po' sempre lo stesso. Peccato, sarebbe stato
significativo e sicuramente apprezzato dai Valdostani adottare una
posizione forte, univoca, chiara a difesa dell'autonomia e del
federalismo, collega Follien, condivido: del federalismo che non va
in un senso solo, di quel rapporto di sussidiarietà che deve
esistere tra Regione e Stato, ma anche tra Enti locali e Regione,
che abbiamo visto disatteso in questi anni. Mi fa piacere che si
voglia tornare a fare una riflessione su questi temi, a cui noi non
ci sottrarremo sicuramente.
Evidentemente però la chiarezza non è stata il vostro forte, non
è il vostro forte alla guida di questa maggioranza.
E lo avete dimostrato anche con questa legge di stabilità,
perché comunque si è tentato di bluffare. Come definire altrimenti
la volontà dietro all'omissione, omissione palesemente voluta, non
una dimenticanza, nel documento economico finanziario, che è uno
strumento importantissimo che per la prima volta quest'anno abbiamo
avuto l'occasione di dibattere; in quel documento c'è stata
un'omissione di quelli che si sarebbero poi rivelati essere i punti
cardine della legge di stabilità. I punti più significativi, gli
oggetti del contendere, lo si è visto in Commissione e lo si vedrà
confermato anche in Consiglio: il finanziamento al Casinò e la
quotazione in Borsa di CVA. Come può, Assessore Perron, affermare
nella sua relazione che la legge di stabilità 2017/19 è stata
strutturata sulla base del Defr, se il Defr volutamente ignorava la
questione gravissima del Casinò e la questione rilevante della
possibile quotazione in Borsa di CVA? Argomenti che poi in
Commissione, scambiando opinioni con i colleghi, sono stati
dibattuti pochissimo all'interno della maggioranza stessa.
Peraltro, non sono gli unici argomenti su cui avete cercato di
bluffare, perché comunque, anche su altri argomenti - come quello
dei 177 dipendenti assunti con contratto privatistico a tempo
indeterminato - vi è un "detto" e un "non-detto", un'ambiguità di
fondo che fa sì che le questioni non si possano mai dibattere
concretamente e con la reale volontà di trovare delle soluzioni
condivise.
Altro tema su cui avete cercato di bluffare, è quello della
ferrovia. Nel Defr gli avete dedicato due righe stringate e, a
detta di qualche consigliere di maggioranza, pure strappate con le
unghie e con i denti perché il governo regionale non voleva nemmeno
mettere quel passaggio. Avete dedicato due righe per dire che sarà
oggetto di studio la sua modernizzazione. Anche nella legge di
stabilità, Assessore Perron, non andate oltre la realizzazione di
uno studio di fattibilità, dopo trent'anni di studi di fattibilità,
con alle porte l'ultimo anno pieno di legislatura, l'ultimo anno in
cui si può ancora imprimere qualità, imprimere interventi reali.
Non ricordo quale collega dicesse: "cosa rimarrà di questa
legislatura?" - forse il collega Follien lo diceva - noi ce lo
poniamo questo interrogativo come forze di opposizione e,
à plus
forte raison
, dovrebbe porselo la maggioranza: cosa rimarrà di
questa XIV Legislatura?
Sulla ferrovia vi è ancora questo atteggiamento un po' di
ignavia, nonostante una proposta di legge di iniziativa popolare -
poi votata all'unanimità in Consiglio regionale - che fissa delle
azioni ben precise, si continua ad aggirare la questione.
Torneremo più puntualmente su tanti argomenti che caratterizzano
questa legge di stabilità, con questo intervento breve, ho
semplicemente voluto porre all'attenzione di quest'aula alcuni
concetti, direi più generali, perché sicuramente il momento che
stiamo vivendo è estremamente delicato: non si può più parlare di
una crisi, ormai si deve parlare di una situazione strutturale
cambiata, non torneremo mai più alla situazione di qualche anno fa,
di prima della crisi, quindi veramente dobbiamo cercare tutti
assieme di cambiare paradigma e questo è possibile solo se tutti
gli attori sono messi nella condizione di conoscere a fondo.
Ho apprezzato il richiamo alla chiarezza del collega Borrello,
sicuramente tutti dobbiamo essere posti nella condizione di
conoscere a fondo per poter affrontare le sfide che ci aspettano.
Vedremo cosa uscirà da quest'aula. I presupposti lasciano intendere
che potrebbe esserci qualcosa di più condiviso, qualcosa di più
utile alla nostra comunità, e credo che questo debba essere
l'obiettivo che tutti dobbiamo porci.
Presidente -
Ha chiesto la parola il Vicepresidente
Farcoz. Ne ha facoltà.
Farcoz (UV) -
Grazie Presidente. Solo per richiedere una
sospensione per una riunione di maggioranza.
Presidente -
Sospensione concessa.
(
La seduta è sospesa alle ore 11:36 e riprende alle ore
12:24
)
Rosset (Presidente) -
Possiamo riprendere i lavori. Ci
sono delle richieste di intervento?
In attesa di eventuali richieste, ricordo la scadenza degli
emendamenti per le ore 13:00.
Vi sono ancora richieste di intervento?
Chiederei all'Assemblea un po' di attenzione e soprattutto di
rispetto del ruolo; chiedo per l'ennesima volta se ci sono
richieste di intervento. Se non ci sono richieste di intervento,
chiudiamo la discussione generale. Io vi garantisco che chiudo la
discussione.
Ha chiesto la parola il Consigliere Grosjean. Ne ha facoltà.
Grosjean (UVP) -
Volevo fare anch'io due riflessioni su
questa Finanziaria, che sta nascendo tra tante difficoltà, ma
soprattutto dopo un grande lavoro di armonizzazione da parte delle
Commissioni, e credo che questa sia un po' la novità di questa
Finanziaria.
Per quanto riguarda la distribuzione dei fondi disponibili,
questa volta c'è stato un po' di lavoro concreto. Io mi limiterò a
fare alcune considerazioni sul settore agricolo, settore che si sta
allargando sempre di più grazie ai nostri giovani, allargando nel
senso che non vi sono più solo quelle due o tre colture che eravamo
abituati a conoscere fino adesso, ma ci sono veramente tanti nuovi
filoni produttivi che si stanno sviluppando. È vero che sono già in
atto delle misure di semplificazione che sono state messe per il
settore zootecnico, ma si dovrebbe fare qualcosa di più. Vediamo in
generale, seguendo la situazione nazionale, che l'agricoltura è in
grande evoluzione; il futuro è sempre più orientato verso
un'agricoltura più rispettosa dell'ambiente, e di conseguenza anche
del consumatore, della salute.
La Valle è ricca di prodotti tipici, ma sembrerebbe che
l'attività promozionale sovente si concentri quasi esclusivamente
su alcuni prodotti DOC e DOP. Io qui vorrei fare una piccola
riflessione: se vogliamo dare spazio veramente all'enogastronomia,
se vogliamo implementare questo legame tra l'agricoltura e il
turismo, dovremmo lavorare di più anche per tutte le altre
produzioni tipiche. E di prodotti tipici ne abbiamo almeno una
quarantina. Prodotti tipici che si legano in modo particolare ad
alcune zone del nostro territorio, quindi è veramente importante
creare questo fattore di valorizzazione dell'enogastronomia.
Come diceva prima il collega Nogara, gli agricoltori,
soprattutto nel settore zootecnico, stanno passando un momento di
difficoltà per tutto questo caos che si è creato, legato alle
misure del PSR, al premio unico, a incomprensioni e a dati
trasmessi in modo a volte non chiaro; non avendo la volontà di
accusare né un'organizzazione, né l'altra, però alla fine chi ci
rimette sono sempre questi benedetti agricoltori. È vero che ci
sarà un emendamento e una misura che permetterà di intervenire come
Regione con un anticipo, che credo debba essere il più celere
possibile, però questo non cambia, questo è il problema. Quello che
dovremmo iniziare a valutare a fondo sono le altre problematiche: i
prezzi del latte, del nostro formaggio DOP di riferimento più
importante (la fontina) e delle nostre carni.
Se continuiamo - e per fortuna che ci sono questi sostegni -
semplicemente a lavorare sulla celerità nella concessione dei
premi, purtroppo non ne verremo a capo. Questo è un lavoro di
routine e di ufficio, che deve seguire queste cose, ma bisognerebbe
sviluppare in modo più concreto l'agricoltura.
Dovremmo anche riflettere sul perché di questi ritardi: abbiamo
fatto tutta una serie di discussioni, ma alla fine siamo in
ritardo, perché il nostro PSR è stato approvato per ultimo nei
primi mesi di quest'anno. Quindi siamo partiti quando gli altri
erano già in fuga, e noi ci stiamo cercando di accodarci ma sarà
difficile recuperare questo tempo. Questo dimostra una mancanza di
programmazione all'inizio, perché se noi avessimo avuto il nostro
PSR pronto sin da subito, probabilmente tutte queste problematiche
non ci sarebbero state.
Sarebbe meglio che, al posto di preoccuparci solo dei
contributi, ci preoccupassimo un po' di più della valorizzazione
dei prodotti, entrando anche nelle dinamiche delle organizzazioni,
perché effettivamente abbiamo, per esempio, questo grosso problema
della riconoscibilità delle fontine di alpeggio, di cui sono venti
o trent'anni che se ne parla, ma niente cambia. Sappiamo benissimo
che in altre zone hanno fatto delle scelte molto diverse, hanno
diversificato le produzioni stagionali e, valorizzando le
produzioni di punta, hanno trainato anche le altre produzioni.
Quindi, secondo me, bisogna proprio cominciare a vedere
l'agricoltura sotto un altro aspetto.
Je vous donne une suggestion. L'année passée, les 22 et 23
décembre, j'ai eu le plaisir d'avoir une rencontre avec le
responsable de la Chambre de l'agriculture d'Alsace. Il me donna
une publication avec toutes les données liées à la campagne
agricole 2015. À la fin de la campagne agricole, ils avaient déjà
toutes les données économiques sur les cultures, les coûts de
production, la rentabilité et les difficultés, liées surtout aux
changements climatiques.
Après l'avoir félicité, je lui posai une question : "On est à la
fin de l'année et vous avez déjà toutes les données?" Il me
répondit : "C'est maintenant le moment que les agriculteurs ont le
temps de programmer la prochaine campagne agricole".
Je crois que c'est un peu ça ce que nous devons faire dans notre
agriculture, mais aussi dans notre bilan: ne pas y penser au
dernier moment, mais avec un terme un peu plus long.
Concludo comunicando al Consiglio che il 23 novembre 2016 la
Commissione europea ha discusso una risoluzione legislativa del
Parlamento europeo dello stesso tenore e con gli stessi obiettivi
di quella discussa da noi il 29 settembre sulla gestione dei reflui
zootecnici. Purtroppo qui è l'esempio di come alcune cose vengono
dette, ma poi non vengono fatte, e questo veramente è un grosso
dispiacere perché potevamo essere per una volta un po' avanti
rispetto allo Stato, essere praticamente noi i promotori o già
attuatori di queste misure. Questo ci deve far riflettere
profondamente.
Il settore agricolo ha bisogno di altre attenzioni, per quanto
riguarda l'ambiente in particolare. Forse noi non abbiamo mai
valutato le emissioni degli inquinanti dovute ai reflui animali,
purtroppo è un problema che si sta evidenziando sempre di più, a
livello nazionale e a livello europeo. Pare che gran parte
dell'inquinamento atmosferico, il 25/30 percento sia dovuto
all'agricoltura e il 90 percento al problema dei reflui. Quindi ho
già trasmesso al responsabile della Misura 16 del PSR questa
risoluzione, spero che riusciamo a partire anche noi a fare
qualcosa di concreto per dare una mano ai nostri allevatori. Io
credo che i contributi e i finanziamenti vadano sempre bene, sono
utili e indispensabili, ma soprattutto serve un po' di sostegno
anche alle innovazioni, alle nuove tecnologie, non possono essere
gli agricoltori che sono impegnati a fare gli agricoltori.
Ho visto intraprendere una nuova via con questo bilancio, una
grossa discussione, quindi immagino che ci sia la possibilità di
andare avanti e magari di vedere un futuro un po' più interessante
per i nostri agricoltori.
Presidente -
Ha chiesto la parola il collega Gerandin. Ne
ha facoltà.
Gerandin (GM) -
Volevo iniziare questo intervento sulla
Finanziaria 2017/19 ringraziando anch'io i dirigenti, le strutture
e gli uffici dell'Assessorato per la collaborazione che abbiamo
ricevuto in questa non facile predisposizione del nuovo testo di
bilancio armonizzato, soprattutto legata al fatto che c'erano
difficoltà ad avere dati confrontabili con le precedenti
Finanziarie.
Ringrazio anche il Presidente della II Commissione, tutti coloro
che hanno partecipato alle tante discussioni in cui si è provato a
fare un po' di chiarezza, ad approfondire i contenuti di questo
bilancio. Ringrazio in particolare i sindacati, che penso mai come
questa volta siano stati coinvolti e si siano sentiti partecipi di
scelte, potendo esternare tutta la preoccupazione legata a questo
momento di difficoltà per il sistema Valle d'Aosta.
È corretto che anche la parte sindacale - quella forse più
vicina alle fasce di lavoratori, alle fasce più deboli, comunque -
sia molto partecipe in una discussione così importante come il
bilancio triennale. Un bilancio che, a mio parere, mette a nudo la
realtà valdostana. Per anni noi in quest'aula abbiamo sentito - da
parte della maggioranza, dell'esecutivo, dell'Assessore, del
Presidente - dire che la zavorra che ci portavamo dietro, quella
del patto di stabilità imposta dallo Stato, ci impediva di spendere
quelle risorse di cui eravamo in disponibilità. È stata dipinta una
Regione che aveva tante potenzialità, tante risorse, in piena
salute. A mio parere, quella Valle d'Aosta che ci avete dipinto,
non è la realtà, non è quella che emerge da questo bilancio.
Probabilmente è una Valle d'Aosta che non esiste.
Questo bilancio chiude a 1 miliardo e 72 milioni, nel 2016
avevamo 1 miliardo e 11 milioni, però alcuni ragionamenti ci tengo
a farli.
Per questo bilancio avremmo avuto le stesse risorse dell'anno
precedente, se non, probabilmente, qualcosa di meno senza il
prelievo dalle riserve risultanti dal bilancio certificato 2015 di
CVA, e se si fosse iscritto almeno l'obbligo per le Regioni e
Province autonome di assicurare il contributo alla finanza pubblica
di 5.480 milioni - in tutto il comparto regionale  è chiaro,
non riguarda solo le Autonomie locali - che è stato ribadito anche
nella Finanziaria di quest'anno all'articolo 66 al comma 20.
Ci sono poi alcuni dati, secondo me, significativi che
dovrebbero quantomeno farci riflettere, e forse far preoccupare un
po' i cittadini. L'Irpef che è il termometro della salute, della
crescita di una regione come la Valle d'Aosta, è un'Irpef che,
rispetto all'anno precedente, perde 10 milioni: siamo a 240
rispetto ai 250. Un'Irpef per la quale se prendiamo a riferimento
il 2013 i milioni in meno sono 22. È chiaro che preoccupazione c'è,
su questo non c'è ombra di dubbio, perché la Valle d'Aosta dovrebbe
invertire questa tendenza.
Debiti contratti al 31 dicembre del 2016. La Valle d'Aosta ha
debiti per circa 600 milioni: 599,972 milioni. Per semplificare
diciamo 600 milioni. È quello che emerge da questo bilancio, che
probabilmente nei passati bilanci - tramite indebitamenti in
gestione speciale o nelle varie società non transitavano tutti a
bilancio, non avevamo contezza del vero indebitamento della
Regione. Paghiamo a bilancio regionale 43,6 milioni fino al 2021
per derivati. Chiaro, era l'operazione ci ha permesso di acquisire
la CVA, però in questo momento si parla di dismissione di CVA, ci
dimentichiamo che paghiamo 43,6 milioni all'anno fino al 2021, e
questo sembra che sia un problema assolutamente marginale.
Il livello massimo di spesa annuale per i mutui e le
obbligazioni, a cui lo Stato ha posto un limite - che è al massimo
il 20 percento -per la Regione vale 263 milioni; noi spendiamo già
annualmente 155 milioni, vale a dire circa il 60 per cento del
massimo che potremmo spendere per spesa annuale mutui e
obbligazioni. Capisco e mi faccio partecipe delle preoccupazioni
che hanno i dirigenti del coordinamento delle finanze. È chiaro che
venga detto di smetterla di indebitarci, è ovvio che vi abbiano
detto di smetterla di indebitarci perché non è proprio quella la
situazione che ci avete dipinto fino all'anno scorso.
Prendo a riferimento una citazione particolarmente cara alla
sinistra, almeno ad una parte, quando andava di moda un po' di
tempo fa: "Abbiamo smacchiato il giaguaro". Indubbiamente,
Assessore, ma proprio per questo, nel senso che non ha portato
fortuna a nessuno questo. Riprendo la sua espressione: spero che
non porti sfiga ai Valdostani, la mia preoccupazione è quella, che
non porti sfortuna ai Valdostani.
La petite patrie
, quella dipinta nella sua relazione,
Assessore, - mi permetta - non esiste. Il bilancio dice altre cose:
una Regione in difficoltà, indebitata, con pochi investimenti
previsti attingendo ai fondi europei o indebitandoci ulteriormente.
È una regione che per scelte sbagliate non cresce, a partire dal
2010 quando ci fu il famoso accordo sui dieci decimi. Ora non entro
più nel merito della bontà o meno dell'accordo, ma nell'immediato,
fatto questo accordo bisognava usare le risorse che ancora c'erano,
perché ricordo che sino allo scorso anno abbiamo avuto
trasferimenti, seppur decrescenti, a compensazione dell'Iva
d'importazione, e si doveva investire nella crescita, cambiare il
trend
nella creazione di posti di lavoro, nell'innovazione,
nelle politiche giovanili, nelle imprese, nelle politiche
ambientali. In Valle ormai sono veramente poche e sempre le stesse
che lavorano.
Questa Finanziaria è l'ultima opportunità per invertire il
trend
, ed è con questo spirito che presenteremo emendamenti
per rilanciare il futuro della nostra Valle.
Le anticipo, Assessore, che le risorse attuali e future legate
alla quotazione in Borsa di CVA saranno, e dovranno essere, per noi
alla base di un rilancio vero che faccia crescere imprese e
occupazione. Per cui, noi da questa operazione pensiamo, almeno io
sinceramente penso, che ogni risorsa debba essere usata in conto
investimenti. La Valle nel passato non avrebbe mai dovuto sprecare
risorse importanti, ma oggi ogni risorsa è vitale per la ripresa
della regione.
Presenteremo con i nostri emendamenti un nuovo bilancio, e noi
ci auguriamo che in quest'aula vi sia lo stesso spirito che regnava
in II Commissione: che da tante modifiche di forma passiamo a
modifiche di sostanza, quelle che possono fare ripartire settori
della nostra Regione in palese difficoltà. Io penso che la Valle si
meriti e si aspetti una Finanziaria ben diversa rispetto a quella
presentata da lei, Assessore, e dall'attuale Governo regionale. Su
questo sono assolutamente fiducioso.
Proverò, Assessore, a seguire il suo schema della relazione, per
cui magari non ci sarà un senso logico.
AGEA: lei ci dice che ad aprile è stata data agli agricoltori la
possibilità di attingere a questo prestito FINAOSTA; io ricordo che
questo prestito - è stato detto da noi - difficilmente sarebbe
stata la soluzione, perché comunque prevedeva interessi. Per cui,
Assessore, quello che lei scrive in relazione è stato un clamoroso
flop
riferito a questa parte. Sulla parte seguente, quella
dell'anticipazione, noi faremo qualche emendamento per quello che
riguarda il discorso dell'anticipazione che andrete a pescare
tramite l'emendamento sui fondi di rotazione, ma lo faremo proprio
nell'ottica del dettaglio che lei ci ha lasciato. Se in questo
momento guardiamo alla situazione dei fondi di rotazione, la
disponibilità a novembre 2016 era di 29 milioni e 960.000; la
domanda istruttoria competente, per quello che riguarda la
dotazione finanziaria prevista nei nuovi bandi, è di 28 milioni,
per cui alla fine probabilmente in disponibilità a fine anno ci
saranno un paio di milioni. Poi tutto il resto è previsto con i
rientri nel semestre 2017. Noi presenteremo un emendamento in
questo senso, perché pensiamo che il mondo agricolo non possa
aspettare che rientrino dei rimborsi da parte dei fondi di
rotazione per, eventualmente, avere i trasferimenti. Questi devono
prenderli dal 1 gennaio, appena questa Finanziaria sarà in vigore,
Assessore! Questo è quanto emerge, sono dati che ci avete trasmesso
voi. E non vogliamo neanche che questi fondi vengano pagati agli
agricoltori a discapito magari dei fondi di rotazione per la prima
casa o per il settore alberghiero o altro. Per cui, noi siamo
veramente preoccupati. Sono dati che ci avete dato voi, Presidente.
Io vi sto rileggendo i dati per cui voi prevedete di pagare gli
agricoltori attingendo ai rimborsi del primo semestre 2017, ma la
gente non può mica aspettare il primo semestre!
Per quello che riguarda i mutui prima casa, avete fatto
un'operazione che era obbligata a farsi commercialmente - mi
rivolgo soprattutto all'Assessore Baccega - in quanto eravate fuori
mercato. Con le riduzioni siete solo rientrati in un mercato che in
questo momento è più o meno paragonabile al sistema bancario. Vi
avevamo chiesto, Assessore, di fare uno sforzo in più legato alla
fascia debole, quella dei 12-20 mila euro di reddito, che riguarda
2.350 famiglie.
Su questo la Regione ha pensato di investire - perché io non
dico che è un costo, ho sempre detto che è un investimento - e
passare dall'1 per cento allo 0,8, torno a dire che è miopia,
perché questi sono investimenti: abbassare allo 0,5 significava che
magari c'erano più interventi, e avreste pagato con le imposte
questa differenza. Ma si vede che non riesco a farmi capire su
questo, per cui ho sicuramente qualche difficoltà io.
Per quello che riguarda il discorso legato ai 21,5 milioni che
lei, Assessore, ha detto che sono stati previsti nella legge di
bilancio 2017, io dico: per fortuna che sono stati previsti, perché
noi questi li abbiamo spesi nel 2016, fanno parte dell'assestamento
2016. Se non fossero stati previsti nella Finanziaria di
quest'anno, avremmo avuto un buco di 21 milioni e rotti, perché noi
con questo abbiamo finanziato la spesa aggiuntiva della sanità e
delle pensioni di invalidità. Riuscite a spendere nel 2016 quello
che lo Stato ci ha previsto nel 2017. Per fortuna che sono
arrivati!
Per quello che riguarda invece l'aspetto legato alla sanità e
alle politiche sociali, probabilmente è l'unico settore che in
questo momento veramente ha una visione reale della situazione.
Avete ovviato, a mio parere, ad un problema serio, quello legato ai
21,2 milioni per le politiche sociali, per cui avete evitato di
fare l'amministrazione che io ho sempre definito di fantasia - o
comunque un po'
borderline
, in cui si è andati a pescare
negli avanzi d'amministrazione degli Enti locali - e avete messo le
reali risorse necessarie per il discorso del sociale. Pertanto dove
c'è da dire che ci sono aspetti positivi, non ho problemi a farlo.
Sul sociale e sulle politiche sanitarie ci sono indubbiamente dei
passaggi interessanti, per cui siamo fuori dalla politica
dell'improvvisazione, del "pescare dove capita". Anche perché
ricordo che la manovra dello scorso anno era una manovra unica in
Italia, dove avete prelevato dagli avanzi di amministrazione degli
Enti locali.
Per quello che riguarda il piano degli interventi dell'edilizia
scolastica, gli Enti locali stanno ancora aspettando la famosa
delibera, in cui andrete a ridistribuire le risorse che avete
prelevato dagli avanzi del 2015. Non si sa ancora niente di questa
delibera. In Finanziaria prevedete 500mila euro per degli studi
sull'antisismica. Noi abbiamo un'idea un po' diversa, nel senso che
ci sono interventi immediati di messa in sicurezza che chiedono
risorse immediate.
Per quello che riguarda il patrimonio culturale, questo è
assolutamente un settore che vede importanti investimenti. Però,
sempre tornando al discorso di prima, sono investimenti
completamente finanziati a mutuo. Sono 50 milioni per cui, se
vogliamo, per ogni intervento noi andiamo a indebitare
ulteriormente la Regione. Per cui, può essere sicuramente un
percorso condivisibile, ma stiamo spendendo risorse che non
abbiamo: stiamo ancora ipotecando il futuro dei nostri figli.
Per quel che riguarda le attività produttive, agricoltura e
opere pubbliche, non so se lei ha letto bene quello che i 177
lavoratori le hanno scritto, perché penso che glielo abbiano
scritto, perché non posso credere che l'abbia scritto lei questo,
Assessore. Così come è scritto è poco rispettoso dell'impegno preso
in quest'aula di scriverlo in maniera totalmente diversa, ma la sua
illustrazione è stata pure completamente smentita dalle
organizzazioni sindacali. Tutte le organizzazioni sindacali hanno
smentito. Lei ha parlato di un accordo, di un'intesa che non
esiste. Soprattutto Assessore, lei ha scritto in questa relazione
la cosa che per me è più grave in assoluto: ha parlato di contratti
privatistici senza aggiungerci che si tratta di persone assunte a
tempo indeterminato, e non è poca cosa. È da scrivere che sono
persone assunte a tempo indeterminato, perché queste operazioni
avrebbero già poco di chiaro se fossero persone assunte a tempo
determinato, ma sarebbe il primo caso riguardo a persone a tempo
indeterminato assunte dall'Amministrazione regionale. E si ritiene
che questi siano dei problemi, perché così com'è stato scritto,
sembra un problema. Se esiste qualche dubbio interpretativo sulla
collocazione e sul futuro di questi lavoratori, la nostra idea è
semplicissima, l'aveva già scritto sul Defr, non aveva bisogno di
scriverla sulla Finanziaria, è sufficiente che ci presenti una
proposta su cosa volete fare e come volete tutelare questi
lavoratori ma non scrivendo, così come è scritto, una sorta di
carta bianca.
Per quello che riguarda il riordino fondiario, abbiamo sentito
in Commissione l'Assessore tutto felice perché gli hanno
riassegnato le risorse che non aveva speso nel 2016. Se noi
facciamo le Finanziarie, dove speriamo di non spendere nell'anno
corrente per riportarle nell'anno dopo ed essere tutti felici in
Commissione perché "meno male che non me li hanno tolti" non
andiamo da nessuna parte.
Cantieri forestali. Ci sono delle risorse in più, ma attenzione
che la gente se prima prendeva 4.500 euro con la disoccupazione,
adesso ne prenderà 6 mila, e con 6 mila non vivi mica un anno. È
indubbio, è la giusta direzione quella, ma noi riteniamo che sia
assolutamente insufficiente. Noi non pensiamo che siano risorse
sufficienti a garantire almeno un salario dignitoso, e noi ci
auguriamo che almeno alle 120 giornate, o qualcosa del genere, ci
si avvicini perché almeno con queste e con la disoccupazione una
risposta di questo genere dovrebbe esserci.
Per quello che riguarda le società degli impianti a fune,
Assessore, ha fatto un passaggio nel riconoscere il ruolo
fondamentale per lo sviluppo del settore economico e turistico. Io
penso - parlando anche con l'Assessore Marguerettaz - che magari
qualche riflessione su cosa sta succedendo in giro per la Valle -
riferito alle piccole località, a quelle minori, dove si è deciso
di riequilibrare e diminuire i
deficit
, che poi erano
dell'ordine di 1 o 2 milioni - riguardo alla scelta di chiudere per
dei periodi gli impianti minori sta causando dei seri problemi,
perché le piccole realtà sono quelle che devono prendere una goccia
al giorno per far quadrare i bilanci. Noi rischiamo di far chiudere
delle attività nelle stazioni per seguire quell'
input
politico per cui bisogna risparmiare a tutti i costi.
Però siamo capaci di avere la stessa attenzione per tutti? Vale
a dire: le località piccole che rischiano di chiudere le attività,
o comunque di non avere più la sostenibilità economica, quei
settori che ho detto prima, che possono essere i Forestali, possono
essere altri, può essere il personale delle pulizie che abbiamo
ridotto a meno di 400 euro al mese, grazie agli appalti al massimo
ribasso. Se dobbiamo fare attenzione al settore in generale, lo
facciamo con tutti.
Non può esserci - e lo dico ad alta voce - solo l'isola felice
del Casinò, dove si ripiana
cash
. A mio parere, è ora di
fare un ripensamento di carattere generale su tutte le categorie in
difficoltà, su tutti i settori in difficoltà senza avere i primi
della classe. Certo, anche loro devono essere tutelati, anche loro
non devono perdere il posto di lavoro, ma non e sempre con il
metodo che abbiamo visto fino ad oggi.
Per quello che riguarda la ferrovia, io penso che la Finanziaria
che avete scritto gridi quantomeno allo scandalo, perché, a fronte
di una legge che abbiamo condiviso, mettere 500 mila euro per uno
studio - come lo ha definito lei - di fattibilità, io penso che sia
un po' riduttivo. Come potremmo essere forti con lo Stato, chiedere
finanziamenti, quando prevediamo 500 mila per uno studio di
fattibilità? Probabilmente ce lo rispediranno al mittente.
Per gli Enti locali, Assessore, volevo solo dirle che i 79
milioni che avete confermato, - penso che siate andati anche nella
direzione giusta di fare un po' di pulizia nelle leggi di settore,
per cui su questo dove c'è merito posso anche darvelo - volevo solo
dirle che è vero che l'Irpef è in diminuzione - l'ho detto prima -
ma attenzione: non scriva che il 95 viene normalmente destinato
alla distribuzione in favore degli Enti locali, perché il 95
percento dell'Irpef non sono 79 milioni. Siamo almeno corretti sui
dati e su come vengono scritti.
Per quello che riguarda i vitalizi, lei ci ha detto che è molto
facile fare proposte roboanti o quant'altro: non è che uno voglia
fare proposte roboanti, di certo noi crediamo che sia giunto il
momento che venga fatta chiarezza, soprattutto a livello di Stato,
per non porre nessun Consiglio regionale di fronte alle sue
difficoltà, ma venga fatta chiarezza. Crediamo anche che un segnale
in questa Finanziaria debba essere dato, ma non probabilmente
quello che avete inteso voi.
Per quello che riguarda invece la riscossione delle accise
arretrate, ha fatto un ottimo lavoro, non so se l'abbia fatto lei,
i tecnici o chi altri, ma dove c'è da dare merito, diamo merito
perché finalmente, anche se arriviamo dopo altri, ci siamo arrivati
ed è questo l'importante: riusciamo a farci riconoscere le accise
arretrate, tutto quello che riguarda il discorso dei trasferimenti
futuri. Però, tanto per essere chiari, in modo che non illudiamo i
cittadini valdostani, sono accise arretrate che sono già state
contabilizzate per quanto riguarda la Finanziaria regionale, per
cui non creano alcun valore aggiunto. Se non ci venivano date, era
eventualmente un danno.
Per quanto riguarda il Casinò, io trovo drammatico che lei non
abbia neanche ritenuto opportuno citarlo tra le società
partecipate. Il Casinò non viene nemmeno citato. Per cui, o è un
problema di cui ci si vergogna a parlare, oppure è un problema di
cui non si ha la soluzione. I casi sono due, per cui non se ne
parla. Quando c'è qualche problema, normalmente non se ne parla.
Sarebbe interessante capire, almeno in replica, qual è il suo
avviso di fronte a un piano di investimento da 80 milioni
approvato, almeno mi risulta, in quest'aula - poi posso sbagliare
di qualche milione - a fronte di 100 milioni di spese che ci
vengono chiesti in questo momento da parte della dirigenza del
Casinò. Non solo ci vengono chiesti, ci dicono che abbiamo
l'obbligo di ripianare, quando c'è un piano di investimenti da 80
milioni e qualcuno di sua iniziativa ha preso la briga di spenderne
40 in più su una società totalmente pubblica. Non lei, ci
mancherebbe, ma qualcuno che in questi anni ha gestito il Casinò.
Nella pubblica amministrazione se non vi sono risorse e si spende
di più, io chiedo un'azione di responsabilità su chi ha deciso
queste cose. Questo è il minimo nella pubblica amministrazione. Ma
qui non si può, è tabù. Adesso siamo di fronte a 64 milioni di
ricapitalizzazione per il 2017, di cui ben 24 milioni di imposte
anticipate inesigibili, quando per tre bilanci - almeno da quando
ci sono io - ho ripetuto che non avevano titolo per essere
iscritte, che non c'era un piano di prospettiva che portasse a un
utile. Improvvisamente adesso ci si rende conto che queste imposte
sono state iscritte esclusivamente per mascherare una necessità di
ricapitalizzazione precedente, perché si era già sotto il terzo.
Sarà interessante capire come intendete procedere, perché io
ricordo ai Valdostani che 60 milioni li avete messi anche nel 2014,
o meglio, li avete buttati nel 2014, perché con la
ricapitalizzazione del 2014 avete fatto nient'altro che sperperare
risorse, a mio avviso, a fronte di un piano di sviluppo, un piano
di organizzazione che non aveva veramente nulla.
La quotazione in Borsa di CVA. L'ho già detto nelle premesse,
noi riteniamo che la quotazione in Borsa di CVA è l'ultimo gioiello
che vi giocate, soprattutto l'ultimo gioiello che vi giocate sulla
pelle dei Valdostani, perché poi avremo solo più società che
generano dei debiti e nessun utile, vada fatto con cognizione di
causa, va capito in che settore vogliamo collocarlo. Non si è mai
vista una Finanziaria con tre righe che preveda il discorso di una
quotazione in Borsa di una società. Andate a vedere nel panorama,
sono oggetto di leggi particolari, dove si fissa il limite di
percentuale con cui si vuole mettere sul mercato, dove si fissa in
che settore uno vuole andarsi a collocare, un settore dove vengono
eventualmente sottoscritte azioni di un certo rango e di una certa
qualità. Questo non esiste. Noi con tre righe liquidiamo il
gioiello di famiglia. Non sappiamo cosa faremo di queste risorse,
non sappiamo come le utilizzeremo, probabilmente saranno utilizzate
per ripianare altri pozzi senza fine.
Concludo con il Defr, l'ultimo vero passaggio. Io stenderei un
velo pietoso su questo Defr: un documento che non conteneva nulla,
un documento vuoto. Chi l'ha scritto avrebbe dovuto redigere un
documento con decine di pagine, in cui si prevedeva il futuro,
eventualmente cosa volevamo fare delle società. Non si è scritto
nulla. Si sono volutamente trascurati i temi importanti. Si sono
scritte decisioni comuni, decisioni che a questo punto vengono
definite di routine. Non è un documento economico di programmazione
quello, Assessore. Glielo dico in tutta sincerità, vada a leggersi
gli altri. Le diamo probabilmente un
bonus
riferito al fatto
che è il primo che avete scritto, ma con questo io penso che la
pazienza sia finita: i
bonus
sono esauriti. Per cui,
Assessore - e mi rivolgo all'aula intera - probabilmente questa è
l'ultima occasione per dare un segnale diverso alla possibilità di
crescita per una Valle d'Aosta, in cui noi non ci rassegniamo a
morire lentamente di giorno in giorno. Noi crediamo che già a
partire da questa Finanziaria, una Finanziaria scritta in maniera
diversa, si possa sicuramente ripartire e dare sviluppo, slancio a
imprese, a società, a personale, a lavoratori, a giovani, a quelli
che in questo momento non hanno alcuna risposta.
Presidente -
Con questo intervento si concludono i lavori
mattutini. I lavori riprenderanno alle ore 15:30. Ricordo che è
scaduto il termine per la presentazione degli emendamenti, pertanto
ci rivediamo nel pomeriggio.
La seduta si conclude alle ore 13:09.
