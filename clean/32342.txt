Classificazione
AMBIENTE
Stoccaggio e smaltimento rifiuti



Oggetto del Consiglio n. 1117 del 24 marzo 2010 - Resoconto
OGGETTO N. 1117/XIII - Ulteriori determinazioni in merito
alle azioni finalizzate all'attuazione e revisione del piano
regionale di gestione dei rifiuti di cui alla l.r. 31/2007, con
particolare riferimento al sistema di trattamento finale dei
rifiuti.
Il Consiglio
Richiamati:
- il decreto legislativo 3 aprile 2006, n. 152 "Norme in
materia ambientale";
- la legge regionale 3 dicembre 2007, n. 31 "Nuove
disposizioni in materia di gestione dei rifiuti" e successive
integrazioni e modificazioni;
- il Piano regionale di gestione dei rifiuti approvato con
propria deliberazione n. 3188/XI del 15 aprile 2003;
- la propria deliberazione n. 639/XIII del 25 giugno 2009
"Determinazioni in merito alle azioni finalizzate all'attuazione e
revisione del piano regionale di gestione dei rifiuti di cui alla
l.r. 31/2007, con particolare riferimento al sistema di trattamento
finale dei rifiuti";
Preso atto che, con propria deliberazione n. 639/XIII, il
Consiglio regionale ha deciso di:
- propendere per una valorizzazione energetica dei rifiuti
tenuto conto delle risultanze dello Studio comparativo e dei
relativi successivi approfondimenti effettuati anteriormente al
corrente anno;
- non procedere al momento alle operazioni di smantellamento
della discarica controllata di Brissogne in considerazione del
fatto che l'azione di contenimento degli impatti connessi con la
discarica stessa può essere attuata ricorrendo a tecniche di messa
in sicurezza senza attivare un "landfill mining" con il conseguente
avvio dei rifiuti estratti ad un impianto di
termovalorizzazione;
- avviare la sperimentazione di tecnologie innovative per la
produzione di un combustibile da rifiuto (CDR) di alta qualità da
destinare alla valorizzazione energetica anche in impianti di
cogenerazione e di teleriscaldamento che possano garantire un
ulteriore contenimento dell'impatto ambientale su scala
regionale;
- potenziare le attività finalizzate a perseguire livelli
importanti di raccolta differenziata anche volte a migliorare i
quantitativi e soprattutto la qualità delle singole frazioni in
accordo con le autorità di sotto-ambito;
- avviare un piano di azioni volte alla riduzione e
prevenzione nella produzione dei rifiuti;
- proseguire in azioni di informazione e sensibilizzazione
dell'utenza;
Considerato che:
- in esecuzione di quanto previsto dal Consiglio regionale in
merito all'avvio di una sperimentazione di tecnologie innovative
per la produzione di un combustibile da rifiuto (CDR) di alta
qualità da destinare alla valorizzazione energetica, la Giunta
regionale, con deliberazione n. 1502 del 29 maggio 2009, ha
affidato all'ing. Diana Cout, di Aosta, un incarico professionale
per fornire supporto tecnico alle strutture competenti
dell'Assessorato territorio e ambiente nell'individuazione e
nell'analisi delle migliori tecnologie innovative per la
realizzazione di impianti di pre-trattamento finalizzati alla
produzione di CDR di qualità ad oggi esistenti ed, in particolare,
nella prima fase dell'incarico procedere a:
- l'individuazione delle esperienze più significative e
rapportabili alla realtà valdostana;
- la predisposizione delle relative schede
tecnico-economiche;
- eventuali soluzioni integrate nell'ambito del ciclo dei
rifiuti;
- la consulente incaricata ha provveduto a inoltrare la
documentazione tecnica dalla quale emerge che, relativamente
all'obiettivo inerente all'individuazione di soluzioni innovative
di trattamento dei rifiuti con le tecnologie per la produzione di
CDR di qualità, le soluzioni tecniche individuate non consentono di
chiudere il ciclo della valorizzazione energetica nella Regione;
percorso, peraltro, indicato come indispensabile dalla stessa
consulente e condiviso dalle strutture regionali competenti e
dall'Agenzia per la protezione dell'ambiente (ARPA) della Valle
d'Aosta;
- a seguito delle risultanze non positive emerse nella prima
fase della rassegna sulle tecnologie per la produzione di CDR di
qualità, le strutture competenti dell'Assessorato territorio e
ambiente, in data 10 agosto 2009, hanno quindi dato mandato alla
consulente di procedere con un ulteriore approfondimento, sempre
orientato verso soluzioni innovative, finalizzate
all'individuazione di tecnologie idonee a garantire da una parte un
ulteriore contenimento dell'impatto ambientale su scala regionale e
dall'altro la valorizzazione energetica dei rifiuti;
- sulla base dell'ulteriore ricognizione eseguita dalla
consulente, i cui risultati sono stati illustrati alle strutture
competenti dell'Assessorato territorio e ambiente e dell'ARPA in
data 3 settembre 2009, sono state individuate due categorie di
tecnologie rappresentate, da una parte, da soluzioni innovative che
hanno applicazione in campo industriale (pirolisi e gassificazione)
riscontrabile in diverse nazioni, e dall'altra, da una serie di
soluzioni fortemente innovative, ma ancora in fase di
sperimentazione, che non hanno ancora trovato sbocco in
applicazioni impiantistiche a livello industriale o
semi-industriale;
- dalla ricerca effettuata della consulente incaricata,
risulta che vi è la possibilità di indirizzarsi verso sistemi di
trattamento dei rifiuti innovativi basati su un'unica tecnologia di
pirolisi e gassificazione, per la realizzazione in Valle d'Aosta di
un impianto che consenta nell'immediato di trovare soluzione al
problema del trattamento dei rifiuti;
- che risulta comunque opportuno fin d'ora esplorare sistemi
di trattamento ancora ad uno stadio di semplice sperimentazione che
potrebbero trovare in un futuro prossimo, ma non immediato,
applicazioni industriali;
Preso pertanto atto delle risultanze delle indagini
conoscitive necessarie all'individuazione del sistema più
innovativo tra le tecnologie di produzione di CDR di qualità,
eseguite in esecuzione di quanto stabilito al numero 3) del
dispositivo della propria deliberazione n. 639/XIII, che hanno
interessato sia gli impianti di produzione di CDR o di CDR di
qualità elevata sia gli ulteriori sistemi innovativi che permettano
di trattare il rifiuto, valorizzandone la componente energetica,
garantendo un ulteriore contenimento dell'impatto ambientale su
scala regionale e la riduzione dei sottoprodotti da inviare alla
discarica, dalle quali emerge che:
- non è perseguibile attivare una sperimentazione su
tecnologie innovative di produzione di CDR di qualità dei rifiuti,
in quanto i sistemi riportati nell'indagine sono costituiti in
larga misura da tecnologie consolidate ma non certo innovative,
mentre le poche soluzioni che presenterebbero i requisiti di una
proposta innovativa per avviare una sperimentazione non risultano
essere ad oggi sufficientemente affidabili e comunque tali da
consentire in tempi contenuti un'applicazione su scala industriale
in Valle d'Aosta;
- vi è per contro la possibilità di individuare una soluzione
per il trattamento dei rifiuti urbani indifferenziati nella Regione
ricercandola fra i sistemi innovativi, ma già realizzabili a scala
industriale, che permettano di trattare il rifiuto valorizzandone
la componente energetica attraverso impianti di pirolisi e
gassificazione, in condizioni sicuramente meno impattanti rispetto
ai sistemi tradizionali e rapportabili alla dimensioni della
Regione in termini di quantità di rifiuti da trattare;
- permane in ogni caso l'opportunità di avviare
contestualmente all'individuazione di una soluzione tecnologica che
consenta di trattare e di smaltire i rifiuti prodotti nella Regione
pur nei limiti previsti dall'articolo 211, della Parte IV del
d.lgs. 152/2006, la sperimentazione di tecnologie particolarmente
innovative in considerazione del fatto che il settore del
trattamento dei rifiuti è in forte evoluzione e sono in corso,
ancorché in fase iniziale, applicazioni a livello sperimentale che
potrebbero risultare interessanti in un prossimo futuro;
Dato atto che, per quanto riguarda le ulteriori decisioni
assunte con propria deliberazione n. 639/XIII, consistenti
in:
- potenziare le attività finalizzate a perseguire livelli
importanti di raccolta differenziata anche volte a migliorare i
quantitativi e soprattutto la qualità delle singole frazioni in
accordo con le autorità di sotto-ambito;
- avviare un piano di azioni volte alla riduzione e
prevenzione nella produzione dei rifiuti;
- proseguire in azioni di informazione e sensibilizzazione
dell'utenza,
è confermata l'opportunità di procedere in tal senso, in
coerenza anche con la nuova direttiva europea 2008/98/CE, dando
atto che alcune importanti iniziative sono già state assunte
dall'Assessorato territorio e ambiente in occasione della settimana
europea per la riduzione dei rifiuti (European Week for Waste
Reduction - EWWR, dal 21 al 29 novembre 2009 con il supporto del
programma della Commissione Europea LIFE+);
Ritenuto quindi opportuno rideterminare in parte gli
orientamenti per la definizione del nuovo sistema di trattamento
dei rifiuti in Valle d'Aosta finalizzati all'adeguamento del Piano
regionale di gestione dei rifiuti approvato con propria
deliberazione n. 3188/XI del 15 aprile 2003, previsto dalla legge
regionale 3 dicembre 2007, n. 31 "Nuove disposizioni in materia di
gestione dei rifiuti", assunti con la deliberazione n.
639/XIII;
Richiamata la deliberazione della Giunta regionale n. 3830 in
data 30 dicembre 2008 concernente l'approvazione del bilancio di
gestione, per il triennio 2009/2011, con attribuzione alle
strutture dirigenziali di quote di bilancio e degli obiettivi
gestionali correlati di disposizioni applicative;
Visto il parere favorevole rilasciato dal Direttore della
Direzione ambiente, ai sensi del combinato disposto degli articoli
13, comma 1, lettera e), e 59, comma 2, della legge regionale 23
ottobre 1995, n. 45, sulla legittimità della presente
deliberazione;
Visto il parere della III Commissione consiliare
permanente;
Con l'emendamento della III Commissione consiliare
permanente;
Delibera
1) di rideterminare le azioni finalizzate all'attuazione e
revisione del Piano regionale di gestione dei rifiuti, approvato
con propria deliberazione n. 3188/XI, del 15 aprile 2003, con
particolare riferimento al sistema di trattamento finale dei
rifiuti, previsto dalla legge regionale 3 dicembre 2007, n. 31
"Nuove disposizioni in materia di gestione dei rifiuti", assunti
con propria deliberazione n. 639/XIII, del 25 giugno 2009, come
segue:
- confermare l'opportunità di avviare un piano di azioni
volte alla riduzione e prevenzione nella produzione dei
rifiuti;
- confermare la necessità che siano potenziate le attività
finalizzate a perseguire livelli importanti di raccolta
differenziata da avviare al recupero e anche volte a migliorare i
quantitativi e soprattutto la qualità delle singole frazioni in
accordo con le autorità di sotto-ambito;
- confermare l'obiettivo della valorizzazione energetica dei
rifiuti urbani indifferenziati da attuarsi attraverso la ricerca,
mediante procedura ad evidenza pubblica, di un sistema di pirolisi
e gassificazione, che permetta di trattare il rifiuto
valorizzandone la componente energetica in condizioni tali da
garantire un contenimento dell'impatto ambientale su scala
regionale e la riduzione dei sottoprodotti da conferire in
discarica;
- confermare l'opportunità di avviare, contestualmente
all'individuazione di una soluzione tecnologica che consenta di
trattare e smaltire i rifiuti prodotti nella Regione, una o più
sperimentazioni di tecnologie particolarmente innovative pur nei
limiti previsti dall'articolo 211, della Parte IV del d.lgs.
152/2006, in considerazione del fatto che il settore del
trattamento dei rifiuti è in forte evoluzione e sono in corso,
ancorché in fase iniziale, applicazioni a livello sperimentale che
potrebbero risultare interessanti in un prossimo futuro, e che, per
tali sperimentazioni, si provveda secondo le modalità già
individuate con propria deliberazione n. 639/XIII;
- proseguire in azioni di informazione e di sensibilizzazione
dell'utenza;
2) di dare mandato alla Giunta regionale e all'Assessore
competente di procedere all'avvio delle procedure amministrative
finalizzate all'adeguamento del Piano regionale di gestione dei
rifiuti, ai fini della successiva approvazione in Consiglio
regionale, in conformità a quanto previsto dalla legge regionale
31/2007, secondo gli orientamenti espressi nella presente
deliberazione;
3) di stabilire che, ai fini dell'individuazione della nuova
tecnologia di trattamento dei rifiuti, siano avviate da parte delle
strutture regionali competenti le necessarie procedure ad evidenza
pubblica, tenendo conto della particolarità della tecnologia da
individuare e dell'opportunità di ricorrere al partenariato tra
pubblico e privato per la realizzazione delle opere necessarie
garantendo un giusto equilibrio dei costi e delle ricadute in
termini tariffari sui cittadini valdostani.
Président
- La parole à l'Assesseur au territoire et à
l'environnement, Manuela Zublena.
Zublena (UV)
- Grazie, Presidente. Siamo oggi chiamati ad
assumere una decisione che concerne uno dei temi ambientali più
importanti del mondo industrializzato: si tratta della gestione del
ciclo dei rifiuti, tema che per il prossimo futuro per la nostra
Regione assumerà una portata particolarmente rilevante in ragione
almeno di due motivi: il primo è la specificità del nostro
territorio di montagna, che offre una scarsa disponibilità di
spazi; dall'altro proprio questa sua specificità richiede e pone
una domanda elevata di qualità ambientale. Si tratta oggi di tirare
le fila di un percorso decisionale ormai avviato da parecchi anni,
dal 2005, che ha visto il susseguirsi di una serie di fasi di
approfondimento per il successivo affinamento della scelta.
Non intendo naturalmente ripercorrere tutto il lungo lavoro
svolto, ma voglio richiamare sinteticamente i principi che hanno
caratterizzato questo percorso. Molti sono i documenti
tecnico-scientifici di approfondimento svolti, molti e numerosi
sono i dati e le informazioni che costituiscono oggi la base su cui
si concretizza la decisione finale; molti soggetti hanno
contribuito a questo percorso: istituzioni scientifiche, enti di
ricerca, università, enti di controllo ambientale, professionisti,
la commissione consiliare competente, i cittadini, sia in forma
singola che associata, e nell'ultimo anno anche l'Osservatorio
regionale dei rifiuti. Tutti questi soggetti, con diverse modalità
di espressione e di partecipazione, con la produzione di documenti
tecnici, oppure di valutazioni, o di opinioni hanno dato il loro
contributo alla formazione della scelta.
Questi gli elementi principali che hanno guidato verso la scelta
dello scenario di gestione dei rifiuti: innanzitutto la
compatibilità con le azioni di gestione indicate dall'Unione
europea, che hanno l'obiettivo principale di ridurre i quantitativi
di rifiuto indifferenziato da sottoporre a trattamento finale,
attraverso le azioni di prevenzione nella produzione di rifiuti,
quindi riuso, riciclo, recupero, eccetera. Secondo elemento, che è
conseguente: la garanzia di flessibilità e modularità del processo
per adattarsi ai quantitativi che effettivamente saranno prodotto
di rifiuto e soprattutto alla loro riduzione perseguita e attesa.
Altro elemento: riduzione degli impatti sull'ambiente attraverso la
riduzione delle emissioni di agenti inquinanti prodotti dai
trattamenti dei rifiuti. Questa è una delle ragioni che ci ha
condotto a riconsiderare il progetto di realizzazione di un
termovalorizzatore, dimensionato per trattare un quantitativo pari
a circa il doppio dei rifiuti quotidianamente prodotti, dove la
metà del combustibile necessario sarebbe provenuta dalla
coltivazione della discarica esistente, da cui estrarre il rifiuto
stoccato. Altro elemento: la minimizzazione della produzione di
scorie da conferire in discarica. Ancora: la riduzione degli
impatti, che non sottovaluterei, anche dal punto di vista
paesaggistico e dell'occupazione del suolo attraverso il
contenimento delle dimensioni degli impianti e delle discariche,
credo sia inutile sottolineare come nel nostro territorio di alta
montagna sia importante il risparmio e l'ottimizzazione nell'uso
del suolo; la valorizzazione energetica a vantaggio della
collettività, come previsto dalla legge regionale in materia di
rifiuti; la riduzione dei tempi di costruzione, di messa in opera e
di avviamento degli impianti, tenuto conto della capacità residua
della discarica di Brissogne, anche al fine di pervenire
all'utilizzo della discarica come sistema residuale, così come è
stato sottolineato anche stamani in occasione dell'interpellanza
del Partito Democratico; garanzia di costi che siano coerenti con
le migliori tecnologie disponibili sia rispetto alla realizzazione
dell'impianto che alla gestione.
In ultimo si conferma qualificante la decisione di chiudere il
ciclo di trattamento dei rifiuti in regione, in Valle d'Aosta, che
fra l'altro è un ulteriore obiettivo previsto dalla legge sui
rifiuti, che solo 3 anni fa questa Assemblea ha adottato. Una
volontà politica che condivido, che esprime l'assunzione di
responsabilità del problema di gestione dei rifiuti dalla
produzione sino allo smaltimento finale. Ritengo che non sia
responsabile allontanare da noi il problema e trasferirlo ad
un'altra comunità, credo piuttosto importante ricercare in loco la
soluzione migliore sia dal punto di vista ambientale che sociale.
Farsi carico di questa responsabilità comporta una maggiore e
concreta volontà di portare a buon fine le azioni di riduzione e di
differenziazione dei rifiuti, che spettano al singolo individuo,
perché il miglioramento produce degli effetti tangibili e
percepibili, così come anche un ipotetico non raggiungimento
evidenzierebbe immediatamente una ricaduta negativa. Sono convinta
che questa scelta consenta anche di non essere dipendenti da
soggetti e fattori esterni, che detterebbero le condizioni sia in
termini economici che operativi. Il nostro scenario al contrario
non è soggetto a momenti congiunturali o a regole di mercato, ma
garantisce pieno controllo e stabilità al sistema.
Con questi indirizzi il lavoro svolto dai tecnici ha condotto
all'individuazione di uno scenario, che è quello fondato su sistemi
cosiddetti "a caldo" di pirolisi e gassificazione; non richiamo i
passaggi tecnico-amministrativi fatti fin qui, credo che questi
siano stati oggetto di un ampio confronto e approfondimento nella
III Commissione e soprattutto tutti i documenti sono disponibili al
cittadino attraverso il sito. Certo, ogni scelta comporta vantaggi
e svantaggi; questa scelta si configura come quella che meglio
risponde agli obiettivi che ci si è posti allo stato attuale delle
conoscenze tecnologiche e scientifiche. Si tratta dunque di tener
conto di una molteplicità di esigenze, di condizioni, di previsioni
di scenari e questa soluzione ci viene indicata come quella che, in
base al mondo tecnologico e scientifico, allo stato attuale delle
conoscenze, meglio interpreta e ottimizza l'insieme di tali
condizioni. Anche l'opinione pubblica si è mostrata attenta su tale
argomento e questo è un fatto certamente positivo, perché esprime
una forte sensibilità in materia ambientale, sensibilità che appare
in crescita negli ultimi anni su una tematica che rappresenta una
delle sfide principali per il futuro. Il lungo confronto su questo
tema è stato possibile grazie agli incontri pubblici, alle
discussioni nelle sedi istituzionali (la commissione, il CPEL,
l'Osservatorio regionale dei rifiuti, alla diffusione dei documenti
tramite Web) e ha portato ad un'analisi critica delle soluzioni, da
cui emerge però una netta esigenza di decisioni che non lascino
spazio ad incertezze e rappresentino una decisa presa in carico del
problema, pur andando verso il futuro nella scelta di tecnologie
innovative che si collocano però nel solco degli indirizzi
proposti.
Président
- La discussion générale est ouverte.
La parole au Conseiller Prola.
Prola (UV)
- Grazie, Presidente. Il dibattito che mi ha
personalmente coinvolto in III Commissione è stato sicuramente
interessante, per certi versi è stato uno stimolo per
approfondimenti particolari su una materia della quale mi sento
principalmente un profano e povero di conoscenze specifiche. È
stato un lavoro importante ed è un lavoro che ha coinvolto tutti i
commissari in maniera responsabile. Detto questo, però, per la
responsabilità che ognuno di noi ha nello svolgere il proprio ruolo
verso i cittadini su una materia delicata e sensibile come quella
dello smaltimento dei rifiuti, particolarmente problematica per i
risvolti che ha sotto il profilo sociale, sanitario ed economico,
faccio alcune considerazioni. Non c'è dubbio che la produzione
artificiale umana abbia raggiunto negli ultimi decenni livelli mai
raggiunti prima, ma la quantità e la qualità di tali produzioni ha
creato impatti evidenti a tutti in termini di inquinamento, di
perdita di risorse, di alterazione di equilibri ambientali e di
danni alla salute. Il fiorire dello sviluppo e del progresso ha
fatto perdere di vista sia i limiti delle risorse disponibili che
l'irreversibilità e la precarietà dei processi naturali. Anche noi
siamo consapevoli dell'enorme importanza che le scelte che vengono
adottate in questa materia ricadono sulla qualità della vita dei
cittadini e quindi di tutti, noi compresi.
Sembra una banalità quello che dico, ma dai toni e delle
considerazioni che a volte vengono fatte dai vari comitati
popolari, da alcune forze politiche le nostre decisioni sembrano
sempre calate dall'alto da non so chi e non vengono assunte con le
dovute attenzioni verso le ricadute che tali decisioni possono
avere per la nostra comunità. Evidentemente sono falsità visto il
resoconto delle attività che il precedente Consiglio, la Giunta
regionale precedente e quella attuale hanno svolto dal 2003, dove
si evidenziano le varie azioni attivate, i cambiamenti di scenario
adottati, dopo i vari confronti tecnici e politici affrontati in
tutte le sedi, compresi i dibattiti pubblici, la bonifica della
discarica, l'inceneritore, i cambiamenti di scenario... vi ricordo
il cambiamento di scenario adottato da questa Giunta regionale, che
deriva appunto da un'approfondita riflessione sulle conseguenze
della bonifica della discarica. Posso tranquillamente affermare ora
che siamo giunti al capolinea: dobbiamo decidere, la politica deve
assolutamente assumersi le proprie responsabilità. Qualsiasi
decisione che assumeremo porterà intrinsecamente aspetti in parte
positivi e in parte negativi, ma una cosa è certa: necessiterà di
tempi e di organizzazione per la preparazione degli appalti, per le
necessarie autorizzazioni, per il cronoprogramma dei lavori, per il
reperimento delle risorse, che sembra un problema secondario, ma
che credo al contrario sia anche questo un elemento che richiede le
analisi necessarie e quindi la sua tempistica è da considerare. Il
tempo è scaduto e la decisione deve essere presa; siamo sommersi da
una montagna di rifiuti che cresce ogni anno ed è alimentata da una
valanga di pattume, che ogni giorno esce da case e uffici di tutta
la Valle. Una quantità che ormai ha superato in modo stabile la
soglia delle 100.000 tonnellate annue, in 20 anni i valdostani
hanno raddoppiato la quantità di produzione pro capite (6 quintali)
ed è questo il nodo principale a cui tutti noi dobbiamo porre
rimedio: diminuire la quantità di rifiuto!
Noi in questo momento stiamo affrontato il problema a valle
della trasformazione del rifiuto: differenziata, TMB (trattamento
meccanico biologico), inceneritore, gassificatore, pirolisi; prima
o poi tutti i decisori saranno costretti ad analizzare anche il
primo passaggio, l'atto in discussione oggi riporta negli obiettivi
proprio un piano di azioni volte alla riduzione dei rifiuti e
prevenzione della produzione dei rifiuti, questo implicherà
decisioni, modulazioni conseguenti che esulano in parte anche dalle
nostre possibilità. Evidentemente nessuno sarebbe disposto a
tornare all'età della pietra e neppure a livello di sviluppo di
solo 50 anni fa, pertanto la soluzione sta nel realizzare una
produzione artificiale responsabile, di cui siamo in grado di
valutare e prevenire gli effetti rilevanti e irreversibili. Una
produzione responsabile richiede non solo migliori conoscenze
scientifiche, indispensabili per assumere decisioni, ma anche una
nuova cultura della decrescita, un forte impegno morale e una
maggiore responsabilità personale ed operativa dei propri doveri.
Doveri e responsabilità che sono alla base anche della seconda
azione prevista nella delibera del Governo regionale: raggiungere
importanti livelli di raccolta differenziata con annesso
compostaggio domestico, nel 2008 siamo arrivati al 40 percento di
differenziata. Vi è stato sicuramente da parte degli enti locali un
forte impegno finanziario e organizzativo, ma è ancora
insufficiente e necessita di ulteriori sforzi per intercettare
tutto il possibile, per raggiungere gli obiettivi che ci siamo
posti e che sono previsti dalla legislazione nazionale e
comunitaria. Per adesso ci limitiamo a riparare i danni, perché i
rifiuti non li possiamo nascondere o sotterrare, come abbiamo fatto
finora, o utilizzare fantastici scenari di riduzione non supportati
da dati oggettivi e reali e basati su ipotetici e quanto meno non
reali risultati da ottenere con l'aumento della raccolta
differenziata.
In commissione ho sentito diversi interlocutori: dai tecnici
incaricati dal Governo regionale ai vari comitati popolari, un'idea
me la sono fatta. Certo, i vari scenari presentati anche molto bene
da Legambiente e dai vari comitati si possono condividere
teoricamente, ma i numeri sono troppo belli, fantasticamente belli,
ottimisticamente belli, ma poco reali. Scenari che ipotizzano tempi
brevi a fronte di numeri che è razionalmente impossibile ottenere
se non attraverso tempi medio-lunghi, con un forte impegno e un
lavoro culturale di convincimento sulla popolazione. Il trattamento
meccanico biologico che viene riproposto continuamente è
sicuramente una tecnologia interessante, ma non adatta alla nostra
realtà: necessita di una linea complessa ad elevato contenuto
tecnologico, determina un impegno gestionale rilevante per il suo
funzionamento ed il controllo del processo registra un notevole
consumo elettrico e idrico; questo lo si può rilevare anche per
tutte le altre soluzioni innovative che oggi sono in discussione.
Il presupposto più penalizzante è che il trattamento meccanico
biologico necessita di spazi importanti: dai dati della relazione
di gennaio 2009 almeno 20.000 metri quadri per un trattamento di
solo 11.000 tonnellate di rifiuti; se lo triplichiamo, abbiamo
bisogno di 60.000 metri quadri. Inoltre abbiamo un aggravio
economico ambientale che deriva dalla presenza di un complesso
sistema di trasporti per il funzionamento dell'intero sistema. Il
trattamento meccanico biologico è un sistema di pre-trattamento dei
rifiuti, che origina due frazioni: la frazione umida,
compost
, e il residuo secco. Nei dati raccolti nella visita
che abbiamo effettuato a Malagrotta abbiamo visto che il CDR-Q
(combustibile da rifiuto di qualità prodotto) è il 30-35 percento
del tal quale, quindi ne deriva la necessità di ricorrere ad una
soluzione esterna per il trattamento del rifiuto secco leggero, in
quanto non abbiamo le quantità necessarie per trattare il CDR in
loco. Del resto cosa ne facciamo? Già avendo solo da trattare gli
attuali rifiuti verdi che sono circa 8.000 tonnellate, nella
migliore delle ipotesi avremmo 2.500 tonnellate di
compost
da smaltire in almeno 150 ettari di terreno. Il
compost
deve
essere di ottima qualità, altrimenti agronomicamente crea danni,
non è un fertilizzante. Sulle superfici agricole e foraggiere è
impossibile smaltirlo - un settore agricolo dove abbiamo già i
nostri problemi a smaltire il letame prodotto dalle aziende stesse
-, può essere impiegato per lo smaltimento nel settore dei
ripristini ambientali, come ammendante agricolo, chiaramente con le
dovute cautele vista la composizione nutritiva. È un ottimo
elemento per aumentare la lavorabilità del terreno, apporta le
migliori caratteristiche fisiche e chimiche, ma è un ammendante,
non è un fertilizzante. Abbiamo bisogno di almeno 6.000 tonnellate
di materiale ligneo per far funzionare in maniera corretta il
digestore per produrre biogas, quindi il rendimento energetico del
processo è variabile e dipende dalla frazione biodegradabile.
Questi sono elementi già conosciuti e già discussi e trattati nella
relazione dei tecnici incaricati, ma mi sembrava opportuno
ribadirli vista la continua insistenza a riproporli.
La commissione ha analizzato e approfondito vari aspetti che
abbiamo sentito dall'Assessore e che sentiremo credo dal Presidente
della commissione; quali sono le necessità alle quali non possiamo
rinunciare, quali sono le priorità che assegniamo ai vari elementi
per prendere una decisione? Ebbene la flessibilità della soluzione
è un elemento essenziale. Abbiamo la necessità di smaltire rifiuti
ospedalieri (500 chili l'anno), i fanghi di depurazione (7.375
chili l'anno), le carogne di piccoli animali, tutte operazioni che
al momento hanno un costo non indifferente sulla collettività.
Abbiamo bisogno, per non appesantire i costi sui cittadini, di un
sistema che deve essere efficace nei suoi rendimenti energetici,
quindi avere un bilancio costi-benefici positivo rispetto ad altre
tecnologie. Le emissioni ambientali devono essere ridotte al di
sotto dei limiti di legge in maniera importante, le scorie devono
essere ridotte, perché abbiamo fame di spazi, non possiamo
permetterci altri spazi da dedicare a discariche; le scorie inoltre
devono avere la possibilità di recupero. La tempistica che deve
essere comunque limitata nel medio periodo, altrimenti rischiamo
davvero problematiche decisamente negative. Gli spazi, il contesto
ambientale e la "taglia" della soluzione ambientale devono essere
adattatati alla nostra realtà. Infine l'affidabilità del sistema
processistico: non possiamo avere ulteriori elementi di
insicurezza, non possiamo avere altri tempi da dedicare a questi
aspetti. Bene, la gassificazione è la soluzione che più ci
convince: nasce da un'evoluzione del processo di combustione
tradizionale sotto la spinta di tipo ambientale, riassume parecchi
degli elementi a noi fondamentali: la taglia modulare è adattata
alla nostra quantità di rifiuti da smaltire, moduli da 50-60.000
tonnellate; la flessibilità offre l'opportunità di introdurre tutti
i rifiuti, fanghi, rifiuti ospedalieri, piccole carogne di animali,
necessita di un semplice sistema di triturazione o di essiccazione
a seconda dei casi; il rendimento e la valorizzazione energetica
inferiore sicuramente ai sistemi tradizionali, ma comunque sempre
con rese intorno al 16 percento attraverso l'utilizzo di syngas,
gas depurato per la produzione di energia elettrica; la qualità
delle emissioni finali, visto anche il minor volume di emissioni da
trattare, visto che parliamo di gas, non parliamo di solido che
viene bruciato, ha migliori risultati, i dati forniti dal complesso
di Malagrotta sono decisamente rassicuranti, non ve li sto ad
elencare, ma sicuramente furani e diossine, per citare un esempio,
sono ridotti al minimo: sono al di sotto del 99 percento dei limiti
di legge; le scorie sono decisamente inferiori ad un processo
tradizionale: parliamo di 10-12 percento, con la possibilità di
ottenere una scoria vetrificata che presenta ottime caratteristiche
di inerzia chimica, quindi alta suscettibilità di utilizzarla con
un materiale secondario, di riutilizzarlo. L'impianto visto a
Malagrotta non necessita di spazi amplissimi e la tempistica può
essere ridotta a tempi ragionevoli, che ora diventano elemento
essenziale e fondamentale per decidere. L'affidabilità, perché si
continua a parlare di sperimentazione: 125 impianti funzionanti in
Giappone, parecchi impianti funzionanti in Europa, in Germania, in
Norvegia, impianti che verranno costruiti in Inghilterra, Cannes,
Nizza, Trento, che sono in fase di predisposizione di bando, quindi
tanti si stanno orientando su questo tipo di tecnologia. Credo che
non si possa parlare di sperimentazione solo perché in Italia c'è
un solo impianto funzionante! Concludo confermando che giustamente
dobbiamo adottare ogni cautela di fronte ai nuovi processi
tecnologici, che potrebbero dare origine a potenziali rischi, ma
neanche negare l'evidenza dei dati scientifici che sono a
disposizione di tutti e portano in questo momento vari Paesi ad
adottare tale tipo di soluzione. Grazie.
Président
- La parole au Conseiller Donzel.
Donzel (PD)
- Egregio Presidente, cari colleghi, intanto
è chiaro che siamo di fronte ad una rideterminazione di una
delibera presa 10 mesi fa e di questo bisogna prendere atto, ossia
che dopo 10 mesi di riflessione in qualche modo si ritiene di
cambiare idea. La nostra preoccupazione in questo senso l'abbiamo
già espressa questa mattina, la preoccupazione cresce perché se
insieme ad altre componenti vicine alle tematiche ambientali e poi
insieme a tutto questo Consiglio regionale abbiamo deciso di
accantonare l'ipotesi dell'inceneritore, di accantonare l'ipotesi
di bonificare con l'inceneritore la discarica - cosa che ritengo
una grande vittoria di tutti i valdostani che ci tengono
all'ambiente -, dopo quell'episodio ci siamo persi, perché abbiamo
ottenuto un successo e poi abbiamo cominciato una disquisizione
infinita su quelle che dovevano essere le diverse forme per
riuscire a risolvere il problema dei rifiuti.
Ogni associazione quindi... per fortuna che di tecnologie ce ne
sono una decina, perché se ce n'erano 100, c'erano 100 ipotesi...
ognuno cerca di "tirare l'acqua al suo mulino" su quella che è
l'ipotesi migliore, più valida, eccetera. Non sono innamorato di
nessuna tecnologia, penso che bisogna trovare la soluzione migliore
per la Valle d'Aosta in questo particolare momento storico, non
quella che sarà da qui a 20 anni o quella che andava bene 10 anni
fa, dobbiamo decidere adesso con numeri e calcoli legati alla
situazione attuale. Mi piace di quello che ha detto l'Assessore il
fatto che la chiusura del ciclo debba essere fatta in Valle
d'Aosta, di questo sono convinto: è un atto di responsabilità di
questa comunità, non possiamo decidere di scaricare i nostri
rifiuti, magari depurati o bonificati, presso qualche altra
comunità, perché se tutti fanno così, il più forte, il più potente,
il più ricco economicamente va a depositare i suoi rifiuti in
Bielorussia, Romania... lo abbiamo fatto anche noi italiani, per
capirci, così va il mondo. Se riusciamo quindi, come atto di
responsabilità di una Regione ricca, a gestire in modo responsabile
la produzione crescente di rifiuti, questo è un fatto assolutamente
importante, sul quale dobbiamo lavorare tutti insieme.
Resta per me un grosso problema: i tempi tecnici di
realizzazione di qualsiasi soluzione, compresa quella che viene
proposta adesso con una certa enfasi, anche se devo riconoscere al
collega Prola tutta una serie di dati che sono quelli che in
commissione sono stati presentati e che si possono assolutamente
condividere... i tempi tecnici di realizzazione di quest'opera non
sono così banali: parliamo di anni per arrivare alla messa in
funzione. Cosa succederà in questi 3 anni? Crescerà la discarica e
questo mi preoccupa, perché non vorrei che questa crescita
selvaggia della discarica possa di nuovo rimettere in moto un'altra
idea, ossia che dobbiamo bonificare la discarica e magari qualcuno
possa anche pensare che un certo moderno gassificatore possa anche
svolgere questo... spero che non si torni a pensare cose di questo
tipo e si cerchi di gestire in modo serio il problema dei
rifiuti.
Altra questione è che chiaramente tutte le tecnologie nuove si
sono anche adattate ad attrarre ovviamente gli acquirenti di queste
tecnologie, quindi oggi non si va più in una zona dove viene
presentata una tecnologia dei rifiuti e si incontra magari
fanghiglia o situazioni sgradevoli; presto diventeranno luoghi di
vacanza, luoghi come le terme, i gassificatori, ossia tipo
Malagrotta, eccetera, ci sono gli alberelli, c'è tutto bello. Non
facciamoci però neanche affascinare da queste cose, si tratta
sempre di luoghi dove vengono portati e vengono smaltiti dei
rifiuti, non confondiamo la gradevolezza del sito con il
significato di questa cosa.
Rispetto alla deliberazione, la cosa che mi interessa precisare
è che ormai abbiamo condiviso - penso tutte le forze politiche ed
ambientali - una serie di parole d'ordine: bisogna ridurre i
rifiuti e fare la raccolta differenziata, bisogna fare il
compostaggio domestico; poi alla fine quel residuo, che però non è
un piccolo residuo, ma è un'enormità di rifiuti, bisogna
gestirlo.
Vorrei tornare a monte, su quelle tre cose che ormai diamo per
scontato: certo, bisogna ridurre i rifiuti, fare la raccolta
differenziata e il compostaggio domestico, ma guardate che queste
tre cose non vanno assolutamente date per scontate. Quello che mi
aspetto è di non vedere che per l'ultimo pezzo, la creazione di un
gassificatore o di chissà quale impianto verrà fuori da questo
appalto che viene lanciato dalla Regione, dal costo di milioni di
euro:
"riduzione dei rifiuti: ah, in questo momento non abbiamo
risorse; raccolta differenziata: ah, spendiamo già tanto";
compostaggio domestico: lo lasciamo alla buona volontà delle
Amministrazioni comunali..."
, eh no! Il piano deve prevedere
non solo il finanziamento dell'ultima parte, ma un grande
finanziamento anche per le altre voci. Allora sì, ci siamo muovendo
nell'ottica che ci siamo raccontati in tutte le delibere, perché
per la riduzione dei rifiuti è troppo facile rispondere:
"stiamo
aspettando che le organizzazioni internazionali di commercio
decidano di non impacchettare più le merci, stiamo aspettando
l'Unione europea che dica che non bisogna più mettere in dieci
pacchetti di carta"
. Dobbiamo invece immaginare anche azioni
locali di sensibilizzazione dei produttori, creare centri di
vendita di prodotti che consentano... come stanno sperimentando fra
l'altro alcuni agricoltori con molto interesse alcune vendite
dirette di prodotti, che tendono a ridurre la produzione di
rifiuto, ma questa cosa va incentivata con un programma, ci vuole
un progetto, altrimenti finiamo sempre per parlare solo dell'ultima
parte.
L'altra questione è la raccolta differenziata, ne facciamo
tanta, ma ne facciamo anche tantissima male, abbiamo visto i mucchi
di raccolta differenziata, spendiamo paccate di soldi per
differenziarla che poi vengono buttati in discarica perché:
"ah,
ma i cittadini non sanno ancora che la plastica non lavata, che la
plastica incartata..."
e cosa facciamo? Investiamo risorse per
spiegare a questi cittadini che il piatto su cui si è mangiato la
torta di compleanno non può essere messo nella raccolta della
plastica? Perché il cittadino la butta lì e così magari per 2
piatti di plastica intere bottiglie che sono correttamente messe lì
dentro vengono buttate in discarica e di questi esempi ce n'è
un'infinità. Compostaggio domestico, soprattutto legato alla
questione della raccolta differenziata dell'umido: una delle
frazioni più importanti per far salire la raccolta differenziata è
la raccolta dell'umido; però in questi giorni la Rai ci racconta un
po' come sono fatti i nostri paesi di montagna, un'infinità di
frazioni, poche case, ossia se mandiamo un'Ape diesel a raccogliere
una manciata di umido da una vecchia Signora che abita in una
frazione, cosa vuol dire? Significa che abbiamo speso una quantità
di denaro, abbiamo inquinato con un'Ape diesel l'ambiente per
raccogliere una manciata di umido. No, dobbiamo creare una cultura
che ci riporti ad avere la compostiera nell'orto domestico, come
facevano i nostri nonni, perché è impossibile immaginare una
raccolta di quel tipo nei nostri villaggi, ha dei costi
allucinanti! E tutto questo significa comunque un investimento,
bisogna investire su queste cose affinché ci sia cultura locale,
non è possibile che affidiamo ai Sindaci, qualche Sindaco ha già
iniziato questa attività, ci sono dei Comuni pionieri in queste
cose, però ci vogliono risorse, bisogna spendere in cultura e, da
tale punto di vista, so che nelle scuole si fa parecchio, che
addirittura viene dai giovani una spinta ad un'attenzione a queste
problematiche, ma non basta quello che c'è, bisogna investire su
tali cose.
Sicuramente quello che ci aspettiamo come Partito Democratico
non è decidere con una delibera di partire con il gassificatore, ma
è: abbiamo una quantificazione degli investimenti pezzo per pezzo
che ci portano a quella scelta del gassificatore? Riusciremo
davvero a stringere i tempi e a non vedere ancora crescere la
discarica? Queste sono le cose che, pur trovandoci consapevolmente
responsabili a dire che bisogna andare verso una scelta e quindi
anche questa è una delle possibili scelte e ci può stare, però
dovremo dopo questa delibera aspettarci dei numeri su tutte le voci
che ci spieghino esattamente come funziona questa raccolta
differenziata dei rifiuti. Perché non può essere che un Comune la
fa in un modo, spendendo cifre incredibili, un altro non la fa e
quelli di quel Comune vanno a depositare la roba nei cassonetti
degli altri Comuni, stanno succedendo anche degli esempi da questo
punto di vista non propriamente nobili: la virtuosità di un Comune
alle volte va a scapito del Comune vicino, perché i cittadini di
quel Comune portano l'immondizia nei cassonetti
dell'indifferenziata del Comune limitrofo. Da questo punto di
vista, tante sono le cose da affrontare, c'è la questione non
indifferente da affrontare del passaggio da tassa a tariffa,
sapendo che però non è così semplice come viene raccontata, è una
cosa molto complessa, che anche questa mi sembra sia ancora lungi
dall'essere pronta ad un'efficace applicazione.
Con senso di responsabilità quindi, di fronte al fatto che la
nostra preoccupazione maggiore rimane la crescita enorme della
discarica che va fermata il prima possibile, noi con questo spirito
votiamo tale delibera, però chiediamo e richiediamo che ci vengano
chiarite le quote di investimento che la Regione vuole fare sulle
singole voci e che non si continui a dire:
"faremo queste
cose"
, ma ci sia il quantum.
Président
- La parole au Conseiller Caveri.
Caveri (UV)
- Questo dossier è stato trattato con grande
serietà, ci tengo a dirlo, non vorrei incensare il Presidente del
Consiglio attuale per il ruolo che ha ricoperto precedentemente, ma
chi era nella Giunta della seconda parte della scorsa legislatura
ricorderà sull'argomento degli autentici tomi, che mostrano anche
scarsa preveggenza in un lontano passato, perché se oggi ci
troviamo a dover risolvere questo problema, lo si deve anche al
fatto che probabilmente tale questione dei rifiuti era stata
complessivamente un po' sottostimata, mentre nel resto d'Europa si
realizzavano degli impianti, io dico termovalorizzatori, perché ho
visitato, anche quando ero Parlamentare europeo, tutti i Paesi
europei e, tranne rarissime eccezioni, i termovalorizzatori ci sono
dappertutto, anche in Paesi come quelli del nord Europa, che hanno
una cultura ambientalistica assolutamente invidiabile, per non dire
della vicina Svizzera, per non dire praticamente di tutti i Paesi
che per tempo hanno saputo reagire a quella che è un'autentica
emergenza. E che sia emergenza lo vediamo tutti, perché chiunque di
noi faccia la raccolta differenziata in maniera certosina... nella
speranza che poi questa differenziata sia veramente verticalizzata,
perché ogni tanto viene il dubbio che ci mettiamo lì con lattine,
bottiglie, poi speriamo che nel procedimento tutto fili liscio,
perché la differenziata è una rottura di scatole.
L'Assessore Zublena potrebbe raccontarci - immagino sulla base
degli approfondimenti che ha fatto - che, laddove la differenziata
è diventata ancora più "occhiuta", addirittura con una
riconoscibilità dell'utente cittadino nel momento in cui infila le
cose nel cassonetto... a me è capitato di visitare alcuni posti
dove non capivo come mai in alcune aree autostradali ci fossero dei
cumuli di rifiuti ed erano i cittadini pendolari che, piuttosto di
non subire la severità del proprio Comune di appartenenza,
buttavano sull'autostrada i rifiuti. Va detto quindi ai cittadini
che la questione dei rifiuti è costosa ed è un impegno civile
importantissimo, peraltro la nostra generazione è una produttrice
di rifiuti senza precedenti, perché chiunque controlli quanti
rifiuti fa dopo una spesa, resta impressionato, perché il
packaging
è uno dei grandi
business
attuali, bisogna
assolutamente rendersene conto.
L'allora Assessore Cerise aveva presentato diversi scenari,
quindi va detto che le opzioni conclusive che hanno lasciato il
testimone a questa legislatura erano opzioni le più varie, compresa
quella esterna. Io non sarei così severo con i piemontesi, che ad
un certo punto erano venuti a corteggiarci, perché era la Provincia
di Torino, fra l'altro retta all'epoca, come oggi, da
amministratori di sinistra, che erano venuti a dire: "facciamo
l'amore, nel senso che faremo un termovalorizzatore nel Canavese,
perché non compartecipate? Sapendo che però le normative europee vi
obbligano a portarvi a casa poi le ceneri, che non possono essere
depositate fuori Valle". Sappiamo che il Piemonte è in grave
ritardo, la costruzione di queste strutture nella logica del "non
nel mio cortile" è difficile, all'epoca i colleghi di Giunta
ricorderanno che avevamo percorso diverse ipotesi, fra cui
l'utilizzo del treno per lo spostamento dei rifiuti, perché
corteggiati da una parte di Canavesani che erano interessati ad
avere nel loro comune il termovalorizzatore. Tecnologie di vario
genere, quando per molti mesi siamo stati martellati da una
campagna che diceva:
"voi siete dei bruciatori di rifiuti,
quindi siete dei matti"
, poi io pensavo che tutte le volte che
andavo a Parigi, magari andavo in un albergo in alto, vedevo decine
di impianti nella città di Parigi, per non dire del Principato di
Monaco, dove avevamo svolto una visita di studio, il Principato di
Monaco è piccolissimo, ma hanno scelto i termovalorizzatori.
All'epoca è vero che si pensò allo smantellamento della discarica,
ma non era una sindrome di follia che improvvisamente ci aveva
colti: era invece la speranza che quella montagna - forse l'unica
montagna della Valle d'Aosta che non ci piace, perché tutte le
altre montagne ci piacciono - si potesse smantellare, perché così
ci hanno detto i tecnici, che poi sono gli stessi che hanno fatto i
carotaggi. I quali hanno detto che non si poteva più fare, perché
la percentuale di materiale che si poteva bruciare non
corrispondeva a quelle previsioni che avrebbero consentito di avere
il termovalorizzatore. Ritengo che sarebbe stato interessante se si
fosse potuto fare, ma prendo atto che non si può fare, lasceremo in
eredità questa "bestiolina" che per anni produrrà gas, posta fra
l'altro in una posizione imbarazzante per i turisti, che hanno un
arrivo nella città di Aosta che è uno di quegli arrivi da
dimenticare: hanno il carcere, hanno l'impianto dei rifiuti, hanno
il trattamento delle acque... insomma non è gran che. Devo dire che
nel passato siamo anche riusciti a costruire una specie di
anfiteatro che è vicino alla Torre delle comunicazioni, dove, se
uno va, ha con grande desolazione una vista sull'insieme di queste
strutture che sono uno dei biglietti da visita della nostra Valle.
Prendo atto della tecnologia che viene proposta in quest'aula e la
voterò. Non ho nessuna competenza tecnica, mi sembra di capire che
ha degli elementi di sperimentalità che porranno qualche elemento
problematico rispetto a tecnologie molto più rodate, però mi affido
alla scienza e alla conoscenza dei tecnici che abbiamo scelto, mi
affido anche all'intelligenza dell'Assessore e alla competenza dei
colleghi che, guidati dal Presidente Comé, hanno effettuato la
visita nel Lazio ad un impianto di questo genere e che sono tornati
abbastanza convinti rispetto a tale tema.
Credo che la scommessa che facciamo sia una scommessa
importante, perché non è una scommessa a valere esclusivamente su
di noi, ma anche sui nostri figli, sapendo che in termini
ambientali il problema dei rifiuti è un problema complesso,
probabilmente nessuno ha la bacchetta magica, forse un giorno verrà
una soluzione tecnica assolutamente ecocompatibile, oggi un prezzo
tutte le tecnologie lo devono pagare. Ci si può poi baloccare se è
meglio il freddo o il caldo, sopra o sotto, io ho l'impressione che
grandissime certezze non ce ne siano, però una scelta va fatta, ci
dobbiamo assumere una responsabilità e mi auguro che il voto di
oggi non ci venga rimproverato dai nostri figli. I dati oggi ci
portano a dire che questa è la scelta migliore, auguriamoci che il
voto che faremo questo pomeriggio possa consentire di avere una
tecnologia in tempi rapidi, compatibilmente con i tempi di
costruzione, per uscire dal giogo di questa montagna ormai dominata
da corvi, cormorani e bestie di vario genere, che è un elemento che
anche come odore è assolutamente degradante per la nostra
comunità.
Président
- La parole au Conseiller Bertin.
Bertin (ALPE)
- Con la discussione di oggi in Consiglio e
con la probabile approvazione dell'atto amministrativo si chiude, o
perlomeno si dovrebbe chiudere la pagina di un capitolo che si è
aperto ben 2 anni fa. In effetti, nel marzo del 2008, la Giunta
regionale approvava il progetto per la realizzazione di un
inceneritore.
Da quel momento, alimentando un po' le paure e cavalcando il
caso di Napoli sull'emergenza rifiuti, per un lungo periodo, si è
cercato di far passare questa come l'unica soluzione possibile alla
gestione dei rifiuti, ricordo che all'epoca si è addirittura
trovato un'infiltrazione della falda acquifera dalla discarica di
Brissogne; poi questo è stato accantonato e non se n'è più parlato.
Una gravissima emergenza rifiuti, nel senso che già all'epoca si
considerava la discarica agli sgoccioli e già all'orizzonte si
vedevano le strade di Aosta invase dai rifiuti, un po' come a
Napoli e tutto sembrava inesorabilmente portarci alla costruzione
dell'inceneritore, unica soluzione in grado di salvarci dalla
catastrofe imminente... Un inceneritore enorme, sovradimensionato
per le appena 90.000 tonnellate prodotte in Valle d'Aosta, che
dovevano essere integrate, diciamo così, dai rifiuti della bonifica
della discarica, un'operazione folle, primo caso in Europa, un
esperimento nel quale avremmo avuto il grande privilegio di fare da
cavia.
Un'idea priva di un minimo di buon senso, ma l'unica in grado di
giustificare dal punto di vista tecnico (e solo tecnico, perché
economicamente continuava a non rimanere in piedi) la costruzione
del famigerato inceneritore. Non è necessario avere una grande
esperienza nel settore o essere degli esperti per capire che
stavate prendendo in giro i valdostani, bastava leggere con
attenzione e neanche tanta le relazioni presentate per giustificare
questa scelta.
Non stava in piedi da un punto di vista economico, per le
dimensioni, per l'ambientale e per quanto ci riguarda anche per
l'idea generale che abbiamo della Valle d'Aosta, che è
incompatibile con un certo tipo di impianti.
Di lì a poco tutta la campagna elettorale si è svolta anche su
questo argomento. Avevamo espresso fin da subito non solo tutta la
nostra perplessità, ma la nostra decisa contrarietà a quello che
consideravamo un progetto folle, che non aveva nessun senso in una
realtà come la nostra.
Nel mese di luglio, dopo le elezioni, ho presentato la mia prima
interpellanza in Consiglio su questo argomento, per avere
chiarimenti dall'Assessore sulle intenzioni. La risposta fu che si
andava avanti in questa direzione: quella stabilita nel marzo dello
stesso anno.
Fortunatamente nel frattempo si era consolidata nell'opinione
pubblica, grazie soprattutto all'azione delle associazioni
ambientaliste, in particolare del Comitato rifiuti zero, una forte
contrarietà a questa ipotesi. Abbiamo poi visto nel tempo, già in
autunno, che aumentavano le esitazioni anche da parte della Giunta
e poi più avanti, colpo di scena, a maggio 2009, si decide che
questo impianto non si fa più, perché si è scoperto che è la
peggiore (fra virgolette) soluzione dal punto di vista ambientale
per la Valle d'Aosta, quello che già sapevamo da diverso tempo.
Una vittoria per quell'ampio e variegato schieramento di forze
politiche, associazioni, comitati di cittadini che in qualche modo
era riuscito a contrastare il famigerato inceneritore, una piccola
vittoria politica anche per noi.
Da lì a poco abbiamo assistito da parte del Governo regionale a
continui cambi di direzione, accantonato l'inceneritore,
successivamente si è lasciato immaginare che poteva essere la
soluzione rappresentata dal THOR: una nuova tecnologia non ancora
utilizzata in modo industriale e ancora piuttosto inaffidabile e in
effetti da lì a poco è stata anche questa ipotesi abbandonata.
Successivamente un'altra ipotesi era quella dell'utilizzo dei
rifiuti, trasformandoli in CDR-Q come combustibile per il futuro
impianto di teleriscaldamento; anche questa ipotesi abbandonata in
pochissimo tempo.
A nostro avviso, questi due anni nel corso dei quali abbiamo
assistito a continui cambiamenti di impostazione avrebbero dovuto
essere utilizzati per aprire un grande dibattito sul futuro della
gestione dei rifiuti in Valle d'Aosta, facendo partecipare il più
possibile i cittadini e informando in modo corretto e al momento
giusto, prima delle decisioni e non dopo, la cittadinanza, un
dibattito aperto avrebbe avuto nella peggiore delle ipotesi come
risultato dei cittadini consapevoli ed informati. Le scelte poi
toccano a chi è legittimato a farle, ma questo è un altro discorso.
Avere dei cittadini informati e consapevoli è un fatto positivo,
qualunque scelta poi si faccia. Da questo punto di vista, è una
vicenda emblematica di come la Giunta intende il confronto e la
partecipazione; fatta la scelta, informa, potete applaudire o non
applaudire... e a questo si riduce il confronto.
Qui ci viene proposta oggi una delibera che prevede la
gassificazione come soluzione per il trattamento rifiuti; leggendo
la delibera e analizzando i vari procedimenti che ne sono seguiti,
si ha l'impressione che si sia partiti dalla tecnologia, scelta la
tecnologia, il sistema integrato di gestione dei rifiuti si adatta.
In effetti continuiamo a vedere nella delibera indicazioni
estremamente vaghe in materia di prevenzione della produzione di
rifiuti e dei livelli di raccolta indifferenziata, che vengono
definiti importanti, ma niente più e non si prevede né la raccolta
dell'umido, né altre soluzioni.
Non si sa dunque ancora di preciso quali saranno i volumi
effettivi trattati nel gassificatore; a nostro avviso, si sarebbe
dovuto procedere in modo diverso: stabilire a monte cosa si voleva,
poi, in funzione di questo, scegliere la tecnologia che meglio si
adattava per il trattamento finale dei rifiuti, con una scelta
fatta in ragione dei costi e dell'impatto sull'ambiente e anche
della capacità di rispondere alle esigenze della Valle.
Anche da questo punto di vista le perplessità non mancano, come
le domande. Quanto costerà l'impianto è ancora tutto da verificare:
50, 60, 70.000.000 di euro, cifre ragguardevoli che non conosciamo
ancora di preciso e che dovrebbero spingerci a fare il massimo di
attenzione. E poi chi e come pagherà questa realizzazione? Su chi
pagherà non ci sono dubbi: pagherà il contribuente, ma in che modo?
Con la tariffa? La delibera parla di un giusto equilibrio della
ricaduta in tariffa, ma cosa significa giusto equilibrio?
Anche dal punto di vista dell'impatto sull'ambiente non ci sono
delle grandissime certezze; da una parte ci viene detto che
l'impatto equivale a quello di un inceneritore di ultima
generazione ma altre fonti danno altre indicazioni. Anche in
ragione dei costi e delle ricadute ambientali, avevamo più volte
sottolineato la necessità di approfondire una chiusura del ciclo
fuori della Valle d'Aosta, che sicuramente rappresenterebbe un
risparmio economico e una gestione globale dell'impatto
sull'ambiente probabilmente più favorevole. Si trattava di
verificare in modo serio e scientifico anche questa ipotesi, come
peraltro suggeriva anche il vostro consulente. Non si vuole farlo
per principio, parrebbe; a mio avviso, vi prendete in questo senso
una bella responsabilità, escludendo a priori questa ipotesi, costi
quel che costi. In conclusione, anche se riteniamo questo sistema
un passo avanti rispetto all'inceneritore, rimangono forti
perplessità e dubbi, troppi, e questa scelta non siamo sicuri che
sia la migliore per la gestione dei rifiuti nei prossimi 20 anni in
Valle d'Aosta. Grazie.
Président
- La parole au Conseiller Secrétaire
Tibaldi.
Tibaldi (PdL)
- Grazie, Presidente. Una prima
considerazione che mi sento di fare è la seguente. Non è che oggi
il Consiglio compie una scelta per la prima volta, ma oggi modifica
una scelta, perché giustamente è stato ricordato - e devo darne
atto all'allora Presidente Caveri - che già nella scorsa
legislatura l'Assemblea ha adottato una scelta precisa in materia.
Era il 2008, eravamo alla vigilia delle elezioni regionali dopo una
legislatura effettivamente passata a studiare, ad imparare, a
cercare di capire - e ovviamente restando ancora oggi dei profani
in materia, perché è estremamente scientifica - quelle che potevano
essere le soluzioni con i rispettivi vantaggi e svantaggi che le
singole rappresentavano sul terreno. Oggi la scelta viene cambiata,
questa legislatura è nata all'insegna della sperimentalità; di
conseguenza, si preferisce percorrere delle vie innovative che
possono essere una scommessa, sono senz'altro una sfida, ma
comportano anche delle incognite. Innanzitutto teniamo presente che
nell'ambito delle scelte non fatte dall'Amministrazione pesa ancora
la mole di 50-52.000 tonnellate annue di rifiuti indifferenziati
che vengono stipati sotto terra. È un metodo ormai inusuale, forse
nel Meridione d'Italia o in altre Regioni del mondo in via di
sviluppo si utilizza questo metodo, ma in Europa e nell'occidente
che avanza ci sono altre tecnologie decisamente non solo
sperimentate, ma collaudate che hanno sostituito il sotterramento.
Non è un caso che l'Unione europea abbia collocato nell'ambito
della graduatoria la discarica come formula residuale, ultima in
classifica, dove vengono collocate le scorie di trattamenti
precedenti o di smaltimenti effettuati in via preventiva.
L'indifferenziato è il problema da risolvere. Oggi la politica
sostituisce una scelta, dall'inizio della legislatura abbiamo
sentito parlare di scelte da modificare, pensavamo che l'ipotesi
termovalorizzatore definita dall'allora "Giunta Caveri", che mi
pare di capire avesse lo stesso colore politico dell'attuale, venne
pressoché unanimemente condivisa. Devo dare atto anche all'allora
Assessore Cerise, che portò in discussione una serie di soluzioni
che potevano essere accolte, tant'è che vennero accolte a
stragrande maggioranza dal Consiglio, l'unico gruppo che non le
accolse fu quello dei Verdi Arcobaleno. Loro optarono per non
condividere quella decisione, noi invece, come gruppo CdL, la
accogliemmo. La accogliemmo anche perché questo argomento deve
essere spogliato da certi pregiudizi ideologici. È facile fare la
guerra contro l'inceneritore o termovalorizzatore, è facile
sostenere una soluzione che sia meno pesante dal punto di vista
ambientale della sanità umana, basta cavalcarla, non è difficile e
sicuramente, sotto un certo profilo emotivo, è più impattante e si
coglie più facilmente il consenso dell'interlocutore e della
popolazione che si vuole raggiungere. È più difficile compiere
delle scelte impopolari, che però, guarda caso, sono state adottate
in qualunque altra parte d'Europa e anche d'Italia. Non a caso
Bolzano ha un secondo termovalorizzatore in fase di costruzione, a
Trento è partito un appalto per un gassificatore, ossia il sistema
dell'alta temperatura è stato comunemente individuato per
distruggere i rifiuti indifferenziati e per ridurli ad una massa
decisamente minore, da collocare come scorie in una discarica
abilitata.
La politica allora torna ancora una volta su questo argomento,
speriamo che stavolta la decisione della Giunta sia stabile, perché
ricordo che qualche mese fa ci venne proposto un sistema chiamato
THOR come un'innovazione particolarmente qualificante, tutta da
sperimentare anche per la nostra piccola realtà alpina. Non
sappiamo se questo THOR sia stato collocato in qualche cassetto o
se abbia ancora un futuro, perché è uscito da qualche cilindro il
gassificatore come un coniglietto e ci è stato proposto come la
soluzione idonea al sistema Valle d'Aosta. Non ho le competenze
scientifiche per dire se è il più adeguato o meno, come chi mi ha
preceduto. Siamo qui, facciamo delle valutazioni, avallando delle
scelte siamo obbligati ad informarci minimamente di quello che
andiamo a decidere. Sono emerse determinate situazioni positive e
altre situazioni che rappresentano delle incognite, ma vorrei
andare per gradi. Innanzitutto si parla con estrema facilità di
riduzione dei rifiuti; è vero, ridurre rifiuti teoricamente è una
bella cosa, ma nell'era del consumismo sfrenato, dove gli involucri
cartacei, plastici, di alluminio avvolgono qualunque tipo di
alimento... pensiamo anche solo agli alimenti: quanta attenzione
poniamo anche alla sanità dei cibi che ingeriamo! Preferisco come
persona - immagino anche voi - consumare un prodotto che è ben
confezionato e sigillato, piuttosto che andarlo a prendere in un
ambiente che forse non è tanto protetto dal punto di vista
sanitario. La riduzione dei rifiuti allora va in collisione con
questi principi e in un'era consumistica come la nostra, dove il
packaging
non è solo un
business
, ma è ormai un
imperativo, lo vedo come un punto piuttosto fantasioso. Anche la
differenziazione dei rifiuti peraltro - argomento sul quale ci
siamo già soffermati, Aosta con il porta a porta ha raggiunto
livelli di tutto rispetto e la volontà politica è quella di
crescere - deve fare i conti con le difficoltà anche da parte delle
famiglie, perché è noioso andare a differenziare le varie tipologie
di rifiuti, è costoso, perché devi organizzare tempi e luoghi ove
conferire questi rifiuti, è ulteriormente costoso perché,
nonostante l'impegno familiare e personale, ti vedi recapitare
delle bollette che prevedono delle tariffe che alla fine sono state
aggiornate in senso incrementativo. Questo è un elemento di
dissuasione nel voler aumentare la raccolta differenziata, tant'è
che con un po' di ragionevolezza è prevedibile che la raccolta
differenziata non crescerà molto oltre ai livelli che ha già
raggiunto; anzi se verrà implementato un sistema di gassificazione,
immagino che sarà più comodo convogliarlo verso questa "bestiolina"
come è stata definita, piuttosto che stare lì a diventare matti e
differenziare presso le nostre case tanti tipi di materiale. Forse
quello che dico può apparire un'eresia nei confronti di chi coltiva
con grande entusiasmo la meticolosa separazione della spazzatura,
ma credo che alla fine dei conti con un po' di senso realistico
certi livelli sono più utopistici che realistici e la gente, se
riusciremo ad attivare un sistema di chiusura del ciclo dei rifiuti
come quello che stiamo ipotizzando, si renderà presto conto che
conviene utilizzare la gassificazione.
Veniamo alle impressioni che ci siamo fatte facendo una gita
didattica in quel di Malagrotta a Roma. L'impianto ci è stato
presentato come un'industria funzionante, è vero che ce lo hanno
presentato i costruttori, nonché gestori, che non possono che
"tirare acqua al loro mulino". L'impianto è strutturato bene,
pochissimi dipendenti, molto meccanizzato, occupa una superficie
cospicua di terreno e mi viene difficile immaginarlo collocato
nell'angusto spazio che si prevede di utilizzare per questa
funzione e ha a monte un trattamento meccanico biologico più una
differenziazione accurata delle immondizie che possono essere
trattate in maniera diversa. L'umido viene separato e poi, dopo uno
sminuzzamento e un pretrattamento, l'indifferenziato secco arriva
al gassificatore. Qui ci sono dei procedimenti chimici molto
complessi che creano del syngas da una parte, che va ad alimentare
una centrale per la valorizzazione energetica e, dall'altra, c'è
una riduzione del residuo inorganico in forma inerte impiegabile
per usi edilizi. Il procedimento ha una sua logica e un suo fascino
anche sotto il profilo scientifico, sembra che funzioni bene. Ci è
stato subito chiarito, con l'ausilio del prof. Genon, che ci ha
accompagnato non solo in III Commissione, ma anche a Roma, che non
ci sono vantaggi dal punto di vista economico per quanto riguarda i
costi di costruzione e i costi di esercizio, anzi grosso modo
costerà quanto un termovalorizzatore, se non di più. Sotto il
profilo della valorizzazione energetica, sulla base dei
quantitativi che dicevo (50-52.000 tonnellate annue) di
indifferenziato umido e secco, non è che possa produrre quella
quantità di energia che invece potrebbe produrre un
termovalorizzatore. Sotto il profilo della comodità e della
funzionalità, bruciare il tal quale non è così immediato e
conveniente come con i tradizionali forni a griglia, ovvero gli
inceneritori. Sotto il profilo del rispetto ambientale, ci è stato
presentato come decisamente conveniente, allora qui ci sono stati
forniti dei dati dal Consorzio laziale rifiuti (Co.La.Ri.), che non
so da un punto di vista scientifico quale valore possano avere, ma
i dati delle sostanze inquinanti che vengono emesse in atmosfera
sono al di sotto dei limiti nazionali e dei limiti della Regione
Lazio e, come è stato prima ricordato dal collega Prola, anche le
diossine e i furani sono ai minimi termini. Questi dati però sono
stati raccolti da chi gestisce l'impianto, non c'è un ente terzo
che controlla, come abbiamo potuto verificare visitando il
termovalorizzatore di Brescia, che è uno dei primi nel mondo, se
non il primo, dove c'è l'Istituto scientifico Mario Negri che fa un
controllo costante e attento di quello che viene immesso in
atmosfera. Qui sono gli stessi produttori e gestori che ci danno
uno scenario che appare valido, ma quali garanzie di affidabilità
ci sono sulla base di questi dati? È come dire: produco una
vettura, garantisco che inquina pochissimo, prendete per buono
quello che vi sto dicendo; anche su questo dobbiamo fare
attenzione, non possiamo comprare il tutto a scatola chiusa, in
questo credo importante il ruolo della III Commissione. Compiere
una scelta va bene o, meglio, cambiare una scelta, ma farlo con le
dovute attenzioni, perché le incognite sono ancora molte,
d'altronde questo impianto è sperimentale. L'impianto di Malagrotta
è l'unico su scala industriale esistente in Italia, ce ne saranno
125 in Europa o nel mondo, però, rispetto ai termovalorizzatori
esistenti in Italia e in Europa, questo che è l'unico gassificatore
che abbiamo visitato e che funziona su scala industriale, è una
sfida anche per la Valle d'Aosta. Siamo pronti ad accettarla, in
ogni caso così non si può andare avanti: i rifiuti non sono
commestibili, di conseguenza la discarica verrà alimentata ancora
per qualche anno, ma è immaginabile che i rifiuti nel giro di
qualche anno, mentre si avviano le procedure amministrative e poi
le costruzioni, verranno convogliati verso questo impianto. Non mi
sono innamorato del termovalorizzatore, ma visitando gli uni e gli
altri devo dire che forse rimarrò uno dei pochi in Valle d'Aosta a
sostenere questa tesi, tutto sommato poteva essere più confacente
alle nostre esigenze. Il tal quale buttato in un termovalorizzatore
generava più energia, secondo le informazioni anche scientifiche
che abbiamo avuto dall'Istituto Mario Negri si possono traguardare
gli stessi livelli di inquinamento atmosferico, perché
l'inquinamento c'è nell'uno e nell'altro caso, quindi cercare di
preservare la salute umana e l'ambiente circostante e ritengo anche
più facile in termini di gestione. È stata fatta questa scelta, noi
diciamo chiaramente che la avalliamo con le attenzioni che abbiamo
sottolineato, ovviamente difendendo quel ruolo che la III
Commissione e questo Consiglio dovrà avere nei passi che verranno
per definire meglio tale scelta. Se questa è la scelta, speriamo
che sia quella definitiva, che fra qualche mese non ci sia un nuovo
cambiamento di rotta, perché ultimamente siamo stati abituati a
questi cambiamenti repentini di rotta. Adesso l'Assessore avrà il
buon gusto di dirci da quale cilindro è uscito questo
pirogassificatore, che poi non è un pirogassificatore, ma sarà alla
fine un gassificatore, perché la pirolisi ci è stata presentata
come un sistema altamente instabile e inaffidabile se si convoglia
a questo trattamento un insieme indifferenziato di rifiuti. Se la
tipologia è unitaria, può andare bene, ma se la tipologia è
multipla, non va più bene. Ripeto quello che ho assimilato, poi
sono e rimango un profano, ma mi pare di capire che, come
commissari, abbiamo assimilato il concetto che la pirolisi non si
ha da fare in ogni caso. Sintetizzando, auspichiamo che questa sia
una scelta definitiva, che non abbia i consueti intoppi che si sono
verificati nel recente passato per altre scelte che personalmente
ritenevo più valide. Le chiediamo, Assessore, di approfondire i
dati sulle emissioni inquinanti, fatti da enti terzi; le chiediamo,
visto che ha manifestato una particolare sensibilità nei confronti
dell'ambiente e della salute umana ed è una sensibilità che
condividiamo in ogni caso... quindi, con tutto il rispetto per il
fascicoletto Co.La.Ri., ci piacerebbe che qualche ente più
qualificato in materia ci dica:
"sì, effettivamente questi
rischi non si corrono"
. Chiediamo poi che questo emendamento
che è stato portato in III Commissione sia concretizzato anche da
parte sua, affinché la scelta non sia solo condivisa in tale
istante, ma sia una scelta consapevole e responsabile in tutto
questo suo percorso.
Siamo d'accordo sul fatto che il ciclo dei rifiuti si chiude in
Valle d'Aosta, perché questo è un sintomo di responsabilità. Di
tutto quel corteggiamento che ci avrebbe fatto la Regione Piemonte
non ho questa memoria, collega Caveri. Probabilmente lei, essendo
Presidente, all'epoca, aveva dei contatti differenti. Mi sembra che
il Piemonte sull'ipotesi canavesana di un termovalorizzatore non
fosse così entusiasta di collocarlo nel suo territorio, poi, di
fatto, lo sta realizzando un poco più a sud, ma non nell'area
canavesana. In ogni caso siamo d'accordo sul fatto che ci sia una
scelta responsabile, perché, se Regione vogliamo essere e Regione
siamo, come Regione dobbiamo provvedere a smaltire la nostra
spazzatura. Destinarla altrove non sarebbe un segnale di
responsabilità e anche di autonomia: autonomi anche nel gestire i
nostri rifiuti, non ci vedo nulla di male nel chiudere il ciclo in
Valle d'Aosta, anzi è stato bene sottolinearlo. Già nel 2008 venne
deciso in questo senso e ribadirlo oggi ci vede assolutamente
d'accordo.
Président
- La parole au Conseiller La Torre.
La Torre (FA)
- Che questo sia il secolo
dell'inquinamento su questo non ci sono dubbi, basta leggere i
giornali per vederlo: l'inquinamento delle acque, siamo circondati
dall'inquinamento, le polveri sottili, pensiamo al riscaldamento e
a tutto quello che c'è nell'aria, lo sappiamo, stiamo agendo per
abbatterlo, le auto, il fumo stesso delle sigarette, che conduce
alla morte un numero altissimo di persone. Pensate anche solo
all'amianto, quanto amianto abbiamo ancora nelle nostre città senza
andare tanto lontano. Pensate poi agli acciai al cromo e, quando
parliamo di acciai al cromo, non dobbiamo pensare a chissà quali
produzioni, basta pensare a quello che produce la Cogne e non
abbiamo bisogno di andare tanto lontano. Devo dire che, quando
Beppe Grillo venne ad Aosta, facendo anche una sorta di terrorismo
psicologico - mi ricordo benissimo, fui fra i pochi membri della
maggioranza che ebbero il coraggio di andare a quella riunione
molto affollata -, lui portò avanti le sue teorie supportate anche
da ragionamenti, io trovai che si fece del terrorismo psicologico
molto spinto, ma in realtà su una cosa mi trovai d'accordo con lui.
Fu quando affermò con chiarezza che non esiste nulla di più
inquinante di una discarica a cielo aperto e questo mi fece
riflettere, perché era proprio la situazione in cui ci trovavamo.
Ancor prima di discutere di termovalorizzatori, di gassificatori,
di altre cose, la realtà era prendere atto e coscienza di quello
che abbiamo, ossia una discarica a cielo aperto, l'unica situazione
su cui tutti sono d'accordo è che c'è il massimo dell'inquinamento.
Questo mi fece riflettere al di là delle posizioni completamente
diverse da quelle che avevo nei confronti di Beppe Grillo e da
questo ho cercato di sviluppare un ragionamento: come togliere tale
discarica a cielo aperto, che era l'argomento centrale. Mi si
innesta poi anche un altro ragionamento come amministratore che mi
impone anche la responsabilità del decidere: se questa discarica a
cielo aperto non va bene e se sappiamo oltretutto che, per
dimensioni e limiti della discarica, si deve aprire un quarto
lotto, ma che non ci potrà essere la realizzazione di un quinto
lotto, evidentemente io in questa responsabilità di amministratore
del decidere devo tenere conto anche dei tempi che queste decisioni
comportano per realizzare dei progetti che possano comunque dare
delle risposte al problema dei rifiuti, che è un problema molto
grosso. Sappiamo che questa discarica oggi, se vogliamo darle una
vita media possibile, si può aggirare attorno ai 4-5 anni; allora
se siamo degli amministratori seri, abbiamo il dovere di decidere,
perché qualunque cantierizzazione di qualunque tipo di soluzione
vogliamo prendere sappiamo che tra i tempi delle procedure di
appalto e la costruzione del cantiere non può prendere meno di
36-40 mesi e forse più. Oggi quindi siamo veramente nei tempi
limite per prendere una qualunque decisioni credibile e soprattutto
responsabile, non c'è più spazio per eventuali discussioni!
Personalmente ero favorevole al termovalorizzatore e sono
favorevole anche al gassificatore, quindi oggi sostengo le cose che
sono state dette anche da altri; ho analizzato a suo tempo le
valutazioni fatte dalle ARPA non solo della Valle d'Aosta, ma di
altre Regioni, dove alla fine sia il termovalorizzatore di terza
generazione o comunque il gassificatore alla fine hanno emissioni
al di sotto delle soglie massime previste dall'ARPA come soglie
accettabili, quindi ambedue sono al di sotto. Io poi non entro nel
merito, non sono un tecnico ARPA, ma queste sono le indicazioni che
da chi è esperto. Sono quindi a favore del termovalorizzatore, sono
a favore del gassificatore, la cosa che mi sta a cuore è che si
prenda questa decisione, perché i tempi sono diventati
strettissimi; non ci sono altre possibilità se non quella di
gestire con una chiara posizione che inizia adesso un iter
attraverso altre soluzioni. Abbiamo il dovere come valdostani di
gestire i nostri rifiuti e credo sia soprattutto corretto e
intelligente, e sostengo per questo l'emendamento della III
Commissione, concentrarsi sull'iter che porterà alla costruzione di
questo gassificatore, perché sappiamo benissimo che anche il
gassificatore ha una serie di problematiche. Non a caso ho detto
che ero a favore del termovalorizzatore e do atto alla Giunta
precedente e al Presidente del Consiglio Cerise di aver lavorato su
questo tema; noi dobbiamo concentrarci da adesso in avanti non più
sulla decisione che deve essere presa oggi, ma su quello che sarà
l'iter, perché anche il gassificatore dovrà essere valutato e
modellato sulle nostre possibilità geografiche e di utilizzo.
Sappiamo benissimo la difficoltà di fare syngas, sarà uno dei
problemi su cui ci sarà anche da discutere; penso che il syngas non
si potrà fare, ci si dovrà limitare ad utilizzare il gas normale,
ossia quello grezzo, quello meno buono, perché fare syngas
comporterebbe una serie di problematiche che dovranno essere
affrontate. Così come sappiamo bene che anche per quanto riguarda
la vetrificazione ci sono delle diverse possibilità di scelta e
probabilmente essa dovrà essere gestita nel reattore; anche questo
sarà un ulteriore condizionamento per le scelte, perché chi ha
queste macchine e ha questi brevetti... sono brevetti diversi con
tecnologie diverse.
Quello che invito a fare è mettere insieme le energie di questo
Consiglio per dare una risposta, perché non è pensabile oggi di
rimandare; quindi ben venga questa discussione, ma essa deve
portare al risultato dell'approvazione della scelta del
gassificatore. Sono altri forse i terreni su cui dovremo
concentrarci, forse sul metodo anche di raccolta: ho avuto modo di
dirlo, ma so che su questo si sta ragionando, ci sono opportunità
per questa città, si è parlato tempo fa anche di una possibile
metropolitana leggera, perché non "inserire" all'interno di tale
metropolitana anche metodi di raccolta dei rifiuti? La vera sfida
si sposta proprio sulla raccolta, oltre che sulla gestione, perché
diventa sempre più importante questo elemento, proprio perché si
passerà da tassa a tariffa e dobbiamo pensare che i cittadini
dovranno avere dei servizi che possano essere compresi nel loro
pagamento dai cittadini nella qualità. Non è pensabile andare
avanti con una raccolta differenziata come oggi c'è ad Aosta, che
obbliga i cittadini a mettere i rifiuti nel centro storico, davanti
alle porte di casa, con il vento, la pioggia e la neve, creando
delle problematiche infinite. Sarà intelligente sicuramente la
raccolta differenziata, ma va anche gestita in funzione delle
esigenze dei cittadini, perché un cittadino che non fa la raccolta
differenziata non è un delinquente. I cittadini devono fare la
raccolta differenziata, ma non dobbiamo criminalizzare i cittadini
che a volte non fanno la raccolta differenziata per una serie di
problemi, fra cui la difficoltà a gestirla e non ci dimentichiamo
che una delle problematiche che ci sarà anche con il gassificatore
sarà la gestione dell'umido e quindi anche tutta la parte del
pretrattamento sarà fondamentale rispetto al suo funzionamento.
Inviterei quindi ad assumersi questa responsabilità come
amministratori di decidere, di farlo oggi, non vedo perché ci
debbano essere delle posizioni di contrasto, inviterei anche la
minoranza a riflettere sulle loro posizioni, perché le decisioni
devono essere prese, perché è su questo che ci "misurano" i
cittadini. Lavoriamo insieme su come gestire questo percorso, così
come è stato chiesto dalla III Commissione e su questo percorso ci
sarà anche la nostra disponibilità (perlomeno la mia) a trovare le
migliori soluzioni.
Président
- La parole au Conseiller Agostino.
Agostino (UV)
- Merci, M. le Président. Sono stimolato ad
intervenire soprattutto per il servizio che ho visto ieri al TG3,
sono rimasto allibito dal Presidente del Comitato rifiuti zero! Ha
parlato da solo per dieci minuti senza che nessuno lo
contraddicesse, che gli dicesse:
"guarda, stai dicendo delle
cose sbagliate, non è proprio così!"
. Praticamente in 10 minuti
ha smontato quasi 2 anni del nostro lavoro, dicendo che
praticamente tutto quello che abbiamo fatto non serviva a niente,
ossia che noi ipotizzando lo scenario della scelta che abbiamo
fatto dopo... mi ricordo perfettamente che, appena eletto
Consigliere, la settimana che ci hanno assegnato l'ufficio il primo
dossier che mi sono trovato sulla scrivania era quello sui rifiuti,
perché era ancora roba vecchia da leggere e studiare per arrivare
ad una soluzione, quindi parliamo di 2 anni fa. Il Presidente in
dieci minuti ha smontato tutto questo lavoro, tutte queste
audizioni, questi termovalorizzatori che siamo andati a vedere ad
Arezzo, a Malagrotta, in Piemonte, praticamente non è servito a
nulla! Tutti i nostri tecnici che ci hanno consigliato, tutte le
audizioni che abbiamo fatto... questo Presidente ha smontato
completamente tutto, ipotizzando uno scenario allarmante per i
cittadini, perché quello che mi interessa è questo! Non tanto
perché dice che il costo è tre volte tanto quello ipotizzato, ossia
il trattamento meccanico biologico che suggeriscono loro, ossia da
20.000.000 a 60.000.000, ma la salute: questo Signore ha detto
addirittura che è dannoso per la salute umana, che in futuro avremo
tumori in aumento! È questo che mi preoccupa: i cittadini che hanno
sentito queste cose... addirittura che i tecnici incaricati dalla
Regione convergono quasi con loro! Ma scherziamo, diamo i numeri!
Sono d'accordo che il conducente dell'asino attacca l'asino dove
vuole il padrone, ma non fino a questo punto, perché in tale caso
non è il costo che ci interessa, ma è la salute umana che ci preme!
E sicuramente, come ha detto il collega Caveri, questa è la scelta
migliore, non ho dubbi, altrimenti, facendo parte della
commissione, certamente avrei detto la mia! Dopo varie riunioni di
commissione siamo arrivati alla conclusione che per la Valle
d'Aosta questa è la migliore soluzione che si prospetta sia in
termini economici, sia in termini di abitanti e quindi di quantità
di rifiuti da smaltire. Collega Tibaldi, lei dice che ogni volta
vede dei cambiamenti, lo credo bene, io è la prima volta... sono 2
anni che sono qua, lei 25... chiaramente in 25 anni qualche tecnica
sarà ben cambiata! Su questo non ho dubbi, quindi io intervengo
solo per tranquillizzare quei cittadini che ieri hanno seguito il
TG3 - seguitissimo secondo me dalla Valle d'Aosta - e hanno sentito
il Presidente del Comitato rifiuti zero dire che si va verso una
soluzione che costa di più, che inquina di più... ma assolutamente
non è vero! Voglio tranquillizzare la popolazione valdostana che
questa è sicuramente la scelta migliore. Grazie.
Président
- La parole au Conseiller Comé.
Comé (SA-UdC-VdA)
- Grazie, Presidente. Innanzitutto
vorrei fare un ringraziamento forte a tutta la commissione, perché
i componenti della III Commissione hanno sempre seguito con grande
serietà il percorso che abbiamo fatto dall'inizio della
legislatura... non solo in questo ultimo periodo per quanto
riguarda gli approfondimenti sulla delibera che andiamo ad
approvare. Come ha detto il collega Caveri, abbiamo voluto
fortemente analizzare ricorderete come ci sia stata la richiesta da
parte dei componenti della III Commissione di fare degli
approfondimenti per quanto riguarda il discorso dell'eventuale
bonifica della discarica. La passata legislatura si chiuse con
un'indicazione da parte della Giunta regionale circa la
realizzazione di quell'impianto di termovalorizzazione in Valle
d'Aosta che permettesse il recupero ambientale del sito di
Brissogne; insieme a questo c'era il problema della combustione
della parte fresca delle 55.000 tonnellate all'anno di rifiuti
prodotti in Valle d'Aosta. A seguito di tale studio è stato
presentato lo studio comparativo di approfondimento in III
Commissione.
L'anno scorso, ad aprile 2009, questo ha aperto un dibattito
nuovo sulla questione, quindi direi che tale dibattito sia interno,
nostro... Sentivo da parte del collega Donzel che parlava di una
grande vittoria, come se... certamente, questa non è una vittoria
di qualcuno, ma è un percorso scientifico fortemente voluto da
questa maggioranza non attraverso un
coup de théâtre
, come
ho sentito dire da qualcuno, come fosse stato un colpo di scena, ma
attraverso un percorso scientifico, gli studi, i dati ci hanno
indotto a sospendere la bonifica della discarica, cosa che ha
richiesto da parte di questa maggioranza, e in modo particolare da
parte dell'Assessore, di andare ad individuare delle tecnologie
innovative, tecnologie moderne che chiaramente si adattassero alle
esigenze della totalità dei rifiuti che dovevamo smaltire. Dalle
100 tonnellate ipotetiche, che era la sommatoria della discarica
più i rifiuti freschi, quindi siamo arrivati allo smaltimento delle
55.000 tonnellate.
Direi che non ci sono stati dei percorsi tortuosi, ma c'è stato
un progresso nella ricerca di nuove tecnologie, che ci hanno
portato oggi a definire una soluzione che riteniamo in modo
particolare valida. Vedo annuire il collega Cerise, che ringrazio
per aver partecipato anche al sopralluogo a Malagrotta, dove
abbiamo potuto prendere atto della validità dell'impianto del
gassificatore. I dati che ci ha consegnato la società sono dati
vistati non soltanto dall'ente che gestisce l'impianto, ma anche
dall'ente che controlla i fumi, le scorie. Dati che, come ha
sottolineato il collega Prola, hanno evidenziato dei valori di
abbattimento sia dei furani, sia delle diossine, che va oltre il 90
percento rispetto a quello determinato dai parametri definiti da
leggi nazionali e dalle normative europee. Dal punto di vista
ambientale, quindi è un impianto che dà ampie garanzie e direi che
questo impianto creerà una grande opportunità, che è il grande
cavallo di battaglia per la Valle d'Aosta, perché riduce, rispetto
ad un termovalorizzatore, del 50 percento il quantitativo di
scorie: ossia se immetto in un termovalorizzatore 1 chilo di
scorie, produco 2 etti e mezzo di scorie residue, che poi, quando
estraggo dal termovalorizzatore, devo depositare nella discarica.
Qui abbiamo un impianto che riduce del 50 percento, quindi passa da
2 etti e mezzo per chilo di scorie, ad un etto e 100, un etto e 200
di scorie; in più grazie al processo di vetrificazione noi abbiamo
la possibilità di inertizzare queste scorie, che quindi non avranno
più l'obbligo per legge di essere depositate in una discarica, ma
possono essere depositate in un deposito di inerti. Qui ho portato
un po' di rifiuti da Roma, se li volete vedere, sono le scorie
inertizzate che provengono dall'impianto di gassificazione di
Malagrotta; tra l'altro, a Malagrotta vengono utilizzate per il
riempimento di una cava, quindi come materiale.
Circa la bontà della scelta che oggi facciamo, ritengo che
abbiamo compiuto un percorso che ci ha condotti avanti poi
certamente oggi il mercato dei rifiuti, soprattutto per quanto
riguarda la tecnologia e gli impianti, è in grande espansione,
magari fra uno o due anni ci saranno altri impianti ancora più
innovativi, ma noi oggi dobbiamo fare la scelta e ritengo che la
scelta che oggi abbiamo fatto sia la migliore in modo particolare
compiuta dalla Giunta, la commissione e anche la maggioranza, e qui
invito tutta la classe politica, tutti i consiglieri, tutte le
forze politiche ad esprimere un voto di favore rispetto a questa
delibera di Giunta. Perché vi ricordo che a Torino quando vi fu
l'approvazione del termovalorizzatore di Gerbido, partito nella
costruzione un mese e mezzo fa, si è avuta l'approvazione da parte
della Regione Piemonte all'unanimità: dalla destra alla sinistra.
Di fronte ad un problema così importante per i cittadini, ritengo
che non si debba posizionarsi solo su concetti ideologici, ma avere
il coraggio anche di tralasciare qualche aspetto e prendere delle
posizioni di coraggio e quindi votare una delibera che, per quanto
ci riguarda, è una scelta all'avanguardia; tant'è che ho sentito
anche il collega Tibaldi giustamente dire che a Trento, dove hanno
già un impianto di termovalorizzazione, stanno facendo un ulteriore
appalto e si sono indirizzati verso un impianto di gassificazione.
Sapete bene, il prof. Genon, fra l'altro è stato testimone nel
momento in cui è venuto in commissione da noi, che anche Torino,
che ha una produzione di 520.000 tonnellate e ha il
termovalorizzatore che brucia solo 400.000 tonnellate, ha la
necessità di smaltire le altre 120.000 tonnellate e sta
indirizzandosi verso un impianto di gassificazione per tali 120.000
tonnellate. Sappiamo che il Principato di Monaco sta chiudendo, per
conclusione del ciclo, il termovalorizzatore e sta andando verso un
appalto con le indicazioni per andare verso un gassificatore. Altro
piccolo dato che vi do, perché qui molte volte si parla e si dice:
"ma questi sono affidabili..."
,
"non sono
affidabili..."
: in Norvegia ci sono già 6 impianti, ce ne sono
altri 4 che saranno inaugurati fra quest'anno e il prossimo. Ci
sono degli impianti in costruzione in Germania, come in Francia e
in Inghilterra e sono tutti relativi al gassificatore; questo dà la
dimostrazione di come ormai tali impianti non sono più
sperimentali, ma danno delle garanzie di grande affidabilità.
Prima di concludere, perché mi pare che il mio intervento a
favore del gassificatore sia stato molto chiaro, vorrei
sottolineare due o tre aspetti. Ho già espresso in commissione, nel
corso dell'audizione di tutti gli ambientalisti e del Comitato
rifiuti zero - che hanno presentato diverse soluzioni - e per
questo li ringrazio: per la grande sensibilità e disponibilità di
mettersi a confronto con delle tecnologie presentate
dall'Amministrazione regionale. Hanno presentato l'esperienza di
Vedelago: scusate parto in ordine, sono partiti con l'indicazione
di avere un impianto di trattamento meccanico biologico che, se
fossi in quel di Roma, direi subito: "perfetto!", perché là vi è un
quantitativo tale di rifiuti che richiederebbe un impianto di quel
tipo, ma noi dobbiamo guardare la realtà: la produzione dei rifiuti
esistente in Valle d'Aosta. Si parte con l'impianto di trattamento
meccanico biologico, con un costo di 20.000.000 di euro e qui
sinceramente vi devo dire che devono aver chiesto il preventivo di
un impianto di 30 anni fa, perché quello che ho visto a Roma di
nuova tecnologia ha altri costi è come dire che vado a comprare una
macchina, se compro la Porche ha un prezzo, se compro la
Cinquecento ne ha un altro, qui è uguale! Mi si dice:
"20.000.000"
, ho chiesto a Malagrotta, un impianto di TMB,
poi tutti lo hanno potuto vedere, ad altissima tecnologia:
50.000.000! Si dice poi:
"va bene, associamo a questo l'impianto
per fare il compost"
,
compost
che, come ha detto il
collega, è un ammendante, non è un fertilizzante. Questo è
determinato dalla normativa nazionale del decreto legislativo n.
217/2006, dove è inserito nella tipologia ammendanti, quindi non è
fertilizzante. Per quanto riguarda il
compost
, ho i dati del
compost
che facciamo in Valle d'Aosta. Il nostro, fra
l'altro, è un ammendante compostato di qualità, perché è un
compost
che viene fatto con i rifiuti verdi, non con i
rifiuti punto, ma con i rifiuti verdi. Su questo abbiamo una
produzione annua che si aggira fra le 7.000 e le 8.000 tonnellate,
da queste - poi ci sono diversi processi, l'evaporazione, la
degradazione - si arriva a 3.000 tonnellate all'anno circa. Il
compost
venduto è di 463 tonnellate all'anno, ossia tutta
questa grande attenzione per il
compost
dov'è? Dobbiamo
allora dircelo con grande onestà. Sono andato a vedere un paio di
impianti di
compost
e non riescono a smaltire quello che
fanno e poi basta che prendiamo dei dati dell'ISPRA, che sono stati
divulgati nel 2009... o del 2008... dati che vengono fatti a
seguito dei MUD che vengono consegnati da ogni Regione, quindi non
è tendenziosa la dichiarazione che fa Comé, o qualche esperto di
parte, ma sono dati intoccabili. Ebbene sul
compost
che
viene fatto in Italia c'è una parte minimale che viene venduta,
questo anche a livello nazionale. Si chiede quindi di fare anche
l'impianto di
compost
e si domanda anche di fare poi
l'impianto tipo Vedelago, che tratta i rifiuti residuali del
COREPLA e non delle raccolte differenziate comunali. È un impianto
che tratta più di 15.000 tonnellate di plastiche; per farlo
funzionare dovremmo accettare le plastiche del Piemonte e della
Liguria. Se è questa la volontà, ce lo dobbiamo dire, allora
diciamo che raccogliamo tutte le plastiche del Piemonte, Liguria e
forse una parte di Lombardia, le portiamo qua e apriamo un impianto
tipo Vedelago per poter essere sostenibile. Direi che questi sono
gli aspetti che, secondo me, sono da mettere in grosso rilievo.
Quando diciamo che vogliamo produrre il CDR, ma il CDR dove lo
mettiamo? Abbiamo due soluzioni: o lo mettiamo in discarica, o lo
portiamo a bruciare fuori, ma bisogna anche quantificare qual è il
costo per portare fuori il CDR e, al di là del costo del trasporto
del CDR fuori Valle, quando questo è bruciato - e bisogna tra
l'altro pagare per bruciarlo come vi dicevo prima -, da quel chilo
di rifiuto si ottengono 2 etti e mezzo di scorie, ce lo caricano di
nuovo sul treno o sul camion e bisogna riportarlo in Valle per
stoccarlo in una discarica. Noi abbiamo una proposta che è
sicuramente dal punto di vista sia ambientale, sia dell'occupazione
degli spazi un impianto che ha necessità di circa 6.000 metri
quadrati... un campo di calcio! Non pensiamo quindi a impianti
faraonici, mentre le soluzioni con i diversi impianti richiederebbe
la necessità di avere degli spazi non indifferenti.
Sicuramente da parte del nostro gruppo voteremo con grande
convinzione questa delibera, rivolgo di nuovo l'invito a tutti ad
esprimere un voto favorevole su tale indicazione che proviene dalla
delibera di Giunta. Grazie.
Président
- S'il n'y a pas d'autres conseillers qui
souhaitent intervenir, je ferme la discussion générale.
La parole à l'Assesseur au territoire et à l'environnement,
Manuela Zublena.
Zublena (UV)
- Grazie, Presidente. Alla fine di questo
interessante dibattito voglio ringraziare anzitutto la commissione
consiliare che, guidata dal Presidente Comé, ha seguito con molta
puntualità ed in modo molto attivo i lavori fin dall'anno scorso,
dando un supporto importante in contributi, sostegni che sono stati
determinanti per convergere su questa scelta. Voglio anche
ringraziare tutti i colleghi che hanno arricchito il dibattito
odierno e in particolare voglio sottolineare alcuni aspetti. Non
posso che condividere appieno molte delle considerazioni
evidenziate dal collega Caveri, che ha sottolineato la complessità
della scelta, che non è semplicemente scegliere una macchina, un
oggetto ben definito, ma significa tener conto di un sistema
complesso che parte dalla raccolta fino al trattamento finale con
il forte coinvolgimento dell'individuo, che è alla base della
produzione dei rifiuti.
Come è stato detto, su questo tema non c'è ancora la bacchetta
magica per poter rapidamente e miracolosamente trovare una
soluzione. La scelta a cui siamo giunti dopo questo lungo percorso
di valutazioni quindi è certamente la scelta che meglio risponde ad
una serie di richieste ed ottimizza una serie di istanze e di
indirizzi che toccano tutti gli aspetti: innanzitutto la salute
umana, il rispetto per l'ambiente, ma anche aspetti sociali ed
economici, l'insieme di queste richieste trova oggi la risposta in
tale proposta. Da questo punto di vista, tutto il lavoro di
approfondimento che è stato fatto finora non è stato vano; mi
associo anch'io ai ringraziamenti al Presidente Cerise che, in
qualità di Assessore, ha portato avanti con grossa professionalità
un importante insieme di lavori scientifici, che proprio oggi
costituiscono la base su cui si è sviluppata una scelta. Non
parlerei di cambi di rotta, ovvero di ripensamenti, di annullamento
di ciò che era stato fatto, ma proprio il tempo, l'evoluzione delle
conoscenze, della tecnologia, l'esperienza delle altre Regioni,
insieme a tutto l'importante bagaglio di informazioni, ci ha
portato ad avere dei dati oggettivi, dei punti fermi su cui
perfezionare la scelta. Da questo punto di vista, mi stupisce molto
la dichiarazione del collega Tibaldi, che dice che oggi "tiriamo
fuori un coniglio", mi dissocio completamente, perché non è un
"coniglio che si tira fuori", ma è il frutto di un confronto e di
un'analisi critica molto serrata che è stata fatta in questi
anni.
Circa poi gli scenari alternativi che hanno riempito negli
ultimi tempi le pagine dei giornali, non voglio entrare nei
dettagli dell'unico scenario minimamente formalizzato e preso in
considerazione anche in seno all'Osservatorio regionale dei rifiuti
una settimana fa, perché solo allora è stato presentato, perché le
criticità, i punti dubbi sono già stati evidenziati molto
approfonditamente dal collega Comé. Voglio però evidenziare come
non si possa semplicemente catturare l'attenzione della
cittadinanza con azioni di tipo terroristico, magari ipotizzando
degli scenari veramente fantastici, tanto fantastici quanto
assolutamente irreali, perché basati su ipotesi che a tavolino
possiamo fare:
"riduciamo del 20 percento tutti i rifiuti"
,
"miglioriamo al 70 percento la differenziata"
e penso a me
stessa quando vado al supermercato e devo cercare di non comprare
gli imballaggi per poter ridurre i rifiuti. Detto questo, voglio
anche sottolineare come tali scenari fantasiosi ad un certo punto
devono essere analizzati e le cose devono essere ricondotte su dei
binari chiari. Voglio citare, come commento rispetto a questo
scenario, chiamiamolo "rifiuti zero", presentato all'Osservatorio,
come il Direttore generale dell'ARPA, in una nota del 18 marzo,
abbia evidenziato come "per questo scenario sia necessaria una
verifica dei flussi dei materiali, che in alcuni passaggi non
appaiono congruenti con la realtà della composizione merceologica
dei rifiuti e con gli aspetti impiantistici, tecnologici
prospettati". Questo per dire che non possiamo fondare una scelta
su delle ipotesi che non sono fondate sulla nostra realtà
specifica. Il problema dei rifiuti c'è, ne siamo consapevoli, non
possiamo ritardare una scelta, va data oggi una soluzione certa.
Sono convinta anch'io che demonizzare la scelta, fare allarmismo
possa sicuramente raccogliere molti più consensi, ma non esprime un
senso di responsabilità quale dovrebbe essere quello che mostra un
Consiglio regionale rispetto al problema dei rifiuti.
Président
- La parole au Président de la Région,
Rollandin.
Rollandin (UV)
- Grazie, Presidente. Non ho purtroppo
ascoltato tutte le relazioni, mi sono fatto anche dire quello che è
stato detto correttamente per riuscire a capire in che modo è stato
affrontato in aula, perché in commissione c'erano i resoconti e si
sapeva quello che era stato detto. Credo che nell'insieme ci sia
stato oggi... a completamento di quello che era stato detto nel
momento in cui alcuni mesi fa si era ipotizzato un percorso diverso
rispetto a quello del termovalorizzatore. Già allora era stata
fatta un'analisi abbastanza accurata del perché si teneva in
considerazione un aspetto che era sicuramente dirimente: il fatto
di non toccare la discarica che oggi conosciamo e di cui si sono
evocate le problematiche stamani, la discarica attualmente
esistente e che dovrà ancora comunque funzionare per un certo
numero di anni. La logica con cui si è partiti... e la fretta, se
fretta si può chiamare, perché in queste cose è sempre difficile
parlare di fretta... era quella di dire:
"attenzione, questa
discarica è comunque ad esaurimento e c'è bisogno di avere
l'alternativa"
. Il taglio però che si è dato 6 mesi fa quando
si è ipotizzato un percorso, di cui oggi è una prima conclusione,
era quello di dire: "teniamo conto che rispetto all'utilizzo della
discarica...", che dava un contesto quantitativo diverso rispetto
alla logica con cui si è ragionato da quel momento in poi...
evidentemente era diversa. Questo non vuol dire, ed è stato
ricordato dai colleghi, smentire il lavoro svolto - e questo credo
faccia onore anche al rispetto di un'analisi approfondita
effettuata in precedenza -, ma sostanzialmente teniamo conto - lo
avevamo già detto allora e voglio ribadirlo - che il non voler
affrontare quel problema in termini di utilizzo continuativo e
periodico per una fascia di tempo molto lunga è legato non al fatto
che si dimentichi quella discarica, ossia che non si voglia
affrontare il problema della discarica... nel senso di vedere come
non lasciare... sicuramente, nel momento in cui non si utilizzerà
più, questa montagna così com'è... piuttosto che creare le premesse
per comunque intervenire, vedere se e come è un domani con tecniche
nuove che non siano quelle oggi esistenti, le quali sono
sicuramente difficilmente attuabili per tutta una serie di
considerazioni legate a cosa succederebbe a movimentare questi
rifiuti... può darsi che nel tempo ci siano degli strumenti tali da
permetterci anche l'utilizzo. Come può invece essere più fruttuoso
immaginare di creare, sotto questo profilo, una copertura tale da
dargli una dignità di montagnola, che è poi la fine che hanno fatto
tutte le discariche al mondo, con una logica che crei una piccola
collina che sia all'entrata di Aosta, chiaramente non avendo più
quella che è oggi la visione, non sicuramente esaltante...
Teniamo conto che nel contempo si deve immaginare che prima
della soluzione definitiva vi è stato un passaggio di tempo che ha
obbligato a fare anche delle procedure espropriative di quella
zona, che hanno comportato il loro tempo, sono state fatte di
corsa, tenendo conto anche che si è cercato in quella zona di
salvare un'attività. Non dimentichiamo che attorno c'è un'attività
in essere che si è cercato di salvaguardare, quindi è stato fatto
un lavoro in modo tale da non compromettere un'attività esistente
con i posti di lavoro che ne conseguono. Dico questo perché la
problematicità non era così semplice, non si trattava solo di dire:
"benissimo, decidiamo cosa fare"
ma, fatta questa prima
considerazione, credo che la seconda sia stata fatta con molta
onestà da parte di tutti i colleghi illustrando la soluzione che si
prospetta. Una soluzione che non è il toccasana, lo abbiamo detto
tutti: non c'è il toccasana, è inutile che ci facciamo illusioni o
che qualcuno illuda la gente, non c'è!
Oggi ci sono dei sistemi che, a seconda delle situazioni,
possono variare nella dimensione e nella qualità: questa è la
verità che bisogna dire onestamente ai cittadini. La problematica
con cui si è affrontato.... è quella di dire:
"troviamo un
sistema verso il quale si orientano gran parte delle realtà non
solo analoghe alle nostre, ma vicine"
; sono state citate
correttamente dal Presidente Comé Trento ed altre, ossia tutte
realtà che prima avevano un altro sistema vanno verso questa
possibile soluzione, che è oggi sicuramente ottimale da una serie
di riscontri positivi che sono stati detti e che tranquillizzano
sotto il profilo del costo successivo a questa scelta. Ho sentito
il collega Tibaldi che era preoccupato per quanto riguarda la
localizzazione del terreno, gli spazi; questi sono già stati fatti
oggetto di un riscontro, semmai darò al collega la piantina legata
alla possibile localizzazione che permette di rendere possibile
l'insediamento nella zona che conosciamo, vicino alla discarica.
Dico questo perché, rispetto ad altre soluzioni, questa è quella
più confacente alla nostra realtà. Avevamo anche fatto dei calcoli
su cosa veniva ad incidere l'ipotetica formula di prendere i nostri
rifiuti e portarli fuori, però portandoli fuori non risolvevamo i
problemi, ma affidavamo ad altri la soluzione dei problemi e
avevamo come sempre la dipendenza da altri di quello che succedeva
in Valle d'Aosta.
Credo che anche con l'aiuto di esperti, che ringraziamo per aver
voluto approfondire queste tematiche, abbiamo dato oggettivamente
degli argomenti che sono stati oggetto di confronto pubblico,
vorrei anche qui sottolineare che su questo sono stati fatti
confronti pubblici, dove tutti hanno potuto prendere la parola,
tutti, noi non abbiamo escluso nessuno! E lì hanno fatto delle
osservazioni a cui sono state date delle risposte che oggi trovano
puntualmente qui la loro specificità. Mi sembra che si sia fatto
tutto il possibile per dare coscienza prima di tutto a chi oggi è
in aula di avere i dati che permettano di fare una scelta
ragionata, si è data la possibilità alla gente interessata di avere
delle risposte su quali sono le ragioni per cui si fa questa
scelta, tenendo conto di tutte le preoccupazioni dei rifiuti: da
quelle più catastrofiche, che involontariamente più o meno alcuni
evocano in certi momenti, come certe soluzioni sono chissà cosa,
che espandono veleni, quando sanno benissimo che vi è tutta una
serie di misurazioni, questi strumenti di cui parliamo... vi è il
collegamento diretto con le ARPA, con il controllo di tutto quello
che succede in qualsiasi momento. Si dà la possibilità di
verificare quello che succede non solo alle istituzioni, ma a tutte
le associazioni ambientaliste, a tutti quelli che vogliono
verificare cosa succede! C'è la libera conoscenza dei dati, in modo
che non vi sia alcuna sottovalutazione di un ipotetico pericolo.
Queste sono le tre indicazioni che ci hanno portato con cognizione
di causa a fare una scelta che, a nostro avviso, può essere una
scelta che va nella direzione giusta e che potrà essere fra qualche
anno essere oggetto di ulteriori cambiamenti se le tecniche di
trattamento dei rifiuti saranno più aggiornate rispetto a quelle di
oggi.
Président
- La parole au Conseiller Louvin, pour
déclaration de vote.
Louvin (ALPE)
- Grazie, Presidente. Poche sere fa mi
trovavo alle prese con due problemi molto più semplici in
apparenza, legati ad esercizi di geometria da svolgere in quel
doposcuola serale che si fa in moltissime nostre famiglie. Mentre
su uno di questi problemi siamo riusciti a raggiungere una
soluzione appropriata in tempi rapidi, ci siamo attorcigliati
nell'altro e abbiamo scoperto dopo non poco tempo che erano
sbagliati i dati del problema, come a volte succede anche nei
migliori libri di testo... e abbiamo dovuto constatare che non
"tornavano" in nessun modo i compiti. Dico questo, perché molto
spesso i termini della domanda, il modo in cui si pone un quesito o
si individua il percorso di ricerca di una soluzione condiziona
seriamente, e a volte anche definitivamente, il risultato a cui si
perviene. In parte fondamentale è anche ciò che abbiamo avuto in
questi mesi per effetto di un condizionamento a monte, di cui si è
in parte discusso poco fa e questo aspetto è già stato approfondito
con varie posizioni, noi vorremmo dire su questo la nostra: è la
questione della cosiddetta "esportazione dei residui finali" di
questo ciclo dei rifiuti. Qui c'è forse un
a priori
ideologico che è stato giustificato dall'Assessore, al quale voglio
rendere merito di una grande tenacia e serietà nell'aver affrontato
tale argomento, nell'interlocuzione che ha avuto in tutti questi
mesi su un terreno non facile con un atteggiamento sempre molto
scientifico che lo contraddistingue, ma qui c'è un
a priori
ideologico, un
a priori
legislativo, ma che deriva da una
scelta voluta e che lei ha fortemente difeso come assunzione di
responsabilità e come irresponsabilità nell'allontanare questo
luogo conclusivo del ciclo. Noi su questo torniamo un istante per
dire che per più di una ragione riteniamo che invece non sarebbe
una scelta deresponsabilizzante, tant'è che è stata esplorata dalla
Giunta precedente, come doveva essere e che questa sarebbe stata...
per effetto di quel dato sostanziale che è della nostra Regione,
che è la massa critica numerica sempre deficitaria nella nostra
regione e che anche in questo caso gioca contro o gioca ad
orientare le decisioni e a far lievitare i costi in un modo
esponenziale. Siccome in altri campi importiamo noi la soluzione al
problema degli altri... ne cito uno che è già emerso in questo
dibattito proprio per la distanza fisica ed è il carcere: noi
importiamo, la popolazione carceraria della nostra Regione è 10-20
volte in più per risolvere un problema altrui. Di nuovo le masse
critiche ci giocano contro su altri terreni, come quello
dell'università, dove subiamo dei condizionamenti per difetto di
numeri e lì non si dice:
"tanto pagate voi, fate pure"
, no
lì si dice:
"non potete farlo per difetto di massa
critica"
.
Nel campo dei rifiuti, a nostro modo di vedere, era possibile un
percorso diverso, era possibile porre in modo diverso la questione
arrivando ad esiti diversi, che avrebbero condizionato anche le
scelte che si vanno a fare in questa sede. Delle scelte che
arrivano al termine di un percorso, a cui abbiamo dato un apporto
anche noi, come altri soggetti esterni e spiace che siano
banalizzati e anche sarcasticamente dileggiati questi apporti. Io
credo che dobbiamo ringraziare i 3.000 concittadini che hanno posto
con forza fra il 2007 e il 2008 questo problema del
termovalorizzatore, hanno condizionato anche loro il percorso che è
stato fatto. Hanno condizionato non le pressioni psicologiche, il
terrorismo psicologico, ma hanno condizionato queste persone
consapevoli dei rischi di uno smaltimento di una discarica, come
quella che abbiamo oggi, nel senso di dirci precauzionalmente:
"lasciate lì, non mettete il carico dell'eliminazione della
discarica nello scegliere, nel condizionare la scelta del modo di
eliminare questi rifiuti"
. Credo quindi che vada riconosciuto
questo percorso effettuato, con i meriti che può averne anche
l'Amministrazione per l'apporto che vi ha dato, i tecnici, ma anche
la nostra comunità che esce più matura da questa esperienza,
consapevole che può condizionare anche le scelte dei politici, che
comunque di fronte a lei bisogna essere più espliciti
nell'affrontare le ragioni delle scelte fatte. Questa non è stata
una politica del "no": è stata una politica di questi mesi di
mettere in evidenza dei problemi reali, che ci hanno portato ad
escludere almeno due soluzioni che non erano compatibili con la
nostra realtà: l'inceneritore a griglia, sul quale credo all'inizio
di questa legislatura forse, se non ci fosse stata una pressione
popolare, ci si sarebbe fermati, si sarebbero "fermate le lancette"
e la cosiddetta "bonifica della discarica", per la quale credo non
sia tempo per più di una ragione, forse anche per quelle ragioni di
evoluzione tecnologica a cui fa riferimento spesso l'Assessore, che
vi è sensibile. Noi crediamo che non sia solo questione di
scoperte, per cui ad un certo momento si scopre un processo nuovo;
no, i processi nuovi si creano, si percorrono, si sperimentano e
ritengo che noi anche in questo avremmo potuto, partendo per tempo,
fare una parte più coraggiosa. Oggi la situazione è di carattere
conclusivo e credo che anche quelle componenti che sono indicate
come più radicali ed ideologiche abbiamo l'intelligenza di
riconoscere che, dati questi elementi del problema, dati questi
condizionamenti che sono stati messi, sui quali noi esprimiamo
delle riserve, se si vuole a qualunque costo sia ambientale che
economico chiudere il ciclo in Valle d'Aosta, una tecnologia di
questo tipo sarebbe probabilmente la più praticabile al momento. Lo
dicono quelle stesse associazioni ambientaliste che hanno espresso
in sede di comitato, in sede di Osservatorio dei rifiuti, le loro
riserve sulla decisione che viene oggi sottoposta alla nostra
attenzione. Crediamo che sarebbe stato possibile percorrere la via
possibile e temporanea di un coinvolgimento della vicina Regione
nella soluzione del problema, nell'attesa che altri sistemi
consentano alla Valle d'Aosta un'eventuale chiusura del ciclo senza
aggravi definitivi, avremmo cercato questa alleanza non
considerandola deprimente o limitante della nostra autonomia, ma
come segno di autonomia responsabile e gestita cooperativamente con
altri. Se oggi urge chiudere il cerchio, sottolineiamo con grande
forza la necessità, e ci piace che siano indicati questi punti in
priorità in fase iniziale, di conferma della riduzione e
prevenzione della produzione dei rifiuti; siamo, collega Tibaldi,
su un crinale diverso dal punto di vista dell'approccio della
concezione rispetto a quello di consumismo spinto che lei ha
espresso poco fa. Noi siamo di altra convinzione: siamo convinti
che invece vadano potenziate le attività di raccolta differenziata,
di cui sappiamo il disagio che comportano a ciascuno di noi, ma
questo fa parte di un'evoluzione del nostro contesto sanitario, del
nostro contesto di igiene di società, di scuola, la complicazione è
un elemento inevitabile della nostra vita e dare il nostro apporto
di responsabilità non credo sia malvagio, poi, naturalmente, anche
la spinta più intensa per l'eliminazione delle quote di residuo
umido.
Presidente, Assessore, noi esprimeremo un voto di astensione su
questa delibera; ci dispiace, nonostante l'accorato appello del
Presidente della commissione, non poter sposare con convinzione,
perché non l'abbiamo oggi questa convinzione pur riconoscendo i
grandi passi che sono stati compiuti. Noi agiremo come si è detto e
come è stato indicato dall'Assessore, sulla flessibilità; saremo
presenti perché la luce rimanga accesa, quindi che non si dia oggi
un voto di fiducia che sia un "adesso andate avanti, fate vobis";
no, per noi questo tema è e rimane un tema di costante attualità
nel quale coinvolgeremo, come hanno detto intelligentemente altri
colleghi, soggetti terzi valutatori affinché vi sia sempre un'alta
attenzione alla nostra salute e a quella delle generazioni a
venire.
Président
- Il y a l'amendement de la III
e
Commission, dont je donne lecture:
Emendamento
Dopo il punto 2 del deliberato è aggiunto il
seguente:
"2bis) di stabilire che l'individuazione della nuova
tecnologia di trattamento dei rifiuti sia effettuata d'intesa con
la competente Commissione consiliare;".
Je soumets au vote l'objet avec l'amendement de la
III
e
Commission:
Conseillers présents: 33
Votants: 28
Pour: 28
Abstentions: 5 (Bertin, Giuseppe Cerise, Chatrian, Louvin,
Patrizia Morelli)
Le Conseil approuve.
