Classificazione
(Nessuna classificazione presente)


Resoconto integrale del dibattito dell'aula
Oggetto del Consiglio n. 2836 del 2 dicembre 1991 - Resoconto
OGGETTO N. 2836/IX Nomina di un rappresentante della Regione
in seno al Consiglio di Amministrazione della Società
Alpila.
Dolchi (Presidente)
Colleghi Consiglieri, le
nomine iscritte all'ordine del giorno si effettuano tutte con
votazione segreta per schede, poiché si tratta di nominare delle
persone.
Ricordo inoltre che, se fosse necessario esprimere giudizi o
effettuare valutazioni sulle candidature proposte, il Consigliere
che intende farlo dovrebbe anche chiedere la seduta segreta.
Per questi argomenti figura come relatore il Presidente del
Con-siglio, che comunque si rimette agli atti che vi sono stati
trasmessi ed agli allegati che concernono ogni punto all'ordine del
giorno.
Gli allegati contengono i nominativi di quelle persone che, ai
sensi della legge regionale, hanno presentato domanda a seguito
della pubblicazione sul Bollettino Ufficiale della Regione
dell'elenco delle nomine e dei posti vacanti.
L'oggetto iscritto al primo punto dell'ordine del giorno, che
stiamo ora trattando, concerne la nomina di un rappresentanza in
seno al Consiglio di amministrazione della Società Alpila e
pertanto la scheda che vi sarà distribuita contiene una riga, dove
dovrà essere scritto il nome ed il cognome o, se si scrive solo il
cognome, deve essere una definizione che non possa dar luogo ad
erronee interpretazioni e deve trattarsi anche di un nominativo
contenuto tra coloro che hanno presentato domanda e che si trovano
quindi nell'elenco allegato a cui ho fatto cenno.
Se qualcuno non avesse gli allegati, che erano stati trasmessi
con la convocazione del 20 novembre, in cui però non si è dato
corso a queste votazioni, può chiederne copia.
E' aperta la discussione generale.
Presidente
Ha chiesto la parola il Presidente
della Giunta, Bondaz; ne ha facoltà.
Bondaz (DC)
La maggioranza propone la riconferma
del rag. Sergio Vitali.
Presidente
Ha chiesto la parola il Consigliere
Riccarand; ne ha facoltà.
Riccarand (VA)
Sono molto sorpreso dal modo in cui
svolge questa discussione sulle nomine in Consiglio regionale.
Qui ci troviamo in sede di prima applicazione della legge
regionale 27 marzo 1991 n. 12, che al momento della sua
approvazione in Consiglio era stata salutata come un avvenimento
importante, come una scelta qualificante, perché si trattava di una
decisione significativa assunta dal Consiglio per introdurre
trasparenza nella procedura delle nomine di designazione regionale
ed eliminare il vituperato fenomeno delle lottizzazioni.
Quando venne approvata questa legge il Presidente del Consiglio
regionale ed il Presidente della Giunta regionale fecero a gara per
presentarsi quali portabandiera dell'iniziativa ed essere segnalati
come quelli che più avevano contribuito per l'introduzione di
questa legge moralizzatrice all'interno del nostro ordinamento
giuridico. Il Presidente della Giunta arrivò persino a sollecitare
e ad ottenere un'intervista al TG3 della RAI, per sottolineare in
modo particolare l'importanza dell'avvenimento ed i meriti
acquisiti nella circostanza dallo stesso Presidente della Giunta e
dalla maggioranza.
Tali meriti, per la verità, erano molto modesti, perché la legge
era di iniziativa della minoranza ed in particolare del nostro
Gruppo, mentre il contributo della maggioranza era semmai stato
quello di peggiorare sensibilmente la proposta di legge
iniziale.
Tale peggioramento aveva riguardato in particolare una funzione
fondamentale della legge, che doveva essere rappresentata dalla
Commissione che avrebbe dovuto esaminare le proposte di candidatura
e la documentazione allegata e poi avrebbe dovuto formulare un
parere, sulla cui base il Consiglio regionale e la Giunta
regionale, secondo le rispettive competenze, avrebbero dovuto
procedere alle designazioni.
Sulla composizione di quella Commissione ci fu un fuoco di
sbarramento da parte della maggioranza, in particolare da parte del
segretario regionale del PSI, per cui l'impostazione che io avevo
dato alla proposta di legge venne sostanzialmente modificata e fu
prevista una maxi-commissione, composta dalla Commissione affari
generali, allargata a tutti i Capigruppo, e presieduta addirittura
dal Presidente del Consiglio, che avrebbe dovuto fare chissà quale
lavoro di approfondita analisi delle candidature, in modo da
istruire adeguatamente le designazioni che poi sarebbero arrivate
in Consiglio.
Sappiamo però che così non è stato, perché le cose sono andate
molto diversamente ed oggi mi aspettavo che oggi, nel momento in
cui si dava attuazione a questa legge, ci fosse da parte del
Presidente del Consiglio e del Presidente della Giunta un minimo di
relazione per spiegare perché si è voluto procedere in un certo
modo, perché si è voluto annullare l'operato della Commissione,
perché e su quali basi sono state formulate delle proposte ed in
quali sedi. Ovviamente io non lo so, anche se posso immaginarlo, ma
sono sicuramente sedi esterne a quelle previste dalla legge.
Ora, alla luce di quello che è successo dalla metà di settembre,
quando è scaduto il termine per la presentazione delle candidature,
ad oggi, c'è un sostanziale boicottaggio pratico nei confronti
della legge che era stata approvata. Io ho sentito che si sono
levate molte voci, anche a livello di opinione pubblica, di
giornalisti e di persone che intervengono sui problemi
dell'informazione, che hanno introdotto un elemento di dubbio sulla
validità della legge che è stata approvata nel marzo del 1991.
Qualcuno ha detto: "Allora si tratta di una legge inutile...
sbagliata...". Qualcun altro ha detto: "E' una legge carente,
perché prevede le procedure, ma non i requisiti...".
Io credo che in realtà la legge che è stata approvata dal
Consiglio, con i limiti peggiorativi voluti da questa maggioranza,
sia importante, perché, comunque vada, ci ha fatto compiere un
passo in avanti, che a mio avviso è da migliorare ulteriormente, ma
non da cancellare.
Con la legge regionale del marzo 1991 sono state introdotte
delle procedure che quantomeno ci permettono di capire chi sono i
candidati, si chiede di presentare il "curriculum", i titoli di
studio, il certificato dei carichi pendenti in sede penale e quindi
viene quantomeno avviato un "iter" trasparente e certamente più
positivo rispetto alla situazione precedente.
Quello che non si riesce a realizzare, perché manca la volontà
politica, è di andare al di là della trasparenza per superare anche
la lottizzazione. Questo non lo si ottiene, perché c'è una feroce
volontà di mantenere questo meccanismo lottizzatorio per interessi
clientelari ed elettorali.
Noi qui ci siamo trovati di fronte ad una settantina di nomine
da fare ed alla presentazione di 773 candidature. Noi quindi in
sede di Commissione avremmo potuto fare un esame istruttorio molto
qualificato, ripartire le candidature fra le varie nomine, evitando
dei doppioni, cercando di evitare che chi aveva già determinati
incarichi ne ricoprisse anche altri, cercando quindi di individuare
una più ampia partecipazione, visto che c'erano le candidature
disponibili. Si poteva fare un'analisi sui "curricula" di studio,
per vedere le rispettive competenze tecniche più qualificate a
disposizione. si dovevano andare ad esaminare i certificati dei
carichi pendenti, per vedere in quali casi era opportuno non
procedere.
Questo lavoro, che in base alla legge doveva essere fatto dalla
Commissione, non è stato fatto, perché è stato opposto un veto da
parte dei Consiglieri che fanno parte di questa maggioranza.
Pertanto, oggi ci troviamo a dover votare con una legge nuova,
ma con lo spirito, con la volontà e con i metodi vecchi, delle
proposte di nomina che sono state definite e concordate dai
segretari dei partiti della maggioranza al di fuori degli organi
consiliari e di quelli previsti dalla legge.
Direi anche di più. L'articolo 6 della legge è chiaro, perché
dice: "Scaduto il termine per la presentazione delle candidature,
le proposte di candidatura sono trasmesse alla Commissione per le
nomine, perché esprima il suo parere", ed al secondo comma precisa:
"La Commissione per le nomine entro venti giorni dal ricevimento
della documentazione esprime il proprio parere e lo trasmette
all'organo regionale a cui spetta la nomina o designazione".
Siccome, però, questa procedura non è stata seguita ed il parere
della Commissione non è stato espresso, chiunque voglia fare un
ricorso al TAR contro le nomine che oggi andremo a fare, ha motivi
validi, fondati e giusti, per fare ricorso e per vincerlo, proprio
perché noi non abbiamo voluto seguire lo spirito e la lettera della
legge, perché in sede di Commissione non si è voluto fare neanche
quell'esame che pure non avrebbe impedito che emergessero i
candidati della maggioranza, probabilmente perché si temeva che
sorgessero dei problemi, perché tutto doveva essere prima
concordato in "petits comités" dai segretari dei partiti della
maggioranza e poi propinato al Consiglio.
In secondo luogo, noi oggi ci troviamo a fare le nomine di
competenza del Consiglio regionale, ma una parte delle designazioni
sono di competenza della Giunta. Io vorrei sapere se la Giunta ha
proceduto a fare le sue designazioni con deliberazione. Siccome i
candidati sono in gran parte gli stessi per consigli di
amministrazione e per presidenze, per poter procedere sarebbe stato
importante sapere la Giunta ha nominato i membri di sua competenza,
anche per evitare della sovrapposizioni.
Niente di tutto questo ci è stato detto ed io non so se la
Giunta ha fatto le sue deliberazioni. Se non le ha fatte, mi chiedo
come mai non le ha fatte, visto che sono trascorsi dei mesi da
quando sono state presentate le candidature e quindi i tempi
previsti dalla legge sono già saltati. Se le ha fatte, chiedo di
sapere quali sono le designazioni, in modo che se ne possa tenere
conto nella designazione dei rappresentanti nei vari consigli di
amministrazione, perché non mi sembra che si possa partire dai
consigli di amministrazione senza sapere qual è il presidente e
sapendo che delle persone si sono candidate sia per il consiglio di
amministrazione sia per la presidenza.
Anche sotto questo aspetto arriviamo con una mancanza di
chiarezza, proprio perché non si è voluto rispettare lo spirito ed
il significato profondamente innovativo della legge.
Nonostante tutto questo, io ribadisco che comunque la legge che
è stata approvata dal Consiglio regionale, a mio avviso, è
importante ed utile e deve essere ulteriormente sviluppata e
precisata, specie in due direzioni, visto che non c'è la volontà
politica di andare nel senso giusto.
Le due direzioni in cui bisogna precisare delle cose sono, a mio
avviso, quella dei requisiti, su cui però sbaglia chi dice che
bisogna intervenire sulla legge sulle nomine, perché questo non è
un problema della legge, che disciplina le procedure, ma è un
problema che va inserito all'interno di ogni convenzione, di ogni
regolamento e di ogni legge regionale che prevede la partecipazione
di rappresentanti della Regione nei consigli di
amministrazione.
Del resto, già in precedenti occasioni, come quando, ad esempio,
abbiamo ridiscusso la legge sulla Finaosta e quella sul consiglio
di amministrazione del CCS (Centro Colture Sperimentali), avevo già
proposto precisi requisiti. Non è un caso che la maggioranza di
questo Consiglio si sia espressa contro la definizione dei
requisiti, perché evidentemente è molto comodo andare avanti con un
metodo che non chiede requisiti, ma che è rifiutato dai cittadini e
quindi noi dovremmo cercare di modificare.
Comunque, noi abbiamo intenzione di introdurre sistematicamente,
su tutte le leggi che prevedono queste valutazioni, precisi
requisiti, perché vogliamo verificare di volta in volta il
comportamento della maggioranza: se continuerà a dire di no o se
alla fine sarà costretta, come io credo e per non coprirsi di
vergogna, ad introdurre questi requisiti.
L'altro aspetto in cui assumeremo una nostra iniziativa,
riguarda il ruolo della Commissione.
Noi avevamo detto: "Questo lavoro istruttorio può essere fatto
dalla Commissione affari generali". Ci è stato risposto di no,
perché qualcuno che non ne faceva parte voleva ficcare il naso
nella questione delle nomine, per cui alla fine è venuta fuori
quella maxi-commissione presieduta dal Presidente del Consiglio,
alla quale è stato detto: "Quella Commissione non deve fare niente,
deve solo prendere atto di quello che è stato fatto dagli uffici".
Se qualcuno doveva essere escluso sulla base del lavoro svolto
dagli uffici, la Commissione non poteva più far nulla. E' proprio
quello che è successo.
Allora, siccome non abbiamo né la volontà ne la capacità di
funzionare in modo corretto all'interno del Consiglio regionale, io
proporrò che ci sia una Commissione, dotata di un effettivo potere
di proposta - ciò dovrà essere scritto a chiare lettere, per
evitare ogni ambiguità interpretativa - composta da membri esterni
al Consiglio, in modo che deleghiamo almeno questa funzione di
consulenza o di supporto tecnico ad una struttura esterna.
Non è facile, perché anche lì bisognerà vedere chi mettere, però
sicuramente non possiamo continuare in questo modo, altrimenti è
come se questa Commissione non ci fosse, perché non ha alcuna
funzione, non la si vuole far funzionare, con tutte le conseguenze
che ne derivano quando si arriva in Consiglio senza aver istruito
alcune nomine.
Esprimo quindi il mio più profondo rammarico perché si è voluto
fare solo del fumo in termini di cambiamento, di trasparenza e di
non lottizzazione, perché la sostanza è rimasta la stessa, nel
senso che non si è voluta cogliere l'opportunità rappresentata da
questa legge per compiere un concreto e positivo passo in
avanti.
Comunque, siccome ritengo che la legge sia positiva, cercherò in
tutti i modo di farla applicare superando le resistenze che ci sono
attualmente.
Veniamo ora alla proposta del rag. Vitali come rappresentante
del Consiglio regionale nel Consiglio di amministrazione della
Società Alpila. Qui abbiamo ventinove nominativi di persone che si
sono presentate come candidate. Nel momento in cui la Giunta
propone il consigliere uscente, a me piacerebbe sapere dalla Giunta
perché lo fa, cioè mi piacerebbe sapere se ha fatto un buon lavoro,
quali risultati ha dato, se la Giunta ritiene di adottare il
criterio primario della riconferma in tutti i casi, oppure ritiene
di procedere caso per caso. Mi spiego meglio: vorrei sapere se la
Giunta intende scegliere la riconferma degli uscenti come criterio
generale oppure lo vuole adottare come criterio particolare solo in
questo caso. Io vorrei capirlo questo...
(...interruzione...)
... Solo in questo caso? Io vorrei capirlo. Adesso, ovviamente,
io faccio una domanda; se poi voi mi volete rispondere, bene;
altrimenti...
Vorrei capire un altro aspetto. Dalla scheda vedo che il rag.
Vitali ricopre già una serie di cariche importanti: consigliere di
amministrazione della Banca della Valle d'Aosta, segretario del
Consiglio di amministrazione della Finaosta... Anche in questo
caso, qual è il criterio che vogliamo usare? Vogliamo prevedere un
cumulo di cariche, quindi riteniamo di puntare su poche persone che
riteniamo qualificate e sulle quali vogliamo concentrare tutte le
nomine, oppure riteniamo più opportuno distribuire le nomine da
fare fra tante persone? Vorrei capire in che modo si intende
procedere, perché c'è la disponibilità di molte altre persone che
mi sembra possano essere candidature qualificate.
Io credo che queste risposte vadano date, per capire in che modo
si intende procedere, tanto in questo quanto negli altri casi.
Presidente
Ha chiesto la parola il Consigliere
Milanesio; ne ha facoltà.
Milanesio (PSI)
Visto che il Consigliere Riccarand
ha introdotto una discussione di carattere generale, che per altro
era già stata fatta in altre situazioni e circostanze, sulla legge
sulle nomine, vorrei solo far presente a questo Consiglio che non
mi sembrano assolutamente fondate le osservazioni che il
Consigliere Riccarand ha inteso svolgere sull'applicazione della
legge regionale 27 marzo 1991 n. 12: "Criteri per le nomine e le
designazioni di competenza regionale".
Per meglio intenderci: è assolutamente capzioso, per non dire
falso, che questo Consiglio e questa maggioranza non stiano dando
puntuale e corretta applicazione a quella legge.
Intanto perché mi sembra che il Presidente del Consiglio, quando
ha convocato la Commissione delle nomine per esaminare le proposte
di candidatura, abbia sì compiuto un gesto doveroso, ma abbia
consentito alla Commissione stessa di esprimersi. Non è vero che la
Commissione non si è espressa. Sono sorti problemi, in parte
interpretativi sulla legge, in parte sulla opportunità-necessità di
modificare la legge che, in sede di prima applicazione, aveva
dimostrato più di una magagna e creato più di un problema.
Mi sembra che in quella circostanza più di un Consigliere abbia
detto che la maggioranza si dichiarava disponibile ad introdurre
delle modifiche, per rendere la legge più puntuale e precisa, in
modo che potessero essere superate le incongruenze e le difficoltà
di gestione che erano emerse in sede di prima applicazione.
La maggioranza ha appunto intenzione di proporre una modifica
alla legge, in modo che la stessa, rispettando i criteri della
pubblicità e della trasparenza, "spoliticizzi", almeno per quanto
possibile, il momento dell'esame dell'ammissibilità delle
domande.
Vorrei essere molto chiaro. Questo tipo di discorso è già stato
fatto in Commissione e viene ora ribadito in quest'aula. Penso che
la proposta arriverà prossimamente - non so se per iniziativa della
Giunta o dei Gruppi consiliari della maggioranza - però all'interno
della maggioranza è già stato raggiunto un accordo per addivenire
ad una proposta precisa, che prossimamente potrà essere esaminata
dal Consiglio regionale.
Vorrei ancora chiarire che l'applicazione data finora alla legge
è stata puntuale, precisa e corretta. Per meglio intenderci: la
legge non dice le cose richieste dal Consigliere Riccarand e la
Commissione per le nomine, prevista dalla legge, ha espresso il suo
parere, ovviamente, di ammissibilità sui criteri e sui requisiti
richiesti al momento in cui era stata data notizia della scadenza
delle nomine.
Quindi, se al momento in cui era stata data notizia che
esistevano delle cariche da rinnovare ed i requisiti erano:
"nessuno", evidentemente la valutazione che sarà fatta dal
Consiglio e dalla Giunta sarà assolutamente sovrana. Certamente
dovrà tener conto della competenza, ma tale valutazione incombe
alla classe politica. Non c'è stato alcun filtro, se non quello
tecnico, previsto del resto dalla legge.
Per questo vorrei essere molto chiaro e preciso: su tale
questione tutto si può dire, meno che non si sia applicata la
legge. Si vuole modificare la legge? Siamo disposti a modificarla.
Vogliamo prevedere dei criteri a monte? Siamo disposti a prevedere
tali criteri, cosa che del resto avevamo già detto, ma li
prevederemo al momento in cui si farà il bando o l'avviso.
Dopodiché la Commissione, che noi riteniamo possa essere molto
ristretta e non composta da rappresentanti politici, esaminerà,
alla luce dei criteri che saranno formulati dal Consiglio e dalla
Giunta, le domande che saranno state presentate e poi, gli organi
competenti per le nomine, in certi casi il Consiglio ed in altri la
Giunta, assumeranno le loro sovrane decisioni.
Non mi pare, quindi, che sia il caso di sollevare un polverone o
che sia il caso di affermare che c'è stata violazione di legge. La
legge è stata applicata puntualmente e correttamente. C'è una
interpretazione del Consigliere Riccarand, di cui egli si assume
tutte le responsabilità, che noi intendiamo contestare, perché
l'affermazione che non si sia rispettata la legge è assolutamente
falsa.
Presidente
Ha chiesto la parola il Consigliere Viérin;
ne ha facoltà.
Viérin (UV)
Après la profession de foi de monsieur
Milanesio, je pense qu'il serait nécessaire de suivre un stage
religieux. En effet, la logique de monsieur Milanesio est celle de
l'
ipse dixit
, celle de la profession de foi. On ne peut
évidemment se permettre d'avoir un avis différent, quant aux
comportements tenus en cette occasion, que aussitôt ces avis sont
qualifiés de faux et de mensongers.
Néanmoins je veux également exprimer quelques considéra-tions
sur l'application de cette loi de mars 1991 et sur le
fonctionnement de la commission chargée d'examiner les différentes
propositions de candidature.
Je veux, à cet égard, être assez clair et j'affirme que la loi
n'a pas été appliquée et que les fonctions de la commission ont été
rendues vaines.
Monsieur Milanesio dit, en considérant les travaux et le
fonctionnement de la commission, que la commission s'est exprimée.
Elle s'est réunie et déjà en son sein on a discuté longtemps sur la
méthode de travail et sur la procédure à suivre. Quelqu'un voulait
tout simplement prendre acte que la Présidence du Conseil, avec ses
bureaux, avait déjà examiné les différentes candidatures et que
donc le tout devait se limiter à un examen formel de candidatures,
à un contrôle du respect des conditions formelles requises par
l'avis publié au bulletin officiel, contrôle qui par ailleurs avait
déjà été effectué par la Présidence du Conseil.
Par la suite, on a quand même accepté de discuter les critères
et, à cet égard, contrairement à ce qui a été affirmé, les
représentants de l'opposition avaient formulé une proposition pour
établir des critères objectifs, fondés sur les capacités
professionnelles des candidats plutôt que sur leur appartenance
politique ou de parti, afin de donner une application précise à la
loi approuvée par le Conseil.
C'est de ce point de vue que nous réaffirmons que la commission
n'a pas exercé ses fonctions. Comment justifier la création d'une
commission spécifique, chargée d'examiner les différentes
candidatures si, par la suite, cette commission n'exerce aucune
fonction, vu que elle ne s'exprime pas; elle prend simplement acte
de l'instruction des dossiers effectuée par les bureaux de la
Présidence du Conseil et se limite à transmettre ces mêmes dossiers
aux organes compétents: la Présidence du Gouvernement ou la
Présidence du Conseil.
A cet égard, vraiment, nous ne comprenons pas comment l'on
puisse affirmer que l'on a donné application à la loi, qui
expressément établit des critères et des procédures pour les
nominations et les désignations de représentants régionaux auprès
de sociétés et d'organismes divers et qui crée une commission,
chargée des nominations, qui doit formuler un avis et le
communiquer à l'organe régional chargé de la nomination ou de la
désignation.
Comment l'on peut prétendre que l'avis de la commission ait été
exprimé, quand, face à une procédure qui prévoit que pour présenter
les différentes candidatures les personnes concernées doivent
déposer un dossier, en précisant le titre d'études, le curriculum
professionnel, la liste des onctions et des charges remplies au
sein des différentes sociétés, le certificat du casier judiciaire,
le certificat attestant l'absence d'actions pénales en cours...
Comment l'on peut concilier cette procédure avec un non avis
exprimé pas la commission? Surtout que les pouvoirs et les
compétences de cette commission sont expressément établis à
l'article 7 de la loi sur les nominations. La commission est
chargée de vérifier si les candidats répondent aux conditions
requises, elles prend en compte les éléments qu'elle juge
nécessaires et dans des cas particulièrement importants elle peut
procéder à l'audition des candidats.
A cet égard, la loi ne prévoyait pas un examen simplement formel
de la part de cette commission, la loi établit spécifiquement que
la commission examine les différents dossiers, établit des critères
et surtout - et là, je pense que c'est un autre aspect important du
fonctionnement de cette commission - prépare un rapport à soumettre
et à la Présidence du Gouvernement et au Président du Conseil afin
de donner des indications sur les nominations à effectuer.
L'importance de la fonction de cette commission est également
soulignée, toujours à l'article 7, au cinquième alinéa, où l'on
établit que au cas où, à la suite de l'avis de la commission,
l'organe compétent jugerait opportun de nommer une personne autre
que celle dont la candidature a été soumise à la commission, est
appliquée la procédure prévue aux articles 5 et 6, c'est-à-dire
qu'on ne peut pas procéder à la nomination d'une personne autre que
celle ayant présenté sa candidature sans suivre la procédure
expressément prévue par cette loi et, donc, sans obtenir l'avis de
la commission.
De ce point de vue, nous pouvons affirmer que la commission ne
s'est pas exprimée. Elle n'a pas voulu exercer ses fonctions, mais
a voulu simplement accepter une procédure, une méthode qui
représente exactement le contraire de la transparence qu'on veut ou
qu'on voulait atteindre avec l'approbation de cette loi.
Une seule fonction a été respectée et c'est la publicité. On a
donné publicité aux différentes nominations. Cette publicité a
permis à quelques centaines de personnes. Nous pouvons en tout cas
dire que plusieurs centaines de personnes ont répondu positivement,
mais, par la suite, tous leurs espoirs, quant à l'application de la
loi ou la présentation des candidatures, ont été bafoués et ont été
rendues vains, parce que la majorité a voulu suivre la vieille
logique de la désignation et des nominations sur la base des
répartitions entre les forces de majorité.
La commission, donc, ne s'est pas exprimée. Et vu qu'elle a
choisi une méthode différente de celle qui aurait permis une
instruction des différents dossiers et assurer une vraie
transparence dans les nominations du ressort du Conseil ou du
Gouvernement, nous pouvons affirmer que la loi n'a pas été
appliquée, qu'il n'y a pas eu d'application ni précise, ni
ponctuelle et ni correcte de la loi de mars 1991.
Le jugement que nous pouvons tirer de cette situation est
extrêmement négatif quant à la volonté qui s'est exprimée et
manifestée et qui, une fois encore, met en évidence la dichotomie
existant entre les affirmations de principe - et nous en avons eu
une preuve ultérieure avec l'intervention de monsieur Milanesio -
et les actions concrètes, les décisions qui sont prises en vertu ou
en application de ces mêmes principes.
La transparence, qui était le critère à la base de l'approbation
de cette loi, n'a pas eu d'application et elle n'est pas respectée.
Je pense que la responsabilité revient entièrement à la majorité,
parce que - et je termine - si elle avait accepté les propositions
formulées par l'opposition au sein de cette commission, je pense
que non seulement on aurait respecté les dispositions établies par
la loi, mais aujourd'hui on aurait évité de continuer dans cette
discussion et dans cette analyse. On aurait ainsi pu donner un
exemple de vraie transparence et surtout de volonté de procéder à
des nominations, dans les différentes sociétés ou dans les
différents organismes, axées sur les compétences professionnelles
et non pas sur l'appartenance politique et sur la répartition entre
les forces de majorité.
Presidente
Ha chiesto la parola il Vicepresidente Bich; ne
ha facoltà.
Bich (Ind)
Avendo io avuto un ruolo particolarissimo
nella proposta e nei successivi percorsi legislativi della legge e
avendo io incominciato l'esame di questo articolato e di questa
volontà politica - la legge è in effetti l'estrinsecazione di una
volontà politica - in una posizione ben precisa all'interno della
maggioranza, vorrei fare alcune considerazioni di ordine
politico.
Il dibattito su questi argomenti nacque proprio da una proposta
di legge fatta dai Consiglieri della vecchia opposizione, una parte
della quale era entrata in maggioranza (PCI-PDS). Questa legge
doveva sancire il segnale del cambiamento, doveva cioè indicare che
i partiti contavano un po' meno e che, almeno nelle nomine
pubbliche, si poteva incominciare a percorrere una via diversa.
Ricordo anzi che, quando il comitato interpartitico di maggioranza
si riuniva, era una questione di orgoglio del PCI-PDS poter dire:
"Per entrare nella maggioranza, noi avevamo posto la pregiudiziale
politica della trasparenza, dell'affidabilità e della
professionalità nelle nomine pubbliche". Ricordo che c'era il
compagno Mafrica, che ora non è presente e mi dispiace perché mi
tocca parlare ad una sedia vuota, però il contenuto del mio
intervento gli sarà senz'altro riferito. Si trattava, comunque del
sigillo del nuovo corso.
Già allora posi delle riserve notevoli, perché dissi: "Avrà il
Consiglio la forza di cambiare le cose in modo così prepotente, per
effettuare un'inversione di marcia, per togliere i partiti dalle
nomine pubbliche e dagli enti economici, per trovare un modo nuovo
di selezionare la classe dirigente negli enti in cui è presente la
partecipazione pubblica?".
Con molto scetticismo io pensavo che questo non sarebbe potuto
avvenire, perché sarebbe prevalsa la logica dei rapporti fra i
partiti, cemento ed anima della quale sarebbe stata la questione
dei rapporti tra i partiti della maggioranza. Quindi, il problema
di tenere insieme il potere e di trovare gli equilibri all'interno
della maggioranza avrebbe fatto tutto ed avrebbe anche determinato,
come sempre del resto, le nomine negli enti pubblici.
Mi fu detto invece che le cose sarebbero andate in modo molto
diverso, che il potere contrattuale, soprattutto della Sinistra,
era forte, che si sarebbero cambiate radicalmente le cose, che la
dialettica era diversa e che finalmente anche in Valle d'Aosta,
come già era avvenuto in altre regioni - questo, invece, non è
vero, perché anche nelle altre regioni si sono verificate le stesse
discrasie - sarebbe stata capovolta la filosofia delle nomine negli
enti pubblici.
Le prime "picconate" alla proposta del Consigliere Mafrica
arrivarono proprio dall'interno della maggioranza, perché un primo
stock di nomine doveva essere fatto fuori dalla legge, perché nei
sacri ambulacri si era già deciso che quelle nomine - alle
autostrade ed a qualche altro ente - dovevano essere di stretta
pertinenza partitica o autocratica dei partiti della Sinistra. Così
si andò avanti, si rinviò di un sacco di tempo la legge, si
scelsero i tempi per consentire di raggiungere i vari obiettivi e
finalmente il parto fu perfetto, senza forcipe, e venne fuori il
nuovo consiglio di amministrazione dell'autostrada e qualche altra
cosa.
Già allora non solo sollevai dubbi, ma obiettai che quella legge
sarebbe stata completamente disattesa nei suoi princìpi e quindi
non sarebbe servita a niente, perché i partiti avrebbero avuto la
prevalenza e la targa apposta ai candidati sarebbe stata comunque
il principale elemento di continuità con il passato. Obiettai anche
che avremmo creato delle aspettative all'interno del corpo sociale
e della comunità per allargare la base della selezione del gruppo
dirigente negli enti pubblici, ma che tali aspettative sarebbero
state mortificate.
Questo lo si riscontra anche oggi. Io sono pronto a scommettere
adesso, a scatola chiusa, che le nomine in questi consigli di
amministrazione seguiranno un criterio prettamente partitico e che
tutti i candidati che verranno indicati, sono targati, cioè
riconducibili comunque ad un'organizzazione politica, quando non
addirittura, con una ulteriore suddivisione, a correnti all'interno
dei partiti. Dopo che le nomine saranno state effettuate, potremo
eventualmente anche verificare questa circostanza. Siamo solo
110.000 abitanti, ci conosciamo quasi tutti, per cui non credo che
ci sarà difficile andare a setacciare e verificare come sono stati
collocati i nomi giusti nei posti giusti.
Per me, quindi, questa legge è passata come l'acqua fresca sulla
pietra. Ricordo, infatti, che non è stato neppure possibile
stabilire che all'interno della commissione potesse essere stilata
una specie di graduatoria, senza determinare dei requisiti
professionali, cosa che avrebbe potuto generare uno scompiglio, ma
almeno una graduatoria che indicasse per sommi capi le figure
professionali più adatte ed affidabili per determinati incarichi.
Gli emendamenti improntati a questo fine furono rapidamente
cassati, prima all'interno della maggioranza di cui facevo parte e
poi successivamente in Consiglio regionale.
La chioccia ha covato delle uova che oggi daranno alla luce i
pulcini che vedremo. Anche le riconferme seguono la stessa
logica.
Non mi resta pertanto che esprimere al Consigliere Riccarand il
mio più assoluto dissenso circa la possibilità di recuperare questo
dettato legislativo, perché un'eventualità del genere sarebbe
troppo sconvolgente e costringerebbe i partiti a cambiare la loro
stessa essenza. Non penso, però, che i partiti in questo momento
siano in grado di autoemendarsi al punto da modificare la loro
visione sull'occupazione degli organismi economici a partecipazione
pubblica, come quelli che stiamo affrontando oggi. Beninteso, non
mi riferisco all'asilo infantile di Verrès, ma ad altri enti.
In questo Consiglio si discuterà ancora a lungo sulla
trasparenza, ma cosa vuol dire "trasparenza"? Vuol forse dire
ricondurre ad un nome, ad un cognome e ad un indirizzo? Non è
questo. La trasparenza è allargare le basi consensuali, è poter far
capire al corpo elettorale e sociale, nonché a tutta la comunità,
quali sono i meccanismi di selezione che portano a certi risultati.
Questa è la trasparenza. E' lasciare il minore spazio possibile
alla discrezionalità, ai rapporti di forza, in modo che sulla
selezione la gente possa esprimere un certo consenso dicendo: "Sì,
hanno messo l'uomo giusto al posto giusto Questo, però, non
succederà, perché - ripeto - il termine di riferimento sarà sempre
costituito dai partiti.
Con un certo senso di cinismo, dal momento che si è già
stabilito dove devono essere collocati gli eletti fra gli oltre 700
nominativi, termino dicendo che non credo che la politica possa
avere un rilancio in questa materia, almeno fino a quando i partiti
non cambieranno e fino a quando non avranno corso le riforme
strutturali degli stessi partiti.
Le proposte che vengono dai grandi partiti tradizionali, come la
DC, che in questi giorni a Milano sta concentrandola sua attenzione
su alcuni problemi specifici, mi sembrano un fatto serio, che non
possiamo liquidare con due parole. Il tentativo di autoemendarsi,
di autoriformarsi è un problema che c'è ed è sentito, soprattutto
dopo gli ultimi avvenimenti Forse è da lì che bisogna partire, per
colpire al cuore le problematiche specifiche ed interne dei
partiti.
Noi avevamo fatto delle proposte, penso che ci potremo
risentire, il dibattito è corrente e di piena attualità e penso che
vada avanti.
Lasciamo, quindi, che la legge sulle nomine faccia il suo corso
e che il misfatto si compia. Spero che si compia oggi e non ci
comporti un giorno in più di dilacerante ripetizione di tematiche
che abbiamo già sentito mille altre volte.
Mi dispiace, invece, che qualcuno si ammanta di forbiti
interventi per negare la possibilità di modificare in meglio questa
legge, dandole trasparenza, espressione formale perfetta... E' un
atto di trasformismo.
Un momento fa abbiamo sentito un esponente della maggioranza
dire che questa legge subirà quanto prima un miglioramento
sostanziale, ma quella stessa persona non si è ricordata di essere
stata la prima affossatrice dei criteri generali dettati da questa
legge.
Qualche volta la politica ha anche un effetto anatomico:
crescono moltissimo le guance. Questo effetto ha colpito
ripetutamente certi Consiglieri della maggioranza, che vogliono
assumere un certo senso di patria potestà su tutto e su tutti, ma
alla fine non denunciano altro che meschinità e
contraddittorietà.
Presidente
Ha chiesto la parola il Consigliere
Rollandin; ne ha facoltà.
Rollandin (UV)
La convocation extraordinaire du
Conseil pour examiner le thème concernant les nominations est, à
mon avis, exagérée. Elle l'est encore plus si on va voir ce qui
s'est passé au niveau des commissions et du débat qui s'est tenu au
moment de la présentation du projet de loi.
Quelqu'un a parlé aujourd'hui de faire un pari. Déjà à ce
moment-là on avait dit tranquillement que, après cette tentative et
malgré les bonnes intentions de M. Riccarand, la fin de la foire
donnait comme résultat que rien ne changerait. Je crois de l'avoir
dit clairement car j'ai vérifié le procès-verbal. Je dois avouer
que, aujourd'hui, on est là pour dire qu'on a perdu du temps.
Je crois que l'aspect plus tragi-comique est celui de voir
combien de personnes ont cru qu'on avait vraiment l'intention de
changer. Il sera difficile de se justifier car on leur a fait
croire qu'il y avait une possibilité, si on se présentait,
d'occuper certaines places. Je crois que c'était déjà évident au
moment du débat de cette loi qu'il n'y avait pas l'intention de
modifier les critères qui sont à la base d'un choix fait par les
partis politiques.
C'est une observation qu'on avait déjà faite, c'est une remarque
qu'on veut refaire aujourd'hui. Je crois que malheureusement on
doit dire qu'on va perdre une journée et demie pour régler une
situation qui pouvait être déjà réglée tranquillement ou bien en
donnant un sens aux travaux de la commission ou en retirant cette
loi. Ce serait beaucoup mieux, si on a l'intention de travailler
comme il est évident depuis le début de cette séance, de retirer la
loi et, par conséquent, de ne plus donner l'illusion à toute une
série de personnes d'être candidats pour des places qu'ils
n'occuperont jamais.
Aujourd'hui on fera ces nominations selon les critères de
toujours, selon certains accords entre partis, comme il s'était
toujours passé il y a des années depuis qu'il y a des nominations.
Sans critères, sans avoir la possibilité de faire des évaluations
préalables je crois que, comme j'ai déjà souligné, on ne changera
rien par rapport à ce qui s'est passé il y a des années.
Presidente
Ha chiesto la parola il Consigliere
Bajocco; ne ha facoltà.
Bajocco (PCI-PDS)
Alcuni consiglieri della
Sinistra non perdono occasione per picconare la "Sinistra". E'
facile ripetere certe affermazioni, delle quali però noi ci
freghiamo, perché lavoriamo per la trasparenza, che, Consigliere
Bich, è sempre stata un elemento di orgoglio per il nostro partito,
che cercherà sempre di perseguirla con qualsiasi alleanza.
Io penso che una prima forma di trasparenza possa già esse
l'occasione di oggi, visto che è la prima volta che siamo qui
riuniti in Consiglio a discutere di nomine. Prima, infatti, non se
ne era mai discusso...
(...interruzione...)
... Mai. Noi abbiamo votato una legge, che avrebbe potuto essere
presentata tanti anni prima, ma, guarda caso, allora le nomine
venivano designate in altre sedi...
(...interruzione...)
... Ho detto che è un primo passo in avanti, perché prima il
pubblico non aveva la possibilità di sentire discorsi di questo
genere. Questo è già un primo passo.
E' stato detto che la legge può essere rivista. Certamente,
abbiamo la possibilità di rivederla, proprio per una questione di
maggiore trasparenza. Oggi andiamo avanti in questo modo, non
vogliamo ritardare niente, ma vogliamo che in ogni posto vada - o
almeno io me lo auguro - l'uomo più serio e capace, così come penso
che fossero capaci le persone che erano state designate in
precedenza.
Nel primo punto si propone la stessa persona che era già stata
proposta prima, ciò vuol dire che anche questa maggioranza ritiene
che essa sia ugualmente capace. Credo che sotto questo aspetto non
sussistano problemi.
Anche noi siamo dell'avviso che la legge debba essere rivista,
perché crediamo che ci debba essere la massima trasparenza. Forse
sarà opportuno istituire un'apposita griglia, che consenta di
assegnare ogni posto alle persone più idonee.
Oggi la legge è fatta in un certo modo. A mio avviso, non
possiamo fermarci, ma dobbiamo andare avanti e per questo noi
conveniamo sull'indirizzo proposto dalla Giunta.
Presidente
Ha chiesto la parola il Consigliere
Lanivi; ne ha facoltà.
Lanivi (AI)
Io vorrei muovere alcuni rilievi, fare
alcune valutazioni e svolgere alcune argomentazioni su questo tema,
che, ricondotto ai suoi termini essenziali, significa che il
Consiglio regionale deve indicare dei motivi per designare le
proprie rappresentanze in seno a organismi di vario tipo, i più
importanti dei quali sono quelli di carattere economico.
Prima valutazione sul discorso della trasparenza. Mi pare che il
Consigliere Bajocco abbia sostenuto la tesi che trasparenza
significa parlare di trasparenza, cioè che il tema farebbe un passo
avanti sulla via di rendere trasparente l'azione del pubblico,
parlandone.
Gli vorrei però ricordare che in genere si parla molto di una
cosa quando non c'è. Faccio qualche esempio: quando c'è crisi si
parla molto di sviluppo, quando non c'è solidarietà si parla molto
di solidarietà, quando i partiti sono in crisi si parla molto dei
partiti... Probabilmente si parla molto di trasparenza, perché non
c'è trasparenza. Si tratta magari di un'esigenza che la gente può
avvertire, ma la trasparenza non è realizzata, non è nei fatti,
negli atti o nella prassi degli organismi pubblici.
Non mi sorprende quello che avviene questa mattina, nel vedere
cioè che prevale nettamente ed in modo anche duro la logica
spartitoria per raggiungere, mantenere, consolidare od espandere il
consenso elettorale.
A mio modesto avviso, la trasparenza oggi non è un lusso, ma è
una esigenza. Cercherò di svolgere in merito alcune
considerazioni.
Il tema centrale delle mie considerazioni è la presenza del
pubblico nella vita economica regionale e nazionale. Abbiamo cioè
un ente pubblico che è sempre più presente in organismi
economici.
Negli organismi privati, la selezione della dirigenza avviene
sulla base delle capacità o della professionalità. Non a caso le
vicende degli ultimi giorni ci dicono che alcune ditte, che
attraversano un periodo di difficoltà, cambiano l'organigramma
dirigenziale per procedere alla fase di ristrutturazione, cioè
sostituiscono degli uomini con altri uomini, nella convinzione che
tale sostituzione faccia superare i momenti critici.
Secondo me, la filosofia finale dovrebbe essere proprio questa.
Infatti, noi siamo chiamati ad individuare persone che debbano
rappresentare la quota pubblica in imprese ed in aziende di vario
tipo, cercando però di seguire - questo è il discorso connesso alla
trasparenza - due possibili alternative: l'interesse dei partiti e
l'interesse delle aziende e quindi del pubblico, come protagonista
dello sviluppo economico della nostra Regione.
Il criterio della trasparenza, tradotto in parole povere,
vorrebbe che l'ente pubblico regionale scegliesse i migliori uomini
in grado di garantire funzionalità a questi enti, efficacia alla
loro azione e soprattutto rappresentanza degli interessi politici
generali dell'Amministrazione regionale. Questa, secondo me, è la
chiave per interpretare il termine trasparenza, che non vuol dire
rendere pubbliche le aziende in cui dobbiamo sostituire i nostri
rappresentanti o l'elenco di chi aspira a divenire rappresentante
dell'Amministrazione. Trasparenza vuol dire creare dei criteri e
delle condizioni per la scelta degli uomini capaci di garantire al
meglio l'efficienza e la funzionalità degli enti, nei quali sono
tenuti a rappresentare gli indirizzi generali dell'Amministrazione
regionale.
Quando dico che oggi la trasparenza non è un lusso, intendo dire
che non è qualcosa di superfluo, un qualcosa in più che il
Consiglio regionale si dà perché vuole migliorare la propria
immagine, ma è un'esigenza. Cioè, nel momento in cui l'attuale fase
economica dello sviluppo richiede la massima funzionalità di questi
enti, è necessario che l'ente pubblico adegui il suo modo di essere
in funzione delle difficoltà che devono essere affrontate. Questo è
il vero problema.
Si possono quindi scegliere due vie: stabilire il criterio in
base al quale competenze e professionalità sono delle discriminanti
oppure scegliere gli uomini che garantiscano al meglio la raccolta,
il mantenimento e l'espansione del consenso elettorale, a
prescindere dall'efficacia dell'azione dei rappresentanti che siamo
chiamati a designare e dal funzionamento degli enti cui questi
rappresentanti sono chiamati a contribuire.
Mi pare che la linea seguita ed il dibattito avvenuto in seno
alla Commissione abbiano ruotato attorno a questo discorso: se era
il caso di stabilire dei criteri di selezione oppure se era
semplicemente il caso di creare le condizioni perché le forze
politiche potessero scegliere in funzione dei loro interessi.
Mi pare che la via seguita sia sicuramente la seconda. Come in
tutti i casi, sono possibili le più varie interpretazioni sulla
validità della legge e sulla sua interpretazione letterale o meno,
ma queste discussioni sono per lo più superflue. Il problema
centrale è verificare l'esistenza o meno di una volontà di
corrispondere alle esigenze complessive dello sviluppo oppure
adattarsi alle esigenze delle forze politiche, che in questo caso
sono quelle della maggioranza.
Mi pare che il taglio della discussione odierna tenda
chiaramente alla seconda alternativa, sembra cioè che ancora una
volta prevalgano gli interessi di parte, quindi dei partiti, che
utilizzano questa opportunità per creare condizioni di tutela del
loro interesse, ma non certo di quello complessivo della nostra
Regione.
Presidente
Ha chiesto la parola il Consigliere
Gremmo; ne ha facoltà.
Gremmo (UAP)
Sarò molto telegrafico, anche perché
devo fare un'autocritica. Purtroppo io non ho mai partecipato alle
riunioni di questa commissione, forse è stato un errore, perché non
avevo colto tante cose che sono emerse da questo dibattito.
Sì, in effetti, la critica che faccio a me stesso è di aver
trascurato tanto le cose della Valle e di essermi occupato troppo
di cose di fuori. Penso che non accadrà più.
L'altra sera nel corso di un interessante dibattito televisivo
un esponente della maggioranza è stato molto cortese nei miei
confronti, perché alla fine ha detto: "Ma in Val d'Aosta la Lega
c'è già ed è Gremmo". E' vero, da oggi la Lega c'è anche in Valle
d'Aosta.
Ecco, io ho ascoltato molto bene i discorsi che sono stati
fatti. Purtroppo ho un altro impegno in Valle e quindi non
parteciperò a queste votazioni. Me ne rammarico, ma avrei avuto
forse difficoltà a scegliere, perché tutta questa rosa di nomi,
scorrendo la quale ho ritrovato nomi conosciuti ed anche molti
esponenti del partito del Consigliere Bich. Sono tutti nomi degni
ed accettabili, forse io avrei avuto difficoltà ad entrare nel
merito.
Ha ragione chi dice che bisognerebbe cercare una strada nuova.
Io credo che abbiano ragione quelli che pensano che bisognerebbe
davvero fare in modo che la trasparenza non sia solo un'etichetta
elettorale.
A proposito di trasparenza, leggevo su Il Giorno di oggi:
"Tangenti: arrestato in Calabria ex Sindaco del PDS e l'Assessore".
Stiamo attenti a parlare di trasparenza, quando poi non la
realizziamo per davvero. Consigliere Bajocco, non ho fatto la
citazione per ragioni polemiche, ma solo perché ho letto il
giornale...
(...interruzione...)
... Ad Aosta può capitare di tutto, ma il peggio deve ancora
venire. Comunque, al di là di questo, vorrei fare una proposta
molto modesta. Bisognerebbe trovare un sistema nuovo. Hanno ragione
quelli che invitano a praticare strade nuove. La strada nuova - non
rivolgo questo consiglio solo alla maggioranza, ma a tutta
l'assemblea - potrebbe essere quella di utilizzare anche per le
nomine regionali un sistema analogo a quello che vige, ad esempio,
nelle elezioni scolastiche, in cui le forze politiche fanno delle
candidature, ma vi sono poi anche delle candidature che vengono
proposte dai cittadini. Si potrebbe stabilire, ad esempio, una
soglia minima di mille firme per presentare delle candidature. A
questo punto sarebbero le categorie sociali quelle che meglio
potrebbero presentare candidature, ma in questo caso io potrei
suggerire 3000, per indicare una cifra che sarebbe ragionevole per
presentare tutte le liste alle elezioni, cioè tutti i partiti,
anche quelli presenti in Regione, dovrebbero raccogliere le 3000
firme. Io non ho paura di questo...
(...interruzione del Consigliere Riccarand...)
... Io faccio molto in fretta, Consigliere Riccarand, e non ho
alcun timore a dirlo. Faccio in fretta a fare questo ed a fare
quello...
(...interruzione del Consigliere Riccarand...)
... Scusa, io non ho interrotto i tuoi sproloqui. Tu sei venuto
qui a fare il grillo parlante, come fai sempre, però avevi promesso
che dopo due anni e mezzo te ne saresti andato. Sei ancora li
attaccato alla sedia, esattamente come gli altri...
(...interruzione del Consigliere Riccarand...)
... Abbi pazienza, ma lasciami finire. So benissimo quello che
stavo dicendo.
Stavo dicendo che si potrebbero fare delle liste, alcune
promosse da partiti o da coalizioni di partiti, altre da cittadini,
che le presentano dopo aver raccolto le firme. A decidere
potrebbero essere i cittadini, come capita in Svizzera - tutti i
momenti parliamo di federalismo e di riforma in senso federale
dello Stato; ed è giusto parlarne, però poi nel concreto non siamo
capaci a farla - dove tutte le domeniche i cittadini, che
dispongono di un tesserino elettorale, fanno un referendum sui vari
problemi. Anche noi potremmo fare la stessa cosa. Ad esempio, sulle
nomine, tra nomi proposti con un minimo di consistenza dietro,
decida la gente della Valle d'Aosta.
Questo potrebbe essere un sistema per uscire da quello che è
stato deprecato da tutti quelli che hanno parlato prima di me,
perché io non ho sentito delle tonalità diverse tra quello che
dicevano i Consiglieri Milanesio, Bajocco, i colleghi dell'Union
Valdôtaine e tantomeno quello che diceva il Consigliere Bich -
posso accettare certe cose dette dal Consigliere Riccarand, ma non
le accetto quando le dice Bich - che è pienamente all'interno di
questa logica. In fin dei conti egli è la classica dimostrazione di
come la scelta del partito viene privilegiata sulla scelta delle
assemblee e delle cose, lo dimostra la pervicacia con cui è
abbarbicato alla sedia di Vicepresidente del Consiglio.
Voglio dire che, se noi tutti vogliamo veramente uscire da certe
logiche, dobbiamo cominciare a dire che questa potrebbe essere
un'occasione: andiamo a far votare i cittadini della Valle d'Aosta
sulle nomine e allora probabilmente verrebbero fuori delle cose
nuove ed impensabili. Infatti, se qualcuno crede e pensa che tutto
sia com'era prima, si sbaglia, perché la Valle d'Aosta, come tutto
il resto del territorio italiano, ha delle dinamiche nuove e delle
dimensioni nuove: a me piace rischiare - io sono uno che non ha mai
giocato in vita sua, ma politicamente sono un giocatore - ed io amo
rischiare tutto e quindi butto via tutto quello che avevo e
rigioco.
Ricordo che da piccolo avevo letto questa massima di R. Kipling:
"Sei un uomo se ad un certo punto sai rischiare tutto quanto".
Ebbene, la classe politica dovrebbe avere il coraggio di rischiare
tutto, senza giocare di posizione o di rendita. Noi dovremmo avere
questo coraggio e potremmo partire dalle nomine: peccato che non
l'abbiamo fatto!
Torno a ripetere ch'io non ho seguito la cosa più di tanto, però
potevamo farlo. Visto che il collega Milanesio, che è una persona
di parola, ha detto che si lavora in questa direzione, da adesso in
poi si potrebbe cominciare a ragionare così: dare alla Valle
d'Aosta una legge per le nomine, in cui decidano i cittadini, vanno
a votare i cittadini, come capita appunto per i consigli scolastici
e per altre cose di minore importanza. I partiti o loro coalizioni
presentano dei nominativi e poi decidono i cittadini. Questa
sarebbe trasparenza, altrimenti saremmo tutti complici - non è più
un problema di maggioranza o di minoranza - di una logica che ci
stritola ed allora sarebbe del tutto inutile che ce la raccontiamo,
perché saremmo tutti colpevoli allo stesso modo.
Io ho visto dei nomi proposti dall'Union Valdôtaine ed altri
proposti dalla maggioranza. Alcuni li conosco molto bene, perché
sono partiti persino da casa mia. Questo vale per dire che siamo
tutti in una logica sbagliata.
Se vogliamo davvero girare pagina, diamo questo potere ai
cittadini, altrimenti, quando ci punzecchiamo tra di noi, dicendoci
anche delle cose spiacevoli, ma vere, facciamo solo una
sceneggiata, perché tanto siamo tutti presi dentro la stessa
logica.
Presidente
Ha chiesto la parola il Vicepresidente
Stévenin; ne ha facoltà.
Stévenin (UV)
Signor Presidente, l'unica
trasparenza che appare evidente e chiara in questa discussione, ma
che era apparsa con altrettanta chiarezza ed evidenza anche nella
riunione della commissione incaricata di proporre dei criteri per
la designazione delle nomine, è la colossale presa in giro della
cittadinanza valdostana e di coloro che, avevano creduto, al
momento dell'applicazione della legge e successivamente con la
presentazione delle domande, avevano creduto di poter essere tenuti
considerazione per eventuali nomine.
Condivido quanto è stato detto dal Consigliere Lanivi, nel senso
che non c'è da stupirsi del comportamento di questa maggioranza,
che è stato determinato da una specifica volontà politica del
Consigliere Milanesio ed è una logica conseguenza della metodologia
di questa maggioranza, che l'ha applicata anche in altre
circostanze, come quando, per esempio, ha illuso la popolazione
valdostana, parlando di un aumento dell'organico di 480 dipendenti
- cosa molto discutibile rispetto alle effettive esigenze
dell'Amministrazione - mentre poi, con l'assunzione settimana per
settimana di centinaia di persone, ha ricoperto tali posti con
contratti a tempo determinato, con l'intento di occuparli in via
definitiva con concorsi interni al momento del rinnovo
contrattuale.
Questa è la stessa logica che istituisce corsi formazione per
invalidi, i quali poi devono attendere nell'elenco, mentre nel
frattempo vengono fatte chiamate dirette di persone che non hanno
partecipato ai corsi di formazione.
Questa a logica non continua affatto quella della Giunta
precedente, ma caratterizza l'operato di questa Giunta regionale
che davvero ha innovato molto rispetto al passato, ma nel senso che
opera con un criterio di lottizzazione e di clientelismo che supera
di gran lunga quanto era stato praticato fino ad ora.
Presidente
Ha chiesto la parola il Presidente della
Giunta, Bondaz; ne ha facoltà.
Bondaz (DC)
Sono molto stupito, forse per la mia
diversa sensibilità o per la mia diversa estrazione politica e
culturale, delle affermazioni che ho sentito in Consiglio.
Finché certe cose sono dette dal Consigliere Riccarand, che ha
l'abitudine di atteggiarsi a Savonarola della Valle d'Aosta, mi
lasciano del tutto indifferente, tanto che a volte si potrebbe
anche non tenerne conto. Per lui, infatti, qualunque cosa faccia la
maggioranza, qualunque maggioranza, non va mai bene.
Quando poi osa dire che la maggioranza o la Giunta debbono
coprirsi di vergogna, credo di doverlo invitare, come ho già fatto
una volta, a moderare i termini, perché la stessa affermazione
potrebbe essere ritorta contro di lui.
Mi stupisce però che il Consiglio dica certe cose nei confronti
della legge n. 12, approvata il 27 marzo 1991 con tutti quei
difetti che probabilmente sono emersi in fase di applicazione. Si
tratta, infatti, di una legge nuova, che modifica le precedenti
procedure e quindi può dar adito a delle difficoltà.
Questo però non muta la sua validità, perché anche quando si
applicano altre leggi accadono cose del genere, specie se le leggi
non hanno ancora un consolidato iter burocratico-amministrativo,
per cui possono succedere queste cose nel momento della loro prima
applicazione e non c'è affatto da stupirsi.
Posso dire che, come Giunta regionale, siamo disponibili a
migliorare questa legge, laddove il Consiglio regionale ritenga
opportuno apportare delle modifiche, anche di carattere
interpretativo, perché il Consiglio, nella sua autonomia, può
approvare anche delle norme di comportamento, tant'è che sono già
state approvate delle leggi interpretative di leggi e nulla vieta
che ciò possa essere fatto anche in questa circostanza. Le varie
interpretazioni emerse in sede di discussione possono avere una
loro validità. Solo il prosieguo della discussione o la fase
dell'applicazione potranno dirci chi dice il vero.
Qualcuno ha detto che non era il caso di convocare una adunanza
straordinaria del Consiglio. In linea di massima potrei anche
essere d'accordo. Teniamo però conto che dobbiamo fare delle nomine
in consigli di amministrazione già scaduti da tempo e che lo stesso
iter della legge ha fatto slittare molto in avanti questa
convocazione. Così abbiamo ritenuto opportuno accorpare le nomine
del primo semestre con quelle del secondo in un'unica seduta
convocata "ad hoc", come avevo preannunciato nella precedente
adunanza consiliare, anche per consentire ai consigli di
amministrazione già scaduti di poter riprendere il loro regolare
lavoro nelle società di appartenenza.
Qualcuno potrebbe dire: "Ma c'è la prorogatio". Tale istituto va
bene solo per un certo periodo di tempo, magari anche per qualche
mese, ma oltre potrebbe diventare quantomeno poco simpatico.
Mi stupisco che il Consiglio regionale faccia questo genere di
discussioni su una legge che esso stesso ha votato a larga
maggioranza. Io dico: prima approviamo queste nomine e permettiamo
ai vari consigli di amministrazione di lavorare. Se poi sarà
necessario modificare questa legge, non sarà certamente la
maggioranza ad impedirlo.
Sarebbe però opportuno che la commissione competente, votata da
questo Consiglio con difficoltà e polemiche, proponesse certe
modi-fiche alla legge, magari per darne una interpretazione più
logica, per farla applicare in un modo più efficiente... Nulla lo
impedisce. Fare un processo alle intenzioni, come si sta facendo
adesso, mi sembra invece una cosa anomala, per non dire
assurda.
Per rispondere ancora al Consigliere Riccarand, aggiungo che
noi, per questo punto all'ordine del giorno, abbiamo proposto la
riconferma del rag. Vitali, che, a nostro parere, ha lavorato molto
bene nell'ambito della Società Alpila ed è stato per lunghi anni
Ragioniere Capo della Regione, sotto varie Amministrazioni. Noi
abbiamo ritenuto di riproporlo, perché è un elemento sicuramente
efficiente.
E' chiaro che si tratta di una nostra valutazione. Altri possono
fare valutazioni analoghe o diverse nei confronti di qualcun altro.
Nulla vieta che ci siano altre proposte.
Quanto poi alla riconferma in blocco o in parte di coloro che
erano stati designati in precedenza o alla presenza di nuove
nomine, lo vedremo di volta in volta nelle proposte di nomina per
le varie società che saremo chiamati ad approvare.
In merito alla supposta mancanza di chiarezza, dovuta al fatto
che, a detta del Consigliere Riccarand, la Giunta non avrebbe
provveduto a fare le nomine di sua competenza (presidenti,
vicepresidenti, amministratori delegati e presidenti di collegi
sindacali), io ho un'interpretazione diametralmente opposta a
quella del Consigliere Riccarand. Noi abbiamo scelto questa strada
proprio per evitare che il Consiglio si venisse a trovare di fronte
al fatto compiuto e quindi fosse posto in condizione di non poter
designare le persone che riteneva più opportune.
Nel merito si può anche ridere, così come noi ridiamo di tante
cose che dice il Consigliere Riccarand, ma questa è la realtà, che
piaccia o meno. Le nomine le faremo dopo che il Consiglio regionale
avrà approvato le nomine di sua competenza, perché noi abbiamo
ritenuto questa procedura fosse seria e rispettosa delle
prerogative del Consiglio regionale.
Mi spiace che questa procedura non sia intesa nel senso giusto,
ma sono profondamente convinto che se la Giunta fosse venuta qui
con le nomine già fatte, il Consigliere Riccarand avrebbe detto
cose esattamente opposte a quelle che ha detto oggi. Del resto lo
conosciamo da troppi anni, per non sapere che è abituato a dire
sempre di no e a criticare tutto.
Mi farebbe veramente piacere che un giorno o l'altro il
Consigliere Riccarand fosse obbligato a fare delle scelte di
governo, così forse capirebbe che cosa significa governare. Io non
accetto che si possa fare il disfattista contro tutto e tutti,
perché questo è il tipico modo di operare dei leghisti, che tendono
al disfacimento della società in cui noi viviamo.
Certamente egli è libero di dire tutte le cose che vuole, ma
anch'io - e non me ne voglia - sono altrettanto libero di dire ciò
che penso su quello che lui sta facendo in questo Consiglio: il
disfattista. Non accetto neppure che lui faccia il Savonarola della
situazione, perché non è assolutamente in grado di farlo.
Presidente
Ha chiesto la parola il Consigliere
Milanesio; ne ha facoltà.
Milanesio (PSI)
Mi si consenta di fare qualche piccola
precisazione. Io ho l'impressione che il Consiglio ignori che la
commissione per le nomine ha anche votato un ordine del giorno, che
forse non è stato trasmesso e perciò lo leggerò, in modo che il
Consiglio possa avere contezza di quanto è successo. Mi stupisce
però che personaggi che fanno parte di quella commissione vengano
qui a ripetere le stesse cose che avevano detto lì, dimenticando
però nel frattempo quello che alla fine dei lavori la commissione
ha votato.all'unanimità.
Alcuni Consiglieri, infatti, con il solito "fair play" che li
contraddistingue, quando non sono d'accordo su qualcosa, se ne
vanno ed abbandonano la seduta, per cui, se c'è il numero legale,
tanto peggio per loro, ma se non c'è, tanto peggio per le
istituzioni.
Quella volta, guarda caso, c'era il numero legale e la
commissione ha votato all'unanimità questo ordine del giorno, che
io mi permetto di leggere al Consiglio regionale, affinché i
Consiglieri che non fanno parte di quella commissione e quelli che
ne fanno parte ma hanno abbandonato i suoi lavori per impedire che
assumesse delle decisioni, sappiano.
"La commissione per le nomine, riunita nella mattina di lunedì 7
ottobre 1991, ribadisce che la legge regionale 27 marzo 1991 n. 12,
"Criteri per le nomine...", rappresenta una tappa importante per la
trasparenza amministrativa della pubblica amministrazione ed un
significativo momento di partecipazione, come dimostrano le
numerose domande presentate.
La commissione ritiene però necessario introdurre degli
emenda-menti migliorativi alla legge, tali da rispondere
efficacemente ai rilievi mossi dai commissari sulla possibilità di
valutazione delle 763 proposte di candidatura avanzate dai
cittadini. In sostanza, la commissione, in relazione alle
attribuzioni previste dall'articolo 7 della legge n. 12, preso atto
della rispondenza dei dati contenuti nel curriculum di ciascun
candidato, si trova nell'impossibilità, in mancanza di precisi
requisiti previsti dall'avviso pubblico, di esprimere dei pareri
suffragati da valutazioni oggettive.
Pertanto, la commissione concorda sulla necessità che per ogni
singola nomina o designazione di rappresentanti regionali presso le
diverse società di volta in volta vengano individuati dagli organi
aventi poteri di nomina appositi parametri e requisiti, sulla base
dei quali i cittadini sono chiamati ad avanzare le loro proposte di
candidatura.
La commissione, quindi, per le nomine riguardanti il primo e
secondo semestre 1991, verificherà l'ammissibilità delle domande
pervenute in base alla rispondenza dei requisiti personali dei
candidati rispetto a quanto previsto dall'avviso pubblico; per le
nomine in scadenza a partire dal 1992, la commissione invita il
Consiglio e la Giunta regionali a stabilire preventivamente i
requisiti richiesti per la presentazione delle domande".
Questo ordine del giorno è stato votato all'unanimità dalla
commissione per le nomine, composta nel modo in cui vi ho prima
detto. E' ovvio che, se qualcuno se ne va via, quelli che
rimangono, se c'è il numero legale, si trovano nelle condizioni di
poter decidere qualcosa.
E' opportuno che il Consiglio sia informato di ciò, perché nel
corso di tutta la discussione di questa mattina è mancata questa
puntualizzazione.
Io non voglio polemizzare con nessuno in modo particolare,
perché sono i fatti che polemizzano. Aggiungo però ancora qualche
piccolissima considerazione.
Noi abbiamo detto che presenteremo delle proposte di modifica a
questa legge, di fronte alle quali ognuno sarà libero di assumere
l'atteggiamento che riterrà più opportuno. Noi riteniamo che le
proposte tendano a migliorare la legge.
Non ci vogliamo certamente riempire la bocca più del dovuto con
la parola "trasparenza", anche perché abbiamo detto che, più che di
"trasparenza", si tratta di "pubblicità", nel senso che vengono
rese pubbliche delle procedure che prima non lo erano.
E' un passo in avanti, è un passo in dietro? Per noi è un passo
in avanti e riteniamo che lo sarà di più se la commissione chiamata
a valutare i requisiti, che saranno stati fissati preventivamente,
non sarà composta da Consiglieri, proprio per evitare che siffatte
commissioni, presentate come "commissioni di saggi", in realtà
applichino la logica di Cloche-Merle, nel senso che vanno lì solo a
fare del pettegolezzo. Questo non toglie sovranità a nessun organo,
perché il Consiglio e la Giunta voteranno sovranamente nelle
rispettive sfere di competenza.
Questa mattina abbiamo anche assistito al disgustoso tentativo
di far passare come gesto di scorrettezza la mancata designazione,
da parte della Giunta, delle nomine di sua competenza. In merito io
concordo "in toto" con quanto è già stato detto dal Presidente
della Giunta, cioè che si tratta di un gesto di cortesia e di
rispetto nei confronti di questo Consiglio.
Se quei Consiglieri regionali che sostengono la centralità del
Consiglio in funzione loro personale, perché per loro la centralità
del Consiglio si verifica solo se ci sono loro in quella
Commissione, loro in quella seduta, loro in quell'adunanza
consiliare, ebbene se quei Consiglieri non capiscono questo,
cambino pure mestiere. Forse sarebbe stato bene che fosse applicato
il principio della rotazione, se ancora sussiste.
Ad altri Consiglieri che non voglio nominare, ma che invece di
esprimere opinioni fanno delle prediche a questo Consiglio, io
vorrei solo dire che la predica ha efficacia in funzione
dell'altezza del pulpito. Vorrei ricordare a questo Consiglio, ma
senza alcun intento polemico e senza voler aprire un contenzioso
che verrà aperto in altre circostanze, che questo è forse l'unico
Consiglio regionale d'Italia in cui la minoranza è rappresentata da
ben due Vicepresidenti, mentre il nostro Regolamento ed il nostro
Statuto prevedono che il sistema di votazione sia fatto in modo
tale da consentire accanto all'elezione inevitabile di un
rappresentante della maggioranza, anche quella, evitabile ed
evitabilissima in altre circostanze, di un rappresentante della
minoranza.
Per collocazioni che autonomamente alcuni Consiglieri si sono
date, noi ci troviamo oggi in una spiacevole situazione, non per
certi partiti che non possono avere dei loro rappresentanti, ma per
le istituzioni, perché essi ne costituiscono turbativa e delle
quali in qualche modo usurpano le funzioni. Non ci rivolgiamo a
nessuno in particolare, ma noi vorremmo sapere quale di quei due
Consiglieri rappresenta la maggioranza, visto che nessuno
praticamente la rappresenta, altrimenti dovrebbero tirare a
sorte.
Quando si fanno delle prediche, è bene che chi le fa abbia, se
non altro sotto questo profilo, l'autorità politica ed
istituzionale per farlo.
Questa è una semplice considerazione che non vuole costituire
oggetto di polemica.
Presidente
Ha chiesto la parola il Vicepresidente
Bich; ne ha facoltà.
Bich (Ind)
Ho chiesto la parola per fatto
personale. Ovviamente non l'ho chiesta per l'altezza del pulpito,
perché - evidentemente, l'intervento del Consigliere Milanesio è al
di fuori di un'ottica ecclesiale - l'altezza del pulpito non dà il
carisma della predica, anzi il Concilio Vaticano II ha stabilito
che il pulpito deve essere più basso possibile e collocato "intra
omnes", quindi a livello dell'assemblea ecclesiale. Su questo
argomento, che concerne il diritto ecclesiastico, il Consigliere
Milanesio deve essere bocciato e rinviato ad ottobre.
Ma deve essere rinviato ad ottobre anche per altre
considerazioni, che certamente, benché io non sono stato nominato,
si concentravano su di me. Mi riferisco, in particolare,
all'usurpazione del titolo di Vicepresidente del Consiglio.
Ho già spiegato che per divenire Vicepresidente del Consiglio io
ho avuto i voti di 25 o 26 Consiglieri, in date ed in periodi molto
più difficili di questi, quando cioè i rapporti di forza erano
molto complessi e pencolanti. Ricordo che il voto mi fu dato da
vari gruppi politici ed anche da una parte minoranza, cosa di cui
mi sento onorato.
Ora, se si vuole ristabilire la posizione "quo ante", se si
vuole fare un "flashback" e se si vuole ch'io restituisca la
carica, io devo chiedere alla maggioranza di restituirmi il mio
voto, che allora fu determinante per la creazione di quella
maggioranza, di quel capo del governo, di quella Presidenza del
Consiglio e via discorrendo. Non è corretto venire oggi a chiedermi
indietro la carica, dopo che voi avete fatto abbondante uso anche
del mio voto individuale. Se vogliamo fare dei "flashback",
facciamoli in modo corretto, si ritorni ad allora e si azzerino
tutte le situazioni.
Non si venga qui a fare del moralismo, sempre peloso e penoso,
specie se fatto da certi personaggi, simili a cervelloni del
Ministero degli Interni e dei quali potremmo stilare una bella
tabella di requisiti.
La correttezza vuole che si pareggino le sorti e gli intenti e
non che la questione sia posta in questi termini o che si faccia
lanciare dal Consigliere Gremmo, che adesso è assente, ma che fa il
dobermann del Capogruppo del PSI, la prima pietra di certe
considerazioni. Il Capogruppo del PSI si è scelto veramente un bel
dobermann, un bell'elemento! Bella discendenza dalle origini e
dalla filosofia del PSI! Bel richiamo anche al suo segretario di
partito! Bel modo di conformarsi a Craxi ed alla politica del PSI!
Per carità! Parlano i fatti: l'asse trasversale Gremmo-Milanesio la
dice lunga sull'alto profilo della politica.
Questa è la situazione e non si viene adesso a fare del
moralismo o a parlare di pulpito. Ma il suo pulpito, egregio
collega, Consigliere e compagno Milanesio, è sotto il livello della
basilica, per cui lei non ha neanche occasione di poter salire al
piano di sopra per stare "intra omnes".
Presidente
Il Consigliere Milanesio ha chiesto la
parola per fatto personale; ne ha facoltà.
Inviterei, però, i colleghi Consiglieri a non andare avanti con
un duetto di fatti personali.
Milanesio (PSI)
Signor Presidente, d'ora in avanti
mi asterrò dal rivolgermi a certe persone che, per quello che mi
riguarda, non costituiscono più un fatto politico, ma solo un caso
umano. Però, visto che non ho fatto dei nomi, ma ho solo avuto
l'avvertenza di ricordare a tutto il Consiglio che in questo
momento vi sono ben due Consiglieri che ricoprono la carica di
Vicepresidenti ed appartengono entrambi alla minoranza, ho poi
dovuto una difesa d'ufficio sconvolgente sotto il profilo della
logica e della correttezza politica, per non toccare altri
tasti.
E' stato detto che, perché uno una volta ha votato a favore di
una Giunta, che poi è stata eletta "temporibus illis" con quel
voto, questa circostanza dovrebbe costituire per lui titolo per non
essere più schiodato da una posizione che usurpa.
Voglio ricordare che lo stesso Consigliere ha avuto l'impudenza
di presentare una mozione di sfiducia nei confronti di quella
Giunta, che poi è stata ritirata per diverse ragioni. Comunque
tutti hanno potuto evidentemente accertare che si poteva fare
benissimo a meno del suo voto e del suo sostegno.
Io non voglio scendere sul piano personale, ribadisco solo che
mi sembra strano che il Consiglio non possa e non voglia svolgere
delle considerazioni di questo genere e mi sembra assolutamente
incongruente l'affermazione che è stata fatta e che è scaduta su
riferimenti personali, che però mi lasciano del tutto indifferente,
anche se ho chiesto la parola per fatto personale proprio perché
non potevo assolutamente farne a meno, anche se d'ora in poi,
almeno per quello che mi riguarda, il fatto personale non
sussisterà più.
Detto questo, preciso solo che di questo problema interesseremo
il Consiglio nelle forme dovute, proprio perché il Consiglio non
sta rispettando i Regolamenti che si è dato: siamo in una
situazione di sostanziale difformità dai Regolamenti.
Dichiaro fin d'ora che voterò a favore della proposta del
Presidente della Giunta.
Presidente
Il Vicepresidente del Consiglio Stévenin ha
chiesto la parola per fatto personale, ma non ho capito bene il
perché di tale richiesta.
Stévenin (UV)
Perché sono uno dei due
Vicepresidenti oggetto...
Presidente
Ah, è in questo senso? Allora sono
d'accordo.
Il Vicepresidente Stévenin ha chiesto la parola per fatto
personale; ne ha facoltà.
Stévenin (UV)
Vorrei solo dire al Consigliere
Milanesio che, grazie a Dio, i voti per essere eletto
Vicepresidente non li ho avuto da lui in particolare e comunque
neppure dalla maggioranza di questo Consiglio regionale.
Non ho bisogno di dire altro dopo quanto è già stato detto dal
Vicepresidente Bich, che ha espresso con molta chiarezza un
pensiero che è molto diffuso.
Credo, ma vorrei che lei lo confermasse Signor Presidente, che
l'attuale Regolamento non possa essere messo in discussione, perché
non prevede, come sostiene il Capogruppo del PSI, una diversa
rappresentanza della maggioranza o della minoranza all'interno
dell'Ufficio di Presidenza del Consiglio. Questo non è affatto
previsto.
Se si vogliono cambiare le regole e quindi il Regolamento, è un
altro discorso, che è già stato fatto in diverse altre occasioni.
Deve essere chiaro, però, che quanto sosteneva il Consigliere
Milanesio non è previsto dall'attuale Regolamento.
Presidente
Ha chiesto la parola il Consigliere
Riccarand; ne ha facoltà.
Riccarand (VA)
Ritorno sulla questione delle nomine e
partirei dalle affermazioni del Presidente della Giunta, che accusa
il sottoscritto Consigliere di essere un disfattista e di dire
sempre di no A parte il fatto che questo atteggiamento potrebbe
anche essere legittimo, non corrisponde comunque a verità, come ben
sa tutto il Consiglio.
In questo caso, poi, il Presidente della Giunta dovrebbe
valutare un po' meglio le sue parole, visto che discutiamo di una
procedura di una legge che scaturisce proprio da una proposta del
Gruppo Verde Alternativo. Altro che disfattismo!
Qui noi ci siamo fatti carico di inserire una proposta, una
innovazione normativa, che non viene applicata correttamente, ma
questo è un altro discorso, che non ha nulla a che fare con un
atteggiamento di pregiudiziale rifiuto nei confronti di qualsiasi
proposta costruttiva, anzi io credo che il nostro Gruppo abbia
presentato tutta una serie di proposte di legge e di mozioni
sostanziali e positive, tant'è che non a caso molte di esse hanno
poi ottenuto il voto favorevole della maggioranza del Consiglio e
quindi sono diventate leggi o provvedimenti applicativi, come è
successo appunto alla legge sulle nomine.
Su questa legge io continuo ad esprimere un giudizio
fondamentalmente positivo e non condivido l'atteggiamento di alcuni
Consiglieri della minoranza, che oggi sono intervenuti per dire
quasi che la legge è da cancellare, che quasi era meglio prima...
Questo non è vero, perché io ho ben presente quello che succedeva
prima, quando non si discutevano le nomine, come invece facciamo
oggi.
Questo non è sicuramente il metodo migliore - l'ho già detto -
ma costituisce pur sempre un passo in avanti rispetto alla
situazione precedente. Prima, infatti, le nomine erano fatte in
gran parte dalla Giunta, perché dovunque fosse scritto "nomina
della Regione", i provvedimenti venivano assunti dalla Giunta e non
dal Consiglio e si trattava anche allora di provvedimenti portati
alla spicciolata, senza un esame istruttorio, e rispondevano anche
quelli ad una logica lottizzatrice.
Con la legge, a mio parere, sono state poste alcune griglie e
sono stati inseriti alcuni punti positivi. Noi abbiamo previsto, ad
esempio, una chiara distinzione tra le nomine di competenza della
Giunta (presidenti ed amministratori delegati) e quelle di
competenza del Consiglio (la gran parte dei consiglieri di
amministrazione) che prima passavano soltanto a livello di
Giunta.
Non solo, ma abbiamo anche previsto una fase pubblica di
candidature, mentre prima le proposte di nomine arrivavano in
Consiglio quando i candidati erano già stati decisi, altrimenti le
proposte non venivano neanche inserite nell'ordine del giorno.
Tutto questo lo sappiamo benissimo.
Nella legge abbiamo previsto che tutti i nominati dovranno
presentare, periodicamente e al massimo ogni due anni, una
relazione scritta sull'attività da essi svolta all'interno della
società. Si dovrà controllare che ciò avvenga, ma averlo stabilito
è comunque un aspetto che ci permette un minimo di raccordo.
Nella legge abbiamo previsto l'incompatibilità tra le figure di
Consigliere regionale e dipendente regionale e quelle di membri di
consigli di amministrazione, mentre prima accadeva che i
controllori facevano i controllati. Anche questo è un elemento
positivo.
Ciò che non ha funzionato è stata l'applicazione della legge per
quel che riguarda le procedure, perché c'è stato il veto di una
persona, che è stato subìto dalla maggioranza del Consiglio: c'è
stato il veto del segretario regionale del PSI, che aveva bisogno
di avere le mani libere per potersi muovere e che ha dovuto legare
le mani alla commissione!
Questa è la realtà ed è questo che non ha funzionato! Non si è
data applicazione agli articoli 6 e 7 della legge.
Ecco allora che il problema non è quello di rivedere la legge,
che può anche essere rivista, ma il primo problema è quello di
applicarla.
Si dice: "La commissione ha fatto il suo lavoro, perché ha
espresso un parere di ammissibilità formale sulle domande". Ma non
era questo il compito della commissione in base alla legge, non si
trattava certo di un'ammissibilità formale, perché
sull'ammissibilità formale è la scheda preparata dagli uffici che
ci dice: "Hanno presentato la documentazione? Sì. L'hanno
presentata in tempo utile? Sì". Finito lì.
Dopo, però, per esempio con la Società Alpila, noi ci troviamo
con un elenco di 30 nominativi, accanto ai quali figura tutta una
serie di elementi: cariche ricoperte, esperienze professionali,
corsi sostenuti, incarichi ricoperti presso partiti, situazione
penale pendente... E' su questo che doveva essere fatto un esame di
merito da parte della commissione, altrimenti perché chiediamo
tutta questa documentazione?
Faccio un esempio relativo alla Società Alpila. Noi abbiamo tre
candidati, Genestrone Pierantonio, Stacchetti Elio e Pedrini Ennio,
per i quali nella colonna dei carichi pendenti c'è scritto: "Vedere
casellario giudiziale". Questo cosa vuol dire? Qui noi dovevamo
entrare nel merito per esaminare che cosa c'è e che cosa non c'è, e
non dovevamo semplicemente dire: "Va bene, abbiamo preso atto che
ci sono dei carichi pendenti, però sono comunque domande
formalmente ammissibili".
C'era bisogno di fare un'apposita commissione con tutti i
Capigruppo e presieduta addirittura dal Presidente del Consiglio
per prendere atto che gli uffici avevano fatto uno specchietto in
cui si diceva: "La documentazione è stata presentata in tempo
utile"?
Non ci prendiamo in giro, perché sappiamo tutti che quando
abbiamo approvato la legge non volevamo certo significare questo,
altrimenti non saremmo stati a discutere tante ore sulla
composizione della commissione.
Era chiaro allora ed è chiaro nel testo di legge che il parere
della commissione è un parere di merito, non decisivo, non
definitivo, solo consultivo, ma la commissione e noi dovevamo
venire in Consiglio dicendo: "L'elenco dei candidati è questo. La
commissione ha esaminato ed ha ritenuto di proporre questo
nominativo".
Il Consiglio e la Giunta sarebbero poi stati liberissimi di
accettarlo o meno, ma questa era la funzione della commissione.
Questo non è stato fatto, perché avrebbe reso più difficili
alcune manovre, anche se non le avrebbe impedite.
Nei confronti dell'intervento del Capogruppo del PDS, devo anche
dire che i Consiglieri del PDS non hanno svolto un ruolo positivo
in commissione, non hanno svolto il ruolo che affermano a parole,
perché sono stati zitti e coperti, sono rimasti subalterni a quanto
era stato sostenuto dal segretario del PSI. Questa è la realtà.
Il problema non è di rivedere le leggi, ma di applicarle,
altrimenti continueremo a rivedere le leggi, finiranno le
legislature, cambierà tutto, ma non applicheremo mai le leggi,
perché è proprio questo ciò che si vuole.
Qui, evidentemente, noi ci troviamo di fronte ad un'occasione
mancata, che - ripeto - per quanto ci riguarda, non impedisce che
la legge costituisca comunque un passo in avanti, su cui noi
intendiamo insistere, affinché si arrivi all'applicazione concreta
e positiva di questa normativa.
Presidente
Colleghi Consiglieri, io non ho più nessuno
iscritto a parlare.
Sull'oggetto n. 1 non ci sono altre proposte oltre a quella del
Presidente della Giunta.
Il Consigliere Segretario chiede che si possa votare
regolarmente nella cabina, per garantire una maggiore regolarità al
voto. Come ho già chiarito, si tratta di una scheda con una sola
riga, su cui scrivere nome e cognome o anche solo il cognome,
tenuto conto che è stata presentata una sola proposta, quella del
rag. Vitali. Per essere eletto, il candidato deve riportare la
maggioranza assoluta dei votanti.
Se nessuno chiede la parola, pongo in votazione per schede
segrete la designazione del rag. Vitali, proposta dal Presidente
della Giunta, Bondaz.
Votazione a scrutinio segreto.
Esito della votazione:
Presenti: 31
Votanti: 31
Schede nulle: 4
Schede valide: 27
Schede bianche: 5
Hanno riportato voti:
Vitali Sergio: 20
Fracasso Stefano: 1
Mondardini Giorgio: 1
Su richiesta dei colleghi scrutatori e del collega segretario,
informo il Consiglio che le schede nulle si riferiscono a
nominativi non compresi nell'elenco delle persone che hanno fatto
domanda di candidatura. Sono considerate nulle perché la legge
stabilisce chiaramente che deve trattarsi di nominativi di persone
che hanno presentato domanda.
Deliberazione Il Consiglio
- richiamata la legge regionale 3 agosto 1971, n. 10
- richiamata inoltre la legge regionale 27 marzo 1991, n. 12
delibera
di nominare, quale rappresentante della Regione in seno al
Consiglio di Amministrazione della Società Alpila, per il triennio
1991/1994 che scadrà il 31 marzo 1994, il rag. Sergio Vitali,
residente in Aosta, Via Parigi, n. 20.
