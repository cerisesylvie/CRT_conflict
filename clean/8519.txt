Classificazione
(Nessuna classificazione presente)


Resoconto integrale del dibattito dell'aula
Oggetto del Consiglio n. 3000 del 10 luglio 1987 - Resoconto
OGGETTO N. 3000/VIII - DISEGNO DI LEGGI CONCERNENTE:
"COSTITUZIONE DI UNA BANCA REGIONALE".
PRESIDENTE:
Ha chiesto la parola l'Assessore alle
Finanze, Martin; ne ha facoltà.
MARTIN (A.D.P.):
Il disegno di legge che la Giunta
propone all'attenzione del Consiglio, prende lo spunto dalle
possibilità statutarie e dalle leggi riguardanti la materia del
credito, vigenti nella nostra Regione. Mi riferisco all'articolo 3
del nostro Statuto, che riguarda l'istituzione di enti di credito
di carattere locale, nonché agli articoli 23, 24, 25 e 26 della
legge n. 196, e cioè alle norme di attuazione del nostro Statuto,
che prevedono l'esercizio, da parte della Regione, delle funzioni
amministrative in ordine all'istituzione di enti di credito di
carattere esclusivamente locale. Mi riferisco, infine, all'ultima
legge regionale, la n. 22 dell'8 maggio 1986, che riguarda il
recepimento, da parte delle regioni a statuto speciale, alle quali,
in base alle norme di attuazione dei rispettivi statuti, sono
riconosciuti poteri in materia di autorizzazione all'esercizio di
attività creditizie nel territorio regionale della direttiva CEE in
materia creditizia.
Si tratta, quindi, dell'attuazione delle norme statutarie in un
settore fondamentale dell'economia regionale e della realizzazione
di un progetto che questa maggioranza aveva inserito nel proprio
programma di legislatura.
Questo disegno di legge non vuole essere solo un adempimento, in
applicazione di una norma e di un programma politico, ma intende
proporsi come la risposta ad una situazione che vede la nostra
Regione dipendere in maniera totale da decisioni esterne e,
sovente, penalizzanti per le nostre imprese, per la nostra economia
e, in definitiva, per la nostra Regione.
Per l'utente valdostano, in effetti, il rapporto con gli
istituti di credito esistenti in Valle è, a volte, difficile, sia
perché la realtà valdostana è costituita da piccole e medie
imprese, le quali incontrano certamente più difficoltà a spuntare
condizioni favorevoli rispetto alle grandi imprese, sia perché gli
interessi reali degli istituti di credito sono lontani e, comunque,
esterni alla nostra Regione.
Nella situazione attuale, la Valle d'Aosta si pone nella
condizione di figurare come un grande serbatoio di raccolta del
denaro, che poi, in preponderanza, viene utilizzato fuori Valle.
Nel 1986 i depositi bancari hanno raggiunto la considerevole cifra
di 1.450 miliardi, dei quali circa 1.000 costituiscono i depositi
delle famiglie. Questi dati evidenziano un deposito pro capite
piuttosto elevato ed una propensione delle famiglie valdostane al
risparmio.
Se poi consideriamo anche i depositi postali, queste cifre
salgono ulteriormente e mettono in evidenza l'importanza degli
sportelli postali nella nostra Regione. In effetti, il sistema
postale, in generale parecchio trascurato per le operazioni di
credito, viene, invece, utilizzato sovente, proprio per la
particolarità della nostre Regione.
Se è vero, infatti, che l'indice della densità bancaria, ossia
il numero degli sportelli bancari ogni 10.000 abitanti, è di 2,6,
qui da noi, rispetto al 2,2 del resto del territorio nazionale, è
altrettanto vero che la "bancabilità" del territorio ragionale si
estende a meno di un terzo dello stesso. La "bancabilità", che è
funzione della densità demografica, qui in Valle è di 35 abitanti
per chilometro quadrato, contro i 188 abitanti per chilometro
quadrato nel resto del territorio nazionale. In effetti, soltanto
23 comuni, su 74, sono provvisti di servizi bancari e, di questi,
solo 9 hanno più di uno sportello.
Tutto ciò sta a dimostrare la possibilità e l'utilità di nuovi
sportelli e, a maggior ragione, di un istituto di credito che si
ponga, come obiettivo principale, il reimpiego nella nostra Regione
del risparmio dei valdostani. La presenza di una banca regionale
trova una sua legittimazione in quanto, a fronte di depositi per
1.440 miliardi, solamente 288 sono quelli che vengono reimpiegati
in Valle, con una percentuale di circa il 20%, contro una media
nazionale del 57,4%.
Non è neppure vero che il mercato valdostano non assorba più di
quanto venga effettivamente reinvestito, perché il 23% della
domanda locale è soddisfatto da banche non presenti nella nostra
Regione. È evidente che nel sistema creditizio locale vi è qualche
ingranaggio che non funziona perfettamente e questo ingranaggio non
è da ricercare esclusivamente, come qualcuno vorrebbe far credere,
nella politica della Regione, che, per certe iniziative economiche,
ha favorito l'erogazione di prestiti a tassi agevolati,
consentendo, quindi, la costituzione di fondi di rotazione, i
quali, di fatto, hanno parzialmente sostituito il sistema
creditizio ordinario.
L'individuazione di determinate difficoltà nell'impiego locale
del denaro va ricercata, piuttosto, nella qualità dei servizi
offerti alle imprese, nel fatto che i grandi interessi degli
istituti di credito, presenti sulla piazza di Aosta, non si trovano
in Valle, ma fuori. Le difficoltà vanno ricercate nella mancanza di
grandi clienti, che, pur non dettando le condizioni, hanno,
comunque, un grande potere contrattuale e, spuntando condizioni
migliori, di fatto abbassano il costo del denaro anche per la
restante clientela. Tutto ciò, purtroppo, non succede in Valle ed
infatti nella nostra Regione il denaro costa mediamente mezzo punto
in più rispetto alla media nazionale e rende un altro mezzo punto
in meno, sempre rispetto alla media nazionale.
Ecco allora che esistono le condizioni per la creazione di un
istituto di credito regionale che sappia porsi come interlocutore
valido per l'utente valdostano e possa, quindi, attivare quella
sana concorrenzialità che è un fattore indispensabile per
migliorare l'operatività di qualunque servizio e, nello stesso
tempo, possa sviluppare gli interessi locali, favorire lo sviluppo
dei settori economici e migliorare la qualità dei servizi. Se,
oltre a tutto ciò, si riuscisse a far crescere anche
l'imprenditorialità locale, le prospettive della nostra Regione
migliorerebbero sensibilmente.
Il disegno di legge proposto al Consiglio è abbastanza semplice,
in quanto prevede, nella prima fase, di costituire una società per
azioni, che abbia lo scopo di raccogliere il denaro e di fornire
tutti i servizi creditizi della nostra Regione. I soci di questa
società per azioni potranno essere, in un primo momento, altri
istituti di credito, secondo un accordo che abbiamo raggiunto in
sede di Commissione, ed in questo senso presenterò un emendamento,
in modo che all'articolo 3 sia chiaro che, in questa prima fase, i
soci saranno soltanto la Regione e altri istituti di credito.
Alla Regione Valle d'Aosta sarà riservata la maggioranza delle
azioni e lo statuto della società dovrà essere approvato da una
successiva deliberazione del Consiglio regionale. Come abbiamo
detto ieri in Commissione, si ritornerà più di una volta in questa
sede per parlare di questo nuovo istituto e si ritornerà a parlarne
in una fase in cui le cose saranno anche più chiare di quanto lo
siano oggi, quando, cioè, si tratterà di approvare lo statuto e di
nominare il consiglio di amministrazione. Penso che, secondo gli
accordi raggiunti ieri in Commissione, ci sia la possibilità,
durante l'estate, o comunque immediatamente dopo, di avere degli
incontri chiarificatori, richiesti da parecchi gruppi e che la
Giunta ritiene che si possano effettuare.
Il capitale sociale, stabilito inizialmente dall'articolo 4 in
25 miliardi, è il minimo previsto dalla normativa della Banca
d'Italia ed è previsto che eventuali suoi aumenti vengano
deliberati dal Consiglio regionale.
Il bilancio della società sarà presentato al Presidente della
Giunta, il quale, come è previsto dall'articolo 5, lo comunicherà
al Consiglio regionale in ogni esercizio finanziario.
Il consiglio di amministrazione sarà composto da 9 membri e la
Regione sarà rappresentata in base alla sua effettiva
partecipazione in seno alla società e, tra i membri da essa
designati, sarà scelto il presidente della società.
Il collegio sindacale è formato da 3 membri: un presidente e due
sindaci effettivi.
La norma finanziaria (art. 9) prevede una spesa complessiva di
17,5 miliardi, in quanto si pensa che la Regione possa avere, al
massimo, il 70% delle azioni.
Ho già detto dell'emendamento sostitutivo al primo comma
dell'articolo 3, che comunque leggo per esteso:
"1. Potranno essere soci del Crédit Valdôtain la Regione
Autonoma Valle d'Aosta, aziende ed istituti di credito",
eliminando le parole
"...Istituti Finanziari di diritto o di
interesse pubblico,... e Compagnie di Assicurazioni".
PRESIDENTE:
Ha chiesto la parola il Consigliere Torrione;
ne ha facoltà.
TORRIONE (P.S.I.):
Per ragioni di correttezza, devo
ringraziare il Presidente del Consiglio, che ieri ha consentito lo
svolgimento di una riunione della 3^ Commissione, anche se il
disegno di legge non era stato sottoposto al vaglio preventivo
della stessa Commissione. Io credo che così facendo si sia fissato
un principio in base al quale anche l'iter successivo, relativo
all'applicazione di questa legge, potrà essere seguito dalla
Commissione.
Noi non abbiamo molte cose da dire su questo argomento. Ricordo
l'impostazione che noi avevamo dato 3 o 4 anni fa, in sede di
discussione di bilancio, quando avevamo prospettato l'urgenza e
anche l'utilità di dare vita ad un istituto di credito regionale.
Le considerazioni fatte dall'Assessore Martin sono altamente
condivisibili, sia per i dati forniti sulla massa del risparmio che
giace nelle casse delle banche operanti in Valle, sia per la
scarsità del suo reimpiego, nell'ambito regionale, in rapporto alla
media nazionale.
Noi riteniamo che un istituto di credito così concepito possa
fungere da volano per la stessa economia nazionale. Questo discorso
ha una valenza maggiore, se il quadro della nostra Regione viene
proiettato in una prospettiva temporale di lungo respiro.
Ieri, in Commissione, si sottolineava che la prossima
legislatura dovrà occuparsi, per qualche verso, di un problema che
non può non stare a cuore alla nostra Regione, e mi riferisco al
riparto tra Stato e Regione. Non certo, ovviamente, perché lo Stato
sia inadempiente, ma perché ci aspettano delle scadenze comunitarie
che non possono non preoccuparci. In quest'ottica va interpretata
anche l'utilizzazione di un istituto di credito, che, nella
malaugurata e comunque scongiurabile ipotesi che il riparto dovesse
subire qualche diminuzione per effetto di disposizioni comunitarie,
non può surrogare, ovviamente, i cespiti del riparto, ma può
comunque fungere da volano di una certa importanza.
L'Assessore Martin ha fatto un accenno, che noi condividiamo,
all'utilizzazione dei fondi di rotazione e che, in un'ipotesi come
quella citata, potrebbero essere surrogati dall'attività di un
istituto di credito che offra alla propria clientela condizioni di
particolare favore.
Ho apprezzato un'affermazione di principio dell'Assessore, che,
inquadrata nello scenario da lui evocato, potrebbe avere una certa
validità. Mi riferisco in particolare all'eventualità che la
presenza della nuova banca potrebbe contribuire a far crescere
l'imprenditorialità locale. Ciò può essere vero, perché, in
effetti, abbiamo potuto riscontrare come un certo tipo di
imprenditorialità locale, medio-piccola, sia potuta rimanere sul
mercato, in tutti questi anni, grazie appunto alla presenza della
Regione. Quel mercato è stato, indubbiamente, influenzato dai
provvedimenti regionali, ma, a mio avviso, dovrebbe essere anche
incentivato da un salto di qualità che dovrebbe essere compiuto
dall'imprenditoria locale.
Noi riteniamo che una banca di interesse esclusivamente
pubblico, come il Crédit Valdôtain, e senza altri interessi, possa
favorire la crescita dell'imprenditorialità locale, intorno alla
quale abbiamo già discusso e della quale conosciamo anche i limiti
operativi circoscritti all'ambito regionale.
Non abbiamo altre cose da dire, se non accennare ad un fatto,
già citato dall'Assessore, in Commissione, che è legato
all'emendamento che prevede, in questa prima fase, una società per
azioni costituita dalla Regione e da altri istituti di credito.
Consideriamo questo emendamento con estremo favore, anche perché
avremmo avuto delle perplessità nel caso in cui anche dei privati,
sia pure in forma minoritaria, avessero avuto la possibilità di
entrare nella banca; non per altro, ma perché la storia delle
banche valdostane (e non voglio entrare in polemica con nessuno sul
nome della banca), per effetti di carattere storico che hanno
influenzato pesantemente l'attività delle banche stesse nel
passato, è stata piuttosto travagliata. Un'intera generazione e
forse più generazioni di valdostani hanno scontato sulla propria
pelle le drammatiche conseguenze del fallimento di due banche
valdostane, tra il 1928 ed il 1930, le quali avevano raccolto il
risparmio, non certo della ricca borghesia di Aosta, che si è
salvata, ma del piccolo risparmiatore valdostano, che, a prezzo di
duri sacrifici, intendeva garantirsi un più tranquillo futuro.
Non presento più l'emendamento che avevo prospettato in
Commissione, anche per un'altra ragione: si è chiamata questa banca
"Crédit Valdôtain", rievocando in qualche modo un fantasma del
passato. Io ho dato questa interpretazione, ma qualcuno mi ha
suggerito di capovolgerla nel senso che occorre fare un atto di
fede, dando alla banca regionale il nome di "Crédit Valdôtain" per
riaffermare una certa volontà. Mi sono fatto convincere da questa
argomentazione ed evito, perciò, di entrare in polemica con
l'interlocutore, che, in questo momento, mi sorride piacevolmente
e, quindi, preferisco un sorriso ad una polemica, che, oltretutto,
sarebbe anche sciocca. Mi si lasci augurare, almeno, che il "Crédit
Valdôtain" edizione 1987 non abbia a fare la fine del "Crédit
Valdôtain" di deprecata memoria, altrimenti il nostro discorso
assumerebbe tutt'altra impostazione.
Concludo dicendo che, tutto sommato, questa banca, sul piano
dell'aspetto societario, ha un'impostazione che possiamo
condividere e, pertanto, consideriamo quella che approviamo oggi
come un'impostazione strutturale o una sorta di contenitore
puro e semplice.
Ho apprezzato l'impegno assunto dal l'Assessore, a nome della
Giunta, in sede di Commissione, e che poi ha ribadito in aula, e
cioè che i passi successivi, quelli che ci interessano di più,
saranno fatti in accordo con i membri della Commissione, attraverso
una valutazione anche più approfondita dei vari aspetti che la
creazione di una banca può avere nell'economia regionale.
Ho già proposto all'Assessore l'eventualità che la 3^
Commissione effettui, nel frattempo, tutta una serie di audizioni
in merito, per determinare lo statuto della nuova banca, che ne
costituisce l'atto fondamentale, sulla base di considerazioni
maturate anche attraverso un confronto serrato con altre realtà e
con gli operatori del settore.
Con questo spirito, il Gruppo socialista darà il suo voto
favorevole al disegno di legge, impegnandosi, per quanto è
possibile e sulla base delle considerazioni fatte dall'Assessore,
ad apportare tutto il suo contributo di idee e di impostazione per
rendere lo statuto più funzionale e aderente alle necessità del
nuovo istituto bancario.
PRESIDENTE:
Ha chiesto la parola il Consigliere Mafrica;
ne ha facoltà.
MAFRICA (P.C.I.):
Possiamo dire che la discussione, in
sede di Commissione, sulla banca regionale è stata solo avviata e
credo che la maggioranza ci debba dare atto di aver comunque
consentito che questo oggetto potesse arrivare in Consiglio,
nonostante che tutte le discussioni possibili non fossero ancora
concluse o non fossero state condotte in modo adeguato. A nostro
parere, abbiamo ritenuto che se ne potesse discutere già oggi,
perché il nostro Gruppo è favorevole al principio della
costituzione di una banca regionale.
Già nel 1978, quando si discutevano in Parlamento le norme di
attuazione, avevamo sostenuto l'opportunità per la Regione della
costituzione di una propria banca. Si tratta, però, di vedere come
dall'accettazione di un principio si passa alla realtà, in quanto
il settore bancario è difficile, con una fortissima concorrenza che
diventerà ancora più accentuata, quando, a partire dalla fatidica
data del 1992, le frontiere europee saranno abbattute e sarà
possibile anche alle grandi banche tedesche o inglesi aprire
sportelli su tutto il territorio della Comunità e quindi anche in
Italia ed in Valle d'Aosta.
L'Assessore Martin diceva prima che il vantaggio di avere una
banca regionale consisterebbe nel poter offrire ai valdostani tassi
più favorevoli sui depositi e sui prestiti: diciamo che ciò
potrebbe avere benefici effetti anche rispetto ai tassi praticati
dalle altre banche presenti sul territorio. È un aspetto positivo
da mettere nel conto.
Deve essere tenuto presente anche l'obiettivo di favorire, se
possibile, l'impiego del denaro raccolto nella banca in
investimenti che riguardano la Valle d'Aosta. Questo non è tanto
legato al fatto che ci sia o non ci sia la banca, quanto,
piuttosto, alla capacità degli imprenditori di presentare progetti
credibili e di restituire le somme erogate.
Credo che il discorso sulla banca regionale, per essere
impostato correttamente, debba essere visto in termini di
efficienza. Non basta dire che c'è la disponibilità a creare
condizioni più favorevoli per chi deposita e per chi preleva;
occorre anche dire che questo può essere fatto se il mezzo punto in
più a chi versa ed il mezzo punto in meno a chi ricorre al prestito
vengono applicati non in virtù di una particolare forma di
privilegio, ma sulla base di puri calcoli economici. Intendo dire
che deve essere l'efficienza organizzativa della banca e la
rinuncia al lucro che fanno altre banche, a consentire il
miglioramento dei tassi.
Ne deriva, quindi, che la banca regionale non può essere una
banca nel senso tradizionale del termine, e cioè che prepara queste
condizioni di favore senza preoccuparsi di altro; deve essere una
banca, invece, che pensa anche ad una sua organizzazione interna,
strutturata in modo tale da consentire il miglioramento dei tassi.
Deve essere una banca che si addentra e mette a disposizione dei
cittadini e delle imprese valdostane servizi che le altre banche
non hanno ancora pensato di organizzare.
È molto importante, perciò, oltre a questo primo atto, con cui,
in pratica, si dà avvio alla costituzione della società, avere
precise indicazioni sul come sarà organizzata questa struttura. Si
tratta di sapere quali uffici, quali "staff" direzionali e quali
organismi di controllo saranno costituiti all'interno della banca,
affinché la stessa abbia la capacità di stare sul mercato creando
condizioni più favorevoli per i cittadini valdostani. Non possiamo
correre il rischio che abbiamo già corso con la FINAOSTA, vale a
dire di creare una struttura che, sulla carta, doveva avere
determinate funzioni, mentre poi si è verificato che tali funzioni
non sono state esercitate, perché l'organizzazione della struttura
non era adeguata ed idonea a tali compiti.
Si deve partire con il piede giusto, avendo ben chiaro che tipo
di organizzazione si vuole mettere in piedi, cercando delle persone
capaci e preparate, rifuggendo da logiche spartitorie e puntando,
invece, sulla massima efficienza.
Ancora oggi non abbiamo indicazioni sufficienti sul come si
voglia procedere. La Giunta ha detto che i passi successivi
verranno fatti con il conforto di tutto il Consiglio e che verrà
fatto un approfondito esame nelle Commissioni competenti. Vogliamo
ritenere che ciò sarà fatto, però oggi non abbiamo elementi
sufficienti per poter dire che la banca avrà le funzioni, le
capacità e l'efficienza che noi abbiamo indicato e, per queste
ragioni, non siamo in grado di esprimere, oggi, un giudizio
complessivo, per cui preferiamo astenerci dal votare questo
provvedimento.
PRESIDENTE:
Ha chiesto la parola il Consigliere
Segretario, Tamone; ne ha facoltà.
TAMONE (U.V.):
Possiamo ripetere le considerazioni fatte
al momento della nascita della FINAOSTA. Si trattava, allora, di
considerazioni critiche, che non avevano una grande giustificazione
e che, probabilmente, erano originate anche dalla paura di compiere
un passo complicato e difficile come la creazione di una
finanziaria regionale.
Noi pensiamo che la FINAOSTA abbia e debba svolgere una certa
funzione in Valle d'Aosta, ma pensiamo anche che il discorso
iniziato con la creazione della Finanziaria possa essere completato
con la creazione di una banca valdostana, che abbia come principale
azionista la Regione.
Anche questa è una delle ragioni che ci sollecitano a rispondere
positivamente alla proposta della Giunta ed è una delle
considerazioni che devono essere aggiunte a quelle già fatte
dall'Assessore Martin e dai Consiglieri Torrione e Mafrica.
Non pensiamo, ovviamente, che si possa essere certi della buona
riuscita di questa iniziativa, perché, come è già stato
sottolineato da coloro che mi hanno preceduto, la questione delle
banche diventa sempre più complessa e dopo il 1992 lo diventerà
ancora di più con la liberalizzazione del mercato bancario europeo
e con la strenua competizione tra le grandi banche, che richiederà
agli operatori del settore, anche in Valle d'Aosta, una grande
professionalità.
Se le considerazioni e le raccomandazioni fatte dal Consigliere
Mafrica saranno tenute nel debito conto, ed io mi auguro che così
sia, avremo sicuramente uno strumento capace di raggiungere tutti
gli obiettivi che noi ci proponiamo. Ciò non sarà facile,
ovviamente, e occorrerà scegliere persone capaci e competenti,
all'altezza, in ogni caso, di mansioni delicate come quelle della
direzione di una banca. Anch'io, insieme al Consigliere Mafrica,
condivido la necessità di saper scegliere quelle persone in
funzione della loro professionalità, più che per altre ragioni.
Siamo altrettanto convinti che questo strumento potrà
sollecitare l'impostazione di una diversa politica del credito
anche da parte delle altre banche, che già agiscono in Valle
d'Aosta, nei confronti degli operatori valdostani, in tutti i
settori dell'economia. Si tratta certamente di uno stimolo nuovo,
che obbligherà le altre banche ad un nuovo comportamento nei
confronti dei valdostani e ciò potrà essere considerato come uno
dei primi e più importanti risultati.
Come ha già detto l'Assessore Martin, anch'io credo che avremo
ancora occasione di riparlare di questo argomento, perché l'atto di
oggi costituisce solo un primo passo o, meglio, è la cornice che
circoscrive il quadro o il discorso che è ancora tutto da definire.
Credo che ne riparleremo ancora, sia in Commissione, sia in
Consiglio, e posso dichiarare la disponibilità dell'Union
Valdôtaine a discuterne nella maniera più franca e più aperta.
In questi ultimi momenti è stato proposto di aggiungere qualcosa
al nome della banca "Crédit Valdôtain". Non so cosa possa pensare,
in merito, il Governo regionale, ma credo che tale proposta possa
anche essere accolta, perché non modifica la sostanza del problema.
Ci dovremo dimostrare capaci di sostenere questa iniziativa e può
anche darsi che quel nome ci sospinga ad operare con tutte e nostre
forze in questa direzione. Grazie.
PRESIDENTE:
Ha chiesto la parola il Consigliere
Baldassarre; ne ha facoltà.
BALDASSARRE (P.S.D.I.):
L'approvazione di questa legge ci
trova, in via di principio, d'accordo, anche perché i successivi
provvedimenti saranno ancora di competenza del Consiglio.
Tra le perplessità che questo disegno di legge fa sorgere c'è la
preoccupazione per la scelta politica fatta da questo esecutivo di
far assumere alla Regione la maggioranza delle azioni, lasciando
solo il modesto rimanente agli altri istituti di credito. A questo
punto c'è da chiedersi in che cosa consista l'interesse delle
banche o degli istituti di credito che dovrebbero aderire ad una
società per azioni la cui maggioranza assoluta è in mano alla
Regione. Io credo che le banche private abbiano poco interesse ad
intervenire, con la conseguenza che la loro esperienza non venga
riportata totalmente all'interno del nuovo istituto regionale.
È una scelta politica che io non condivido, così come non
condivido la chiusura ai privati. La Regione avrebbe potuto
assumere una minore partecipazione, controllando sempre
dall'interno l'andamento della banca. L'assunzione del 70% delle
azioni, da parte della Regione, che diventa così il maggiore
azionista, fa sorgere grandi perplessità e questa scelta non è
condivisibile, per aver lasciato uno spazio troppo esiguo agli
altri istituti di credito, o alle banche private, nonché agli
stessi privati, mentre, a livello nazionale, le stesse banche
cercano di dare maggiore spazio ai privati. È un modo come un
altro, a mio parere, per partire con il piede sbagliato. Mi auguro
che non sia così.
L'Assessore Martin dice che le decisioni esterne penalizzano lo
sviluppo industriale; a mio parere, invece, non sono le decisioni
esterne a penalizzare lo sviluppo industriale, ma è l'assistenza
totale, fatta con tutti i mezzi che la Regione concede agli
imprenditori, intervenendo in società, in quote azionarie e con
tassi agevolati, a penalizzare lo sviluppo industriale, perché
elimina ogni impegno e rischio imprenditoriale: o si inverte la
politica regionale in campo imprenditoriale, e allora io sono
d'accordo con l'Assessore Martin, oppure se le cose continuano in
questa maniera, nessun imprenditore privato avrà interesse, con
queste agevolazioni.
Nella PILA 2000 abbiamo visto addirittura che la Regione è
intervenuta per salvare delle società private da un fallimento
certo.
Bisogna modificare, quindi, la politica imprenditoriale
regionale, perché non avrebbe alcun senso la presenza della banca,
quando, nello stesso tempo, si continua a fornire lo stesso tipo di
assistenza alle imprese industriali, che, ovviamente, non si
servirebbero neppure più della banca stessa.
L'Assessore Martin ha detto che il denaro che affluisce nei
grandi serbatoi e nei grandi depositi delle banche viene utilizzato
fuori Valle. Anche in questo caso, la mancata richiesta di denaro
da parte degli imprenditori privati è dovuta al fatto che c'è
"Pantalone", e cioè la Regione, che paga e che interviene
continuamente. Se si concepisce l'autonomia come sinonimo di
assistenza, non ci troviamo assolutamente d'accordo e l'Assessore
deve dire a noi, Consiglieri regionali, qual'è il futuro della
linea politica dell'Amministrazione su questo "terreno".
I Colleghi che mi hanno preceduto hanno sottolineato
l'importante necessità di avere a disposizione degli esperti e
delle persone capaci di guidare con competenza questo istituto di
credito, perché non vorremmo che facesse la fine della FINAOSTA,
che, per riconoscimento ormai generale, è la testimonianza di un
fallimento di ciò che avrebbe dovuto essere la Finanziaria, che si
è trasformata in una centrale per la elargizione di mutui e di
agevolazioni, ma che ha fallito il perseguimento dello scopo
primario di favorire lo sviluppo industriale.
È necessario, quindi, avere delle strutture capaci ed utilizzare
l'esperienza degli istituti di credito che già operano nel settore,
perché imprimano alla banca una svolta positiva. Bisogna che dal
1992, con la liberalizzazione del mercato bancario, questa banca
possa vincere anche la concorrenza dei grandi istituti di credito
italiani e stranieri, altrimenti andremo incontro ad un altro
fallimento. Mi auguro che sia possibile vincere questa specie di
scommessa, ma, quando la concorrenza sarà spietata, la Regione
sicuramente interverrà per sostenere la banca regionale nei
confronti della concorrenza, altrimenti ci si dovrà rendere conto
che anche questa banca avrà una vita breve.
Fatte queste considerazioni, noi voteremo a favore del
provvedimento, anche se avremmo preferito una minore partecipazione
della Regione ed una maggiore partecipazione degli istituti di
credito privati e dei semplici privati. Seguiremo questo argomento
con grande senso di responsabilità ed esprimeremo il nostro
giudizio definitivo quando l'argomento tornerà in Consiglio per i
successivi provvedimenti.
Si dà atto che alle ore 10,23 assume la Presidenza il Vice
Presidente DOLCHI.
PRESIDENTE:
Ha chiesto la parola il Consigliere Sandri;
ne ha facoltà.
SANDRI (N.S.):
Ho recuperato il libretto giallo di Nuova
Sinistra sullo "Sviluppo autocentrato", pubblicato lo scorso anno,
dal quale leggo testualmente:
"Per invertire questa situazione (si parla del denaro inteso
come risorsa) occorre agire a diversi livelli: rivedere il ruolo
della Regione e della FINAOSTA, stimolare l'imprenditorialità
locale, aprire nuove casse rurali e studiare la possibilità di
fondare una vera e propria banca valdostana".
È ovviamente la testimonianza di una pubblicazione che smentisce
alcune battute polemiche contro Nuova Sinistra, accusata di essere
contraria all'istituzione di una banca valdostana.
ROLLANDIN
(fuori microfono): Ma questo cosa vuol
dire?
SANDRI (N.S.):
Questa citazione vuole dimostrare che
Nuova Sinistra non è, "preconcettualmente", contro l'istituzione di
una banca valdostana, anzi, l'ha inserita nel suo programma. Il
vero problema, come giustamente si sostiene anche qui, è che
occorre rivedere il ruolo della FINAOSTA.
Uno dei dubbi che abbiamo nei confronti di questo disegno di
legge è dovuto al fatto che nemmeno nella relazione dell'Assessore
Martin è citato il ruolo della FINAOSTA. La rivendicazione di una
certa autonomia nel settore bancario è estremamente positiva ed è
prevista dallo Statuto e dalle leggi di attuazione.
Molto meno positivo è, invece, il non rendersi conto che una
banca valdostana andrebbe incontro a grosse difficoltà se non
venisse radicalmente rivisto il ruolo della FINAOSTA, che, di
fatto, agisce già in parte come una banca. Questa circostanza è
testimoniata con grande chiarezza dalla Banca d'Italia, il cui
Direttore della sede di Aosta, nella sua sintesi-relazione alla
Direzione Generale dice:
"L'abbassamento dei tassi attivi medi, nei confronti di una
domanda di credito che risulta marginale, non produrrebbe benefici
rilevanti sul rapporto impieghi-depositi, attesa la particolare
struttura del mercato del credito in Valle".
Ciò significa che, se anche questa banca desse soldi ad un tasso
inferiore rispetto alle altre banche, questo non modificherebbe il
rapporto impieghi-depositi, come meglio si evince dalle parole che
seguono:
"La ristrettezza del tessuto industriale, unitamente alla
carenza di nuove intraprese, l'attività della FINAOSTA, Finanziaria
S.p.A., operante nel medio-lungo termine a tassi agevolati in ogni
settore di attività economica, lo sviluppo della Confidi,
assicurante il soddisfacimento di una banda di credito protetta da
una cintura di tassi agevolati, costituiscono limiti ad un libero
ed equilibrato svolgimento del mercato del credito, che sia
sollecitato unicamente dalla concorrenza.
A parità di altre condizioni la domanda di credito risulta
anelastica al variare dei tassi di interesse.
Per assurdo, potrebbe verificarsi che, con la riduzione del
costo del denaro, si riduca anche la domanda di credito".
Stando così le cose, Nuova Sinistra chiede che, nell'avviare la
procedura per la costituzione di una banca locale, si avvii,
contemporaneamente, anche la procedura per modificare lo statuto
della FINAOSTA. Si sta elaborando lo statuto della banca locale, si
riveda anche lo statuto della FINAOSTA, perché non è possibile
pensare ad uno sviluppo solido ed armonioso di queste due
strutture, se esistono ancora tanti punti di confusione tra i loro
obiettivi.
Un secondo dubbio riguarda il fatto che ci sembra piuttosto
riduttivo il voler limitare il discorso dell'autonomia nel campo
del credito locale, parlando esclusivamente della costituzione di
una società per azioni. A nostro parere è possibile sviluppare il
credito locale, la capacità di autofinanziamento della Regione, e,
quindi, l'utilizzo in Valle dei soldi (è molto preoccupante che il
loro utilizzo in Valle d'Aosta sia in regresso, mentre l'utilizzo
fuori, dei soldi raccolti in Valle d'Aosta, è aumentato del 73%
rispetto al 1985) prevedendo alcuni interventi legislativi sui
meccanismi stessi del credito in Valle d'Aosta.
Cerco di spiegarmi meglio. È possibile rivedere tutti i consorzi
fidi regionali, facendo delle normative che favoriscano le banche
locali e le casse rurali. Ciò è possibile e doveroso, perché, in
questa maniera i "confidi" passerebbero attraverso il credito
locale: "Crédit Valdôtain", casse rurali e "Banco Valdostano".
Questo rientra negli interessi della Regione, in quanto
l'articolo 6 della legge sul riparto fiscale non è ancora applicato
compiutamente, almeno per quanto mi era stato detto dall'Assessore
in un precedente Consiglio, e, quindi, i soldi spettanti alla
Regione, per le tasse pagate sugli interessi bancari dei nove
decimi, non arrivano ancora alla Valle d'Aosta.
Uno dei modi per sviluppare l'interesse locale consiste,
appunto, nel rivedere tutta la legislazione "Confidi", un altro
consiste nel rivedere lo statuto della FINAOSTA ed un terzo nel
determinare con precisione i settori di intervento del "Crédit
Valdôtain".
Tra gli obiettivi fondamentali della nuova banca regionale,
semprechè lo studio di fattibilità giunga in porto, noi suggeriamo
quello di riportare in Valle d'Aosta tutta una serie di attività
che attualmente vengono svolte da banche fuori Valle: l'attività
para-bancaria nel settore del "leasing" ed in quello del
"factoring".
Ieri, ad esempio, c'è stata un po' di "maretta" sul problema
della messa in stato di liquidazione della Agraria Regionale, che
si è venuta a trovare in difficoltà per tutta una serie di crediti
scarsamente esigibili.
Quasi tutte le società di "factoring", che agiscono in Valle
d'Aosta attraverso le banche qui presenti, sono società di fuori
Valle. Un "leasing" può essere contratto con delle aziende di
credito regionali, ma soprattutto con numerose altre aziende di
fuori Valle che raccolgono moltissimo denaro in Valle d'Aosta.
A nostro parere, pertanto, il "Crédit Valdôtain" potrebbe porsi
come punto di riferimento per le casse rurali in questo settore
parabancario, anche perché queste ultime non hanno le dimensioni
adatte per potersi inserire in questo settore. È importante,
quindi, che nello statuto della nuova banca si preveda un netto
sviluppo per questa attività parabancaria, che costituisce l'unica
possibilità per superare le limitazioni della pur importante
istituzione delle casse rurali, e per dare uno spazio di sicurezza
a questa banca, che, come è già stato detto da altri Consiglieri,
rischia forte in un mercato che, a partire dal 1992, sarà
estremamente "duro".
Da più parti sono stati citati i ricordi storici della "Banca
Bréan" e del "Crédit Valdôtain", ma ci sono ricordi molto più
vicini relativi alle difficoltà nel settore dei prestiti fatti
dalla "Cassa rurale di Gressan" e dal "Banco Valdostano".
Nel 1985 la "Cassa rurale di Gressan" aveva dei crediti
inesigibili ("sofferenze") che erano superiori alla totalità dei
fondi di garanzia di proprietà della stessa Cassa, per cui se ci
fosse stato bisogno di questi soldi, si sarebbe dovuto intaccare il
capitale della Cassa. Questa crisi sta pian piano giungendo a
soluzione, però è giusto ricordare che si tratta di un episodio
accaduto nel 1985.
Nello stesso anno il "Banco Valdostano A. Bérard", attualmente
del "Monte dei Paschi di Siena", ha avuto un ammontare di
"sofferenze" pari al 15% 16% del denaro prestato, contro una media
nazionale, giudicata dignitosa dalla Banca d'Italia, del 6% e, ad
esempio, contro una sedia dell'Istituto Bancario San Paolo di
Torino del 4%.
Ciò significa che nel mercato valdostano, in cui le aziende sane
si autofinanziano, in cui le aziende un po' meno sane vanno alla
FINAOSTA, alle banche capita più spesso che altrove di prestare
soldi a gente che, per varie motivazioni, non riesce a
restituirli.
Penso, pertanto, che debba essere fatto non solo uno studio
sullo statuto della nuova banca, e quindi sui settori da
privilegiare (banca di mercato, banca specializzata nel
parabancario...), ma debba essere verificata soprattutto la
validità economica dell'iniziativa. I margini sono stretti in
termini dimensionali ed in termini operativi; occorre, quindi,
ripresentarsi qui con dei conti estremamente precisi. Mi associo a
tutti i Consiglieri che hanno parlato prima di me, con l'esclusione
del Consigliere Tamone, nel ricordare che non vorremmo, di qui a
qualche tempo, ritornare in Consiglio per constatare che le
"sofferenze" del "Banco Valdostano" potranno essere assimilabili a
quelle del "Banco Bérard" e della cassa rurale.
Termino suggerendo un'idea molto personale che consiste
nell'individuare un provvedimento legislativo o, comunque, delle
iniziative per favorire l'apertura di sportelli bancari in località
dove non lo consigliano le normali ragioni delle "dimensioni". Uno
dei grandi problemi del credito valdostano, evidenziato anche dalla
Direzione della Banca d'Italia, è determinato dall'eccesso di
credito postale, rispetto alle altre regioni. La Regione, perciò,
potrebbe favorire l'apertura di sportelli, magari stagionali, in
alcuni centri che, attualmente, non ne sono dotati o ne sono dotati
in maniera insufficiente. È da valutare la possibilità di rendere
economici questi sportelli con l'utilizzo di certi incentivi, per
andare incontro alle esigenze della popolazione, che, in loro
assenza, ricorre agli uffici postali.
PRESIDENTE:
Ha chiesto la parola il Consigliere
Maquignaz; ne ha facoltà.
MAQUIGNAZ (A.D.P.):
Ringrazio, innanzitutto, l'Assessore
Martin per la sua puntuale e dettagliata relazione e poi ricordo
che, da diversi anni, si prospetta l'utilità della costituzione di
una banca locale, da parte dei risparmiatori, da parte della
popolazione valdostana, degli imprenditori, degli operatori locali
e credo anche da parte del mondo politico della nostra Regione.
Questo disegno di legge, quindi, risponde in modo puntuale a
questa esigenza.
Tuttavia è importante, secondo noi, fare alcune considerazioni,
per garantire che questo strumento sia agile e dinamico.
Il Consigliere Mafrica ha detto, giustamente, che questo nuovo
istituto non dovrà essere una banca di tipo tradizionale e noi
siamo d'accordo.
Il Consigliere Sandri, ricordando il libretto giallo di Nuova
Sinistra, nel quale si parla dello sviluppo autocentrato, ci
ricorda che questo discorso è molto importante, ma noi crediamo
proprio che la banca possa diventare lo strumento più idoneo per
realizzare in Valle d'Aosta uno sviluppo autocentrato, utilizzando
al massimo le risorse della nostra Regione.
Dicevo che la banca dovrà essere uno strumento agile e dinamico;
per realizzare ciò occorre stare molto attenti nella fase esecutiva
ed operativa e, a tal fine, ci permettiamo di suggerire o ricordare
alcuni principi che ci sembrano fondamentali: quello della
flessibilità, quello della dinamicità e quello dell'autonomia
gestionale.
Il principio della flessibilità consiste nella capacità di
adattamento alla mutevole economia di mercato, con l'adottare con
rapidità le modifiche e gli accorgimenti più utili per
l'utilizzazione della ricchezza prodotta in Valle d'Aosta.
Il principio della dinamicità esige che la banca diventi uno
strumento dinamico ed agile, evitando, quindi, da una parte,
l'eccessiva burocratizzazione delle operazioni bancarie e di quelle
relative alla concessione di finanziamenti a tasso agevolato o a
tasso normale e, dall'altra, cercando di costituire al suo interno
un apparato specifico altamente qualificato e specializzato, idoneo
ad un corretto e remunerativo utilizzo del denaro raccolto in Valle
d'Aosta.
Il principio dell'autonomia deve essere inteso nella sua
accezione gestionale, nel senso che bisognerà svincolare la banca
dai legami tipici del sistema bancario italiano. L'Assessore Martin
ha ricordato il notevolissimo squilibrio tra i tassi di interesse
attivi e passivi, la disparità di trattamento nella concessione dei
finanziamenti e nella richiesta delle garanzie, la difficoltà delle
operazioni bancarie con l'estero: io mi auguro che la nuova banca
regionale possa essere abilitata a compiere anche operazioni
bancarie con l'estero, perché voglio ricordare che, in questo
momento, tali operazioni presentano dei costi molto elevati.
Tutto ciò, ovviamente, dovrà avvenire nel rispetto delle leggi
vigenti e sotto la vigilanza della Banca d'Italia, perché non
possiamo dimenticare che la nostra Regione ha, comunque,
un'autonomia limitata, per cui dobbiamo tener conto anche dei
limiti che ci vengono imposti dall'esterno. La banca, poi, dovrà
sottostare ad un rigido controllo da parte della Regione, che è
l'azionista di maggioranza.
Riteniamo, quindi, in sostanza, che l'autonomia gestionale
permetterà alla banca di operare con dinamicità e flessibilità,
rispondendo in modo adeguato, serio e corretto alle esigenze
dell'economia valdostana e degli operatori della nostra Regione.
Siamo, quindi, convinti che, operando in tal modo, sarà possibile
evitare la creazione di un "carrozzone burocratico", inefficiente
ed inutile, mentre sarà possibile incrementare la concorrenzialità
del sistema bancario operante in Valle e stimolare le altre banche
ad offrire servizi migliori ed a prezzi più competitivi.
Per concludere, quindi, ribadisco che noi non siamo a favore di
una banca delle "lobbys", ma siamo a favore di una banca che tuteli
gli interessi della popolazione valdostana.
Se tale banca sarà uno strumento moderno, dinamico ed agile, che
terrà conto delle esigenze della popolazione valdostana, potrà
veramente diventare uno strumento valido per il potenziamento
dell'autonomia locale, di sostegno all'imprenditoria e alla gente
della nostra Regione e, soprattutto e finalmente, potrà diventare
uno strumento di attuazione dell'autonomia della Valle d'Aosta.
PRESIDENTE:
Ha chiesto la parola il Vice Presidente,
Consigliere De Grandis; ne ha facoltà.
DE GRANDIS (P.R.I.):
Io condivido l'impostazione data
dall'Assessore Martin a questa realizzazione, così come condivido
quanto ha detto il Consigliere Maquignaz.
Credo, però, che si debba cercare di sottolineare anche qualche
altra cosa ed innanzitutto che la realizzazione di un istituto di
credito regionale rappresenta l'utilizzazione delle competenze che
derivano alla nostra Regione dallo Statuto di autonomia e dalle
relative norme di attuazione: questo è un fatto positivo. Noi
abbiamo il dovere primario di utilizzare nel miglior modo possibile
il nostro Statuto di autonomia, perché, se in essa crediamo, come
crediamo, dobbiamo cercare di concretizzarla nel modo migliore.
È chiaro che, con l'istituto di credito regionale, si realizza
la possibilità di raccogliere una fetta non indifferente del
risparmio, che è così connaturato nei nostri concittadini, e ci si
pone nella possibilità di utilizzarlo nella nostra stessa Regione,
con indubbio vantaggio per l'economia locale. Non è un caso,
infatti, che gli imprenditori locali da parecchio tempo insistono
per vedere realizzata questa istituzione.
Un altro importante risultato che si può ottenere è la
possibilità di riequilibrare il mercato del credito, visto che le
indagini che sono state svolte in materia ed i dati forniti dalla
Banca d'Italia dimostrano che, attualmente, le condizioni del
mercato del credito nella nostra Regione, gestito dalle banche
nazionali, è meno favorevole di quello che si verifica in molte
altre regioni italiane e non vediamo perché noi dobbiamo trovarci
in una condizione di svantaggio rispetto agli altri, proprio noi
che siamo una Regione che vede gran parte del proprio risparmio
utilizzato nelle altre regioni italiane.
C'è anche da tenere presente che, dopo aver realizzato la
FINAOSTA, che doveva e che deve essere un volano ed uno stimolo per
l'economia, noi ci siamo visti costretti ad attribuirle compiti
prettamente bancari, proprio perché mancava un istituto di credito
regionale e, quindi, per necessità nate sia all'interno
dell'Amministrazione regionale, sia, e soprattutto, per le
richieste che provenivano dagli utilizzatori del credito nella
nostra Regione e quindi dagli operatori economici.
Grazie alla presenza di questo istituto, si tratta di restituire
alla FINAOSTA la funzione che le è propria e quindi di consentirle
di utilizzare i propri fondi, le proprie energie e capacità nel
modo più corretto e adeguato, così come si voleva nell'atto
costitutivo, e, dall'altra parte, si tratta di riequilibrare il
mercato del credito, consentendo alla Regione di essere autonoma,
almeno in parte, anche sotto questo profilo, creando, oltretutto,
anche dei posti di lavoro. Non dobbiamo nasconderci, infatti, che
si tratta di un istituto che, se saremo capaci di realizzarlo nel
modo più corretto, può avere uno sviluppo non indifferente, creando
posti di lavoro qualificati, che vanno a favore dei nostri giovani,
e, soprattutto, di quelli più preparati e che hanno perseguito con
migliori risultati gli studi superiori e che quindi possono esservi
impiegati.
È ovvio che a questo provvedimento, che è il primo passo verso
la realizzazione dell'istituto di credito, ci sarà il mio voto
favorevole, pienamente convinto e, soprattutto, fiducioso che lo
sapremo realizzare nel modo più corretto e più efficace, per il
migliore vantaggio della nostra economia.
PRESIDENTE:
Ha chiesto la parola il Consigliere Aloisi;
ne ha facoltà.
ALOISI (M.S.I.):
Il Movimento Sociale Italiano è, in
linea di massima, favorevole alla costituzione della banca
regionale. Noi facciamo un atto di fiducia in questa
Amministrazione, augurandoci, però, che la costituzione
dell'istituto di credito regionale possa permettere e favorire la
correzione di un certo indirizzo, che, fino ad oggi, è stato
portato avanti dalla Finanziaria regionale. Mi auguro che questa
opportunità possa essere utilizzata per individuare con maggiore
chiarezza il ruolo che la Finanziaria regionale dovrà assumere in
futuro nell'interesse della nostra Regione, la quale, a mio avviso,
dovrà affiancare l'Amministrazione regionale nel promuovere utili
iniziative nei vari campi di intervento, a sostegno delle attività
commerciali, industriali ed agricole della nostra Regione e,
soprattutto, a salvaguardia del livello occupazionale.
Con queste premesse e con questo augurio, esprimo il voto
favorevole del Movimento Sociale Italiano alla costituzione di
questo nuovo istituto di credito.
PRESIDENTE:
Ha chiesto la parola il Consigliere Ricco; ne
ha facoltà.
RICCO (D.C.):
Abbiamo preso atto della esauriente
relazione dell'Assessore Martin; abbiamo seguito i lavori svolti
dalla competente Commissione e, pertanto, annunciamo il nostro voto
favorevole a questo disegno di legge.
L'apertura di un nuovo sportello bancario in Valle d'Aosta deve
essere accolta con sollievo ed entusiasmo, perché, con la creazione
del "Credito Valdostano", la nostra classe imprenditoriale potrà
avere, finalmente, la possibilità di accedere al credito in modo
più sicuro e vantaggioso, contribuendo, così, ad apportare uno
sviluppo alla nostra economia valdostana.
Dobbiamo eliminare, come hanno riconosciuto anche altri
colleghi, il grave inconveniente che il risparmio dei valdostani
venga ancora drenato e convogliato verso altri "lidi".
Lo scopo principale di questa nuova banca è quello di sveltire
le pratiche relative alle richieste di finanziamento, ma non riesco
a fugare il dubbio che questo possa sempre avvenire, in quanto ben
sappiamo che le banche devono osservare delle regole fisse, che
sono fatte osservare dalla Banca d'Italia, come Istituto di
vigilanza.
Noi abbiamo già un ente regionale agile e non sottoposto a molti
controlli: la FINAOSTA. I compiti di questo ente verranno
accuratamente e positivamente esaminati, in modo che si conservino
quelli di promozione e di assistenza in campo economico,
commerciale ed industriale.
PRESIDENTE:
Ha chiesto la parola il Consigliere Pedrini;
ne ha facoltà.
PEDRINI (P.L.I.):
Signor Presidente, dopo questo ampio
dibattito non c'è molto da aggiungere.
Sposo in pieno le parole dette dal Consigliere Tamone, che
rappresentano una verità, sia per il nome dato alla nuova
iniziativa, sia per le possibilità che il cittadino valdostano
venga accolto, in questa nuova banca, meglio di quanto gli capita
negli altri istituti, dove, spesso e sovente, si trova...., e
lascio a voi esprimere questo giudizio che è sulla bocca di
tutti.
Penso che una nostra banca regionale possa veramente dare
soddisfazione alle richieste ed alla sensibilità del cittadino
valdostano, specie di quello della periferia, che, quando si
presenta in una banca, è afflitto da grande soggezione e
timore.
Ovviamente, a nome del Partito Liberale, dichiaro di esprimere
il mio voto favorevole per questo disegno di legge.
Si dà atto che alle ore 10,51, riassume la Presidenza il
Presidente BONDAZ.
PRESIDENTE:
Ha chiesto la parola il Consigliere Pascale;
ne ha facoltà.
PASCALE (P.S.I.):
Mi pare che il dibattito abbia
evidenziato un diffuso ottimismo intorno alla costituzione di
questa banca; io non lo voglio "rompere", ritengo, però, doverosa
una certa cautela nell'approccio al problema.
L'idea di una banca regionale ha una sua validità, sia politica,
sia economica. Tutte le volte, infatti, che noi abbiamo parlato
dello sviluppo della Regione, abbiamo anche detto che, per avere
uno sviluppo ottimale, bisogna utilizzare al meglio le risorse
locali, non soltanto naturali ed umane, ma anche quelle
finanziarie, che costituiscono uno dei fattori produttivi più
importanti per lo sviluppo economico.
È chiaro, quindi, che, se si parte da questa considerazione e
dalle grandi risorse finanziarie evidenziate dall'Assessore, e cioè
dai 1.450 miliardi, che sono risorse locali e valdostane e che oggi
vengono in gran parte utilizzate altrove per lo sviluppo di altre
regioni, è evidente che l'idea di una banca valdostana, che si
ponga determinati obiettivi, ha una sua validità ed una sua
giustificazione. Approvata, però, l'idea, come appunto oggi
facciamo con la realizzazione di questa specie di "contenitore",
come ha detto il Consigliere Torrione, si tratta, poi, di vedere in
che modo noi riusciamo a perseguire gli obiettivi e le finalità che
ci proponiamo di raggiungere attraverso questa idea.
Mi riferisco, dapprima, all'intento di "drenare" una parte dei
risparmi, che oggi vengono convogliati altrove, per lo sviluppo
della nostra Regione. Mi pare che su questo punto, da qui alla
costituzione della banca, ci debba essere una certa cautela e debba
svolgersi un dibattito piuttosto ampio ed approfondito. Non vorrei,
cioè, che, sull'onda di questo ottimismo, ci si cullasse per aver
creato, oggi, uno strumento che quasi automaticamente ci dovrebbe
far raggiungere gli obiettivi prefissati: questo non è affatto
vero. Non è affatto vero, infatti, che, attraverso la costituzione
di una banca valdostana, noi riusciamo a "drenare" la raccolta di
risparmio effettuata, oggi, da altre banche e non è affatto vero
che questa raccolta di risparmio possa essere utilizzata per lo
sviluppo che vogliamo raggiungere.
Due sono i problemi che noi dovremo affrontare e sui quali, da
oggi in poi, deve iniziare la discussione. Il primo è relativo al
come sarà creata questa struttura e al come essa sarà gestita. Se
sarà gestita con criteri esclusivamente privatistici, non ci
differenzieremo dalla posizione delle altre banche private; mentre,
se sarà gestita con condizionamenti da parte dell'azionariato
pubblico, andremo, forse, in contro alle disavventure che sono
state evocate. Si tratterà, allora, di trovare la formula giusta, e
gli esempi, in questo senso, non mancano.
Sul piano nazionale ed anche mondiale, ci sono delle banche
pubbliche, come ad esempio la Banca Nazionale del Lavoro, che hanno
una gestione ottimale, pur esprimendo degli indirizzi diversi dalle
banche private. Tanto per fare un esempio, mi pare che la Banca
Nazionale del Lavoro favorisca in modo precipuo il movimento
cooperativo, come, spesso, le banche private non riescono a fare o
non vogliono fare.
Si tratta, quindi, di trovare, all'interno di questa struttura,
la formula che consenta di conciliare la gestione privata,
economica e redditizia, della banca con il fine pubblico che noi
vogliamo perseguire.
Il secondo problema, che è già stato qui accennato e che io
voglio sottolineare, è quello di capire il rapporto tra questa
banca valdostana e la FINAOSTA. Non dimentichiamoci, infatti, che,
quando abbiamo costituito la FINAOSTA e abbiamo dibattuto questo
problema, uno degli intenti che volevamo perseguire, attraverso
l'istituzione della Finanziaria regionale e con il coinvolgimento
degli istituti di credito privati, era appunto quello di "drenare",
attraverso la loro presenza, una parte del risparmio privato, anche
di quello che affluiva altrove. Non siamo riusciti, tuttavia, a
perseguire questo risultato e, pertanto, la FINAOSTA ha fallito i
suoi obiettivi, anche sotto questo punto di vista.
È anche vero, però, che, fino ad oggi, la FINAOSTA si è
comportata essenzialmente come una banca e, più che svolgere il
ruolo istituzionale di propulsore dell'economia, ha funzionato
proprio come una banca. Per non creare dei doppioni, ci dovremo,
allora, porre il problema di quale rapporto ci dovrà essere, da
oggi in poi, tra l'ente pubblico Finanziaria regionale e l'ente
pubblico Banca valdostana.
Dicendo sì a questa idea giusta, io credo che non dovremo, poi,
"cullarci sugli allori", ma, da qui a quando si concretizzerà
quest'idea, dovremo cercare di svolgere una riflessione molto
meditata ed effettuare un confronto molto ampio, servendoci anche
dell'ausilio di tecnici preparati, per vedere come realizzare
questa struttura e come collocarla all'interno del contesto
istituzionale della nostra Regione e, quindi, nei suoi rapporti con
la FINAOSTA e con la Regione.
PRESIDENTE:
Ha chiesto la parola l'Assessore alle
Finanze, Martin; ne ha facoltà.
MARTIN (A.D.P.):
La mia replica sarà molto breve, in
quanto mi sembra di aver capito che, almeno sul principio della
istituzione della banca regionale, tutti i gruppi si siano
dichiarati d'accordo, tant'è che non sono stati sollevati
particolari problemi.
Approfitto dell'occasione per ringraziare tutti i colleghi e
tutti i gruppi che sono intervenuti per il contributo dato alla
discussione e per le raccomandazioni suggerite. Condividiamo i
motivi di cautela, dei quali ha parlato il Consigliere Pascale, e,
soprattutto, la ricerca della giusta formula, nella scelta tra
pubblico e private, che dovrebbe eliminare gli scompensi ai quali
si è fatto cenno, ma che dovrebbe anche aiutarci a perseguire il
fine pubblico, che è uno degli intenti di questo provvedimento.
Sono anche convinto che l'istituto che sta per nascere,
contrariamente a quanto diceva il Consigliere Baldassarre, debba
avere la maggioranza delle azioni in mano pubblica, altrimenti
quell'istituto, inteso come banca regionale, non avrebbe alcun
senso. Se fosse vero il contrario, e cioè che la maggioranza fosse
in mano ai privati, la presenza del nuovo istituto regionale non
cambierebbe assolutamente nulla rispetto alle banche che già oggi
operano nella nostra Regione e si tratterebbe solo di una
partecipazione dell'ente Regione in uno di questi istituti. È
fondamentale, quindi, il principio della maggioranza pubblica
all'interno di questo decreto, altrimenti non risolveremmo il
problema.
Penso anche che ci sarà parecchio interesse da parte degli altri
istituti di credito, contrariamente a quanto invece pensa il
Consigliere Baldassarre, e cioè che la partecipazione pubblica
potrebbe ingenerare disinteresse negli altri istituti di credito.
Io sono convinto, invece, che ci sarà parecchio interesse.
Ovviamente, il Consiglio regionale dovrà far sì che i "partners"
scelti siano affidabili ed effettivamente in grado di portare a
compimento il programma.
In questa prima fase non si prevede l'inserimento dei privati,
perché, come abbiamo detto in Commissione e con essa ampiamente
convenuto, riteniamo che in questa prima fase sia molto importante
una buona "messa in cantiere" dell'istituto e che, per far questo,
sia indispensabile avere, in questo momento, esclusivamente due
"partners", l'ente pubblico e l'ente privato, dotato però,
quest'ultimo, di una certa capacità e di una certa esperienza,
affinché ci consenta di operare con tempestività.
Nella mia relazione non ho accennato al ruolo della FINAOSTA,
perché abbiamo avuto più volte occasione di parlarne in questo
Consiglio. La Finanziaria, come tutti sapete, si sta pian piano
ristrutturando, anche sulla base di quello studio che è stato
portato all'attenzione del Consiglio regionale, e sono convinto che
il suo ruolo, con la nascita di questo nuovo istituto, dovrà
cambiare per necessità di cose ed essa ritornerà, prevalentemente,
ai suoi compiti istituzionali e cioè alla ricerca, alla
partecipazione ed al controllo delle aziende nelle quali partecipa,
agendo sempre meno in quella sfera d'azione che oggi è diventata
quasi preponderante.
Condivido quanto detto dal Consigliere Sandri, ed in effetti la
Giunta regionale sta già operando a favore delle "Confidi"
attraverso un maggior coinvolgimento degli istituti di credito
presenti nella nostra Regione; pensiamo di allargare sempre più
questo meccanismo, anche in considerazione del fatto che, proprio
ultimamente, tra tutte le "Confidi" si sta realizzando un certo
raggruppamento per raggiungere un potere contrattuale diverso nei
confronti delle banche, e cercheremo di coinvolgere sempre di più
gli istituti di credito locali.
Per quanto concerne il nome della nuova banca, è stato detto che
si tratta di una sfida. Pregherei tutti di accettare fino in fondo
questa sfida, altrimenti non sarebbe più totale, ma sarebbe una
sfida dimezzata. Accettiamola sino in fondo, augurandoci,
ovviamente, che tutto vada per il meglio.
PRESIDENTE:
Ha chiesto la parola il Presidente della
Giunta, Rollandin; ne ha facoltà.
ROLLANDIN (U.V.):
Lors de la présentation du budget, nous
avions pu éclaircir les choix que le Gouvernement voulait présenter
en réalisant un établissement de crédit valdôtain. Au cours de tous
ces mois et sur la base de l'expérience qui avait été faite dans
d'autres secteurs, nous avons travaillé en vue de ce projet de
loi.
Ce projet de loi, qui représente un premier pas, n'est que la
déclaration de principe de notre volonté pour la mise en
application du Statut et veut souligner que nous visons à changer
un système de rapports sous le profil de l'économie. Il s'agit
d'une attitude indispensable tant pour les choix économiques, que
nous sommes en train de faire, que pour les choix qui nous seront
imposés à une certaine échéance.
Il est indispensable de rappeler, comme l'ont fait l'Assesseur
et d'autres conseillers, que les buts de cet établissement devront
être examinés attentivement. Il est vrai que l'enthousiasme doit
s'assortir d'un peu de crainte, car à chaque instant il s'agira de
choisir un instrument délicat; c'est comme créer un institut de
recherche.
Il ne faut pas croire qu'avec la loi notre tâche est finie:
lorsqu'on propose un choix de ce genre, c'est le début d'une série
d'attentions particulières, tant au monde économique, qu'au choix
des rapports avec les autres établissements.
Pour avoir dans le futur la possibilité de créer une liaison
entre les deux exigences, publique et privée, il est indispensable
de donner, en tant que "publique", la direction, et d'utiliser la
compétence du "privé".
Voilà le point difficile et je crois que l'enjeu est
remarquable.
L'attitude de certains "personnages" des caisses rurales est à
déplorer. Nous avons cru utile d'avoir un certain nombre
d'adhésions, une "récolte" considérable, mais si cela doit
déboucher sur un investissement en "BOT", nous refusons cette
orientation.
Il faut absolument avoir l'humilité de prévoir une formation de
personnes susceptibles de s'insérer dans ce domaine assez
difficile.
Nous avons tout à faire et rien ne presse; en premier lieu une
étude sérieuse s'impose pour parvenir à un statut qui prévoie que,
selon les différents degrés et en choisissant les partenaires comme
il se doit, aux fins du respect des exigences de notre Région, cet
établissement régional ait la dignité d'un établissement régional
sachant voir ce qui se passe à l'extérieur. Il convient surtout
d'examiner les situations économiques locales pour les insérer dans
un domaine élargi.
Ainsi, nous pourrons également résoudre les problèmes des
rapports avec la FINAOSTA. Nous souhaitons trouver un accord sur
les buts à suivre.
PRESIDENTE:
Passiamo ora all'esame dell'articolato.
Do lettura dell'articolo 1:
Articolo 1
Natura giuridica
1. La Regione Valle d'Aosta promuove la costituzione di una
Società per Azioni a carattere regionale denominata "Istituto di
Credito Valdostano Società per Azioni", abbreviabile in "Crédit
Valdôtain" o "Credito Valdostano" S.p.A..
PRESIDENTE:
Se nessuno chiede la parola, pongo in
votazione l'articolo 1, testé letto:
ESITO DELLA VOTAZIONE
Presenti: 30
Votanti: 24
Favorevoli: 24
Astenuti: 6 (Bajocco, Cout, Dolchi, Mafrica, Millet e
Tonino)
Il Consiglio approva
PRESIDENTE:
Do lettura dell'articolo 2:
Articola 2
Oggetto sociale
1. La Società avrà per oggetto la raccolta del risparmio fra il
pubblico e l'esercizio del credito ordinario in tutte le forme
consentite dalla vigente legislazione, compiendo altresì le
operazioni connesse e strumentali al conseguimento dello scopo
sociale, con la specifica finalità di assistere e sviluppare le
attività produttive e le risorse economiche regionali della Valle
d'Aosta.
2. Essa avrà sede e sportelli esclusivamente nel territorio
della Regione Autonoma Valle d'Aosta e potrà ivi istituire Sezioni
Autonome per l'esercizio del credito a medio e lungo termine con le
modalità e nei limiti previsti dal vigente ordinamento.
PRESIDENTE:
Se nessuno chiede la parola, pongo in
votazione l'articolo 2, testé letto:
ESITO DELLA VOTAZIONE
Presenti: 30
Votanti: 24
Favorevoli: 24
Astenuti: 6 (Bajocco, Cout, Dolchi, Mafrica, Millet e
Tonino)
Il Consiglio approva
PRESIDENTE:
Do lettura dell'articolo 3:
Articolo 3
Composizione della Società e Statuto Sociale
1. Potranno essere soci del Crédit Valdôtain la Regione Autonoma
Valle d'Aosta, Istituti Finanziari di diritto o di interesse
pubblico, Aziende ed Istituti di Credito comunque costituiti e
Compagnie di Assicurazioni.
2. Alla Regione Valle d'Aosta dovrà essere riservata la
proprietà della maggioranza assoluta delle azioni della
Società.
3. Lo Statuto del Crédit Valdôtain dovrà essere approvato con
deliberazione del Consiglio Regionale.
PRESIDENTE:
Do lettura dell'emendamento al primo comma
dell'articolo 3, proposto dall'Assessore alle Finanze, Martin:
EMENDAMENTO
Il primo comma dell'articolo 3
è
sostituito dal
seguente:
"1. Potranno essere soci del Crédit Valdôtain la Regione
Autonoma Valle d'Aosta, Aziende ed Istituti di Credito".
PRESIDENTE:
Se nessuno chiede la parola, pongo in
votazione l'emendamento testé letto:
ESITO DELLA VOTAZIONE
Presenti: 31
Votanti: 30
Favorevoli: 30
Astenuti: 1 (Sandri)
Il Consiglio approva
PRESIDENTE:
Do lettura dell'articolo 3 nel testo
emendato:
Articolo 3
Composizione della Società e Statuto Sociale
1. Potranno essere soci del Crédit Valdôtain la Regione Autonoma
Valle d'Aosta, Aziende ed Istituti di Credito.
2. Alla Regione Valle d'Aosta dovrà essere riservata la
proprietà della maggioranza assoluta delle azioni della
Società.
3. Lo Statuto del Crédit Valdôtain dovrà essere approvato con
deliberazione del Consiglio Regionale.
PRESIDENTE:
Se nessuno chiede la parola, pongo in
votazione l'articolo 3 nel testo emendato:
ESITO DELLA VOTAZIONE
Presenti: 30
Votanti: 24
Favorevoli: 24
Astenuti: 6 (Bajocco, Cout, Dolchi, Mafrica, Millet e
Tonino)
Il Consiglio approva
PRESIDENTE:
Do lettura dell'articolo 4:
Articolo 4
Capitale sociale
1. Il capitale sociale viene inizialmente fissato in Lire 25
miliardi suddiviso in 25.000 azioni di valore nominale unitario di
Lire 1 milione ciascuna.
2. La Giunta regionale è autorizzata a sottoscrivere, all'atto
della costituzione, una, quota del capitale sociale non superiore a
Lire 17.500 milioni pari a n. 17.500 azioni, ferma quanto previsto
dal 2° comma del precedente articolo 3.
3. La Regione Valle d'Aosta non potrà deliberare né
sottoscrivere eventuali e successivi aumenti di capitale sociale
senza preventiva approvazione a mezzo di apposito provvedimento
legislativo regionale.
PRESIDENTE:
Se nessuno chiede la parola, pongo in
votazione l'articolo 4, testé letto:
ESITO DELLA VOTAZIONE
Presenti: 30
Votanti: 24
Favorevoli: 24
Astenuti: 6 (Bajocco, Cout, Dolchi, Mafrica, Millet e
Tonino)
Il Consiglio approva
PRESIDENTE:
Do lettura dell'articolo 5:
Articolo
5
Rapporti con le Regione
1. Il bilancio d'esercizio della costituenda Società,
corredato delle relazioni degli amministratori e
del
collegio
sindacale, nonché del verbale dell'assemblea, dovrà
essere presentato
al Presidente della Giunta regionale entro
trenta giorni dalla data della deliberazione d'approvazione e
comunicato dal Presidente della Giunta al Consiglio
Regionale.
PRESIDENTE:
Se nessuno chiede la parola, pongo in
votazione l'articolo 5, testé letto:
ESITO DELLA VOTAZIONE
Presenti: 30
Votanti: 24
Favorevoli: 24
Astenuti: 6 (Bajocco, Cout, Dolchi, Mafrica, Millet e
Tonino)
Il Consiglio approva
PRESIDENTE:
Do lettura dell'articolo 6:
Articolo
6
Consiglio di Amministrazione
1.
Il Crédit Valdôtain sarà amministrato da un
consiglio composto da nove membri, con la possibilità di deleghe ad
uno o più di essi ai sensi dello Statuto.
2.
Alla Regione Valle d'Aosta sarà riservata ai
sensi dell'articolo 2458 Codice Civile, la nomina diretta di un
numero di consiglieri proporzionato alla propria partecipazione
al
capitale sociale con arrotondamento all'unità
superiore.
Fra i membri nominati dalla Regione sarà designato il
Presidente.
PRESIDENTE
.: Do lettura dell'emendamento sostitutivo
dell'articolo 6, proposto dalla la Commissione consiliare
permanente:
EMENDAMENTO
L'articolo 6 è sostituito dal seguente:
Articolo 6
Consiglio di Amministrazione
1.
Il Crédit Valdôtain sarà amministrato da un
consiglio composto da nove membri.
2.
Lo Statuto, approvato secondo le modalità di cui al
terzo comma dell'articolo 3, potrà prevedere la possibilità di
conferire deleghe ad uno o più membri del Consiglio di
amministrazione.
3.
Alla Regione Valle d'Aosta sarà riservata ai sensi
dell'articolo 2458 Codice Civile, la nomina diretta di un numero di
Consiglieri proporzionato alla propria partecipazione al capitale
sociale con arrotondamento all'unità superiore.
Fra i membri nominati dalla Regione sarà designato il
Presidente.
PRESIDENTE:
Se nessuno chiede la parola, pongo in
votazione l'emendamento testé letto:
ESITO DELLA VOTAZIONE
Presenti: 30
Votanti: 24
Favorevoli: 24
Astenuti: 6 (Bajocco, Cout, Dolchi, Mafrica, Millet e
Tonino)
Il Consiglio approva
PRESIDENTE:
Do lettura dell'articolo 7:
Articolo 7
Collegio sindacale
1.
Il Collegio sindacale sarà composto di tre membri
effettivi e due supplenti.
2.
Alla Regione Valle d'Aosta sarà riservata la nomina
di due sindaci effettivi e di un supplente, nonché la designazione
del Presidente del Collegio sindacale.
PRESIDENTE:
Se nessuno chiede la parola, pongo in
votazione l'articolo 7, testé letto:
ESITO DELLA VOTAZIONE
Presenti: 30
Votanti: 24
Favorevoli: 24
Astenuti: 6 (Bajocco, Cout, Dolchi, Mafrica, Millet e
Tonino)
Il Consiglio approva
PRESIDENTE:
Do lettura dell'articolo 8:
Articolo 8
Promozione e
costituzione della Società
1. La Giunta regionale è
autorizzata a provvedere a
tutte le iniziative e gli adempimenti necessari per la promozione
e
la costituzione della Società seconda la normativa
vigente.
PRESIDENTE:
Se nessuno chiede la parola, pongo in
votazione l'articolo 8, testé letto:
ESITO DELLA VOTAZIONE
Presenti: 30
Votanti: 24
Favorevoli: 24
Astenuti: 6 (Bajocco, Cout, Dolchi, Mafrica, Millet e
Tonino)
Il Consiglio approva
PRESIDENTE
.: Do lettura dell'articolo 9:
Articolo 9
Norma finanziaria
1.
La spesa di complessive Lire 17.500 milioni a
carico dell'esercizio 1987, derivante dall'applicazione della
presente legge, graverà sull'istituendo capitolo n. 23650
del bilancio di previsione della Regione per l'anno
1987.
2.
Alla copertura dell'onere di cui al comma
precedente si provvederà mediante prelievo di pari somma dal
capitolo 50150 "Fonda globale per il finanziamento di spese per
ulteriori programmi di sviluppo - Spese di investimento - del
bilancio di previsione della Regione per l'esercizio 1987, a valere
sull'apposito accantonamento, iscritto all'allegato n. 8:
Interventi a carattere
generale, al
bilancio stesso;
su detto intervento rimane, quindi, disponibile, la minor somma di
Lire 7.250 milioni.
PRESIDENTE:
Se nessuno chiede la parola, pongo in
votazione l'articolo 9, testé letto:
ESITO DELLA VOTAZIONE
Presenti: 30
Votanti: 24
Favorevoli: 24
Astenuti: 6 (Bajocco, Cout, Dolchi, Mafrica, Millet e
Tonino)
Il Consiglio approva
PRESIDENTE:
Do lettura dell'articolo 10:
Articolo 10
Variazioni di bilancio
1. Alla Parte Spesa del bilancio di previsione della Regione
per l'esercizio 1987 sono apportate le seguenti variazioni:
in diminuzione
Cap. 50150 "Fondo globale per il finanziamento di spese per
ulteriori progra mi di sviluppo
- Spese di investimento" £
. 17.500.000.000
in aumento
2.1. Interventi a carattere generale 2.1.2. Altri
interventi
Cap. 23650 (di nuova istituzione)
Codificazione 2.1.2.5.3.3.10.32.03 "Spese per la
sottoscrizione di capitale sociale di una Società denominata
"Istituto di Credito Valdostano S.p.A." L.R. n. £
.
17.500.000.000
PRESIDENTE:
Se nessuno chiede la parola, pongo in
votazione l'articolo 10, testé letto:
ESITO DELLA VOTAZIONE
Presenti: 30
Votanti: 24
Favorevoli: 24
Astenuti: 6 (Bajocco, Cout, Dolchi, Mafrica, Millet e
Tonino)
Il Consiglio approva
PRESIDENTE:
Il Consiglio è chiamato ora a pronunciarsi
per votazione segreta sul complesso della legge:
VOTAZIONE A SCRUTINIO SEGRETO
ESITO DELLA VOTAZIONE
Presenti: 32
Votanti: 26
Favorevoli: 23
Contrari: 3
Astenuti: 6 (Bajocco, Cout, Dolchi, Mafrica, Millet e
Tonino)
Il Consiglio approva
