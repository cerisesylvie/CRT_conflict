Classificazione
CASA DA GIOCO



Oggetto del Consiglio n. 821 del 23 ottobre 2014 - Resoconto
OGGETTO N. 821/XIV - Continuazione della discussione generale
congiunta sulla "Relazione annuale al Consiglio regionale
sull'andamento della gestione della "Casino de la Vallée S.p.A.",
ai sensi dell'articolo 8 della legge regionale 30 novembre 2001, n.
36." e sulla proposta di atto "Rafforzamento finanziario del Resort
e Casino di Saint-Vincent. Incarico alla Finaosta S.p.A. di
sottoscrivere, in nome e per conto della Regione, l'aumento di
capitale della Casino de la Vallée S.p.A.".
Presidente
- Colleghi che chiedono la parola? La parola
al collega Ferrero.
Ferrero (M5S)
- Grazie Presidente.
Il nostro appello è rivolto soprattutto ai lavoratori. Che non
pensino i lavoratori della Casa da gioco che questi 60 milioni di
euro rappresentino la salvezza. Questi 60 milioni di euro
rappresentano esattamente l'estrema unzione per la Casa da gioco.
Il Presidente Rollandin ha detto, giustamente, dopo questi 60
milioni non avremo più degli alibi. Certo, non avremo più degli
alibi per chiudere la Casa da gioco perché qualsiasi intervento che
andrà oltre questi 60 milioni di euro non sarà tollerato dalla
popolazione valdostana. Nessun governo regionale potrà mettere in
piedi un'operazione ulteriore quando già questa fa tremare,
diciamo, i valdostani. Non vogliamo, noi, dare nemmeno non 1 euro,
ma nemmeno 1 centesimo nelle mani di Frigerio e di quei dirigenti
che vanno in giro per il mondo. Ho sentito Hong Kong, ma anche
altri paesi del sud-est asiatico, senza parlare neanche una parola
di inglese. Direi peggio, alcuni di essi non sarebbero in grado
neanche di superare una prova di italiano. Persone catapultate
nella Casa da gioco da varie forze politiche senza alcuna
competenza, senza alcuna esperienza, senza alcun titolo.
Deve finire, deve finire, non ve ne accorgete, ma deve finire
l'era dei Fiore, dei Boites, dei Grosjacques, dei Prevosti e dei
Frigerio. Con questa gente non possiamo andare più avanti e la Casa
da gioco non può più andare avanti. Solo allora, quando saranno
fuori dai giochi questi personaggi si potrà, seduti tutt'intorno a
un tavolo, parlare di rilancio della Casa da gioco e non di un
lancio nel vuoto, che il lancio che ci chiedete con questi 60
milioni affidati a questi personaggi. Non vogliamo suicidare la
Casa da gioco. 60 milioni, eh 60 milioni dovete capire che
nell'immaginario collettivo dei valdostani sono tanti.
Che cosa potremmo fare con 60 milioni? Potremmo annullare i 20
milioni di tagli alla sanità, penso che l'Assessore Fosson ne
sarebbe felice, potremmo trovare diversi milioni di euro per dare
una risposta ai disoccupati, perché aumentano, ce ne saranno sempre
di più, per dare un aiuto a quelle categorie produttive che
improvvisamente si sono trovate prive, dopo anni di abitudine
sbagliata ai contributi, ma di fatto è come togliere la droga a un
drogato. Non puoi farlo d'
emblée
. Devi fare un'operazione
che va studiata e va fatta nel tempo. Per circa 40 anni sia nel
Casinò come nelle altre partecipate sono state messe persone che
sostanzialmente hanno fatto una unica cosa: spendere i soldi che
erano tanti e che arrivavano facilmente. Ma nessuno ha mai
amministrato, nessuno ha mai gestito. E questa è una colpa
sicuramente della politica. Non hanno fatto assolutamente crescere
le imprese, non hanno creato sviluppo e hanno sprecato quando non
hanno fatto di peggio. Oggi, quindi, vi assumete, ma dico vi
assumereste, uso ancora il condizionale, una grande responsabilità
personale di ogni singolo componente della maggioranza, anche di
fronte alla Corte dei Conti.
Ho fatto la divisione. Sono 60 milioni, voi siete in 18, sono 4
milioni di euro sulla testa di ognuno. Perché questi 4 milioni, in
assenza di un piano preciso che ne preveda la spesa, ricadranno
sulla vostra responsabilità personale e per questo ci adopereremo
come Movimento 5 Stelle affinché questo accada. Sappiatelo.
Un'azienda in dissesto non richiede di certo una cambiale in
bianco, ma richiede un intervento di emergenza, straordinario.
Vogliamo parlare dell'impatto sull'economia, sulla concorrenza
sleale ai ristoranti, agli hôtel della zona, i pasti del 5 stelle a
prezzo di mensa. Vogliamo parlare e guardavo su internet una
settimana fa, delle camere del Billia svendute, se non sbaglio
eravamo nell'ordine dei 157 euro, quindi sostanzialmente quasi la
metà su uno dei siti che fa i famosi
coupons
,
voyage-prive.com
.
E poi attenzione, nella relazione che è stata presentata a
sostegno di questa ricapitalizzazione si parla in maniera
sibillina, ma secondo me molto preoccupante, di lavori, di
valorizzazione dei beni immobili. Non è che vogliamo andare a
ristrutturare altri locali che sono di proprietà della Casa da
gioco o a fare altri lavori? Ritirate questa legge, ve lo chiediamo
veramente con onestà. Ci si sieda a un tavolo per rimuovere tutta
la dirigenza, immediatamente, e che si decida 1 euro alla volta
come verranno spese le risorse. Un rendiconto, quindi, preciso
all'euro su quelle che saranno le spese e gli impegni, affidando a
un vero manager la gestione della Casa da gioco. Non saranno, cari
signori, neanche quei sindacati o alcuni di quei sindacati che in
questo periodo hanno rappresentato un vero e proprio cancro per la
Casa da gioco a risolvere i problemi dei lavoratori; sindacato che
troppo spesso ha protetto privilegi invece di salvare la Casa da
gioco e ha diviso gravemente i lavoratori. Probabilmente troveremo
qualcuno di questi sindacalisti da strapazzo in qualche lista alle
prossime elezioni.
Vogliamo parlare del nuovo responsabile di
marketing
in
cui in un articolo viene detto senza mezzi termini che è stato
scelto perché era già una persona di conoscenza dell'amministratore
Frigerio. E lo stesso nuovo responsabile del
marketing
dice:
"Vengo a Saint-Vincent perché c'è Frigerio". Che garanzia!
Accidenti! Vogliamo parlare del diritto che abbiamo, noi che
abbiamo richiesto i documenti e le fatture e non abbiamo mai
ottenuto nulla di sospettare che ci sia qualcosa che non va anche a
livello di sprechi nel Casinò? Perché, se non c'era nulla da
nascondere, i documenti non ci sono stati dati? Noi pensiamo che
sia venuto il momento di fare chiarezza su questa questione. I 60
milioni che sono stati richiesti come ricapitalizzazione, così come
sono stati proposti, non possono essere assolutamente concessi.
Bisogna tornare indietro, dovete riflettere, bisogna riconsiderare
la questione. È ovvio che questi 60 milioni di fronte ai problemi
che ha la comunità valdostana...pensiamo solo all'elettrificazione
della linea ferroviaria, quanti chilometri di elettrificazione
potremmo fare con questi 60 milioni? Allora vi assumete la
responsabilità di dirottare in una direzione, che è oltremodo
rischiosa, dei soldi che potrebbero effettivamente dare fiato
all'economia, invece li buttate su un tavolo da gioco dove non c'è
alcuna garanzia. È ovvio che a queste condizioni non ci sarà mai,
mai una condivisione da parte nostra. La responsabilità è
vostra.
Si dà atto che dalle ore 15,49 assume la presidenza il
Vicepresidente Follien.
Follien (Président)
- La parole au Conseiller Fabbri.
Fabbri (UVP)
- Merci Monsieur le Président.
Bene signori colleghi, oggi prendiamo ufficialmente atto della
grave situazione finanziaria del Resort Casinò. Della gravità del
bilancio lo sapevamo e l'abbiamo letto e l'abbiamo analizzato oggi
profondamente. Ma oggi nell'approvare, nel discutere la delibera
presentata dalla Giunta prendiamo, come dicevo, ufficialmente atto
della grave situazione finanziaria in cui versa questa nostra
azienda. Di questa cosa siamo venuti a conoscere la consistenza
negli ultimi giorni e l'azione che è stata proposta è a rimedio
della situazione questa delibera di 60 milioni. Affrettatamente
oggi si chiede al Consiglio e quindi ai cittadini di porre rimedio.
Confesso che mi sarà molto difficile, come credo a tutti voi,
giustificare questi 60 milioni a chi chiederà spiegazioni, a quei
cittadini che ci fermeranno per strada e che ci chiederanno
giustificazione di questa enorme somma che metteremo a disposizione
del Casinò. Non mi riferisco alla tecnicità che sembra imporre tale
intervento. Anche se sono stati evidenziati i molti dubbi che
accompagnano l'assemblea del 22 settembre. Soprattutto per quello
che riguarda la mancata convocazione e la richiesta di convocazione
dell'assemblea ordinaria, soprattutto come già stato messo in
evidenza, le imposte anticipate non in aderenza a quanto previsto
dai principi contabili, e dal correlato invito del collegio alla
corretta informativa ai terzi sul patrimonio sociale. Era già stato
evidenziato questo nella relazione dei revisori dei conti, è stato
di nuovo evidenziato nell'assemblea che è stata portata a
conoscenza il 22 settembre. Nonostante tutti questi atti, siamo
arrivati proprio al
fotofinish
per sapere di queste cose e
di questi gravi ammanchi finanziari. Mi voglio riferire allo
stupore del cittadino che vede tagli da tutte le parti e poi
miracolosamente vede spuntare questi 60 milioni. Mi riferisco anche
a tutti gli operatori di Saint-Vincent e Châtillon che, come diceva
prima il mio collega, si vedono porre una concorrenza sleale da
parte di quello che dovrebbe essere invece un motore del loro
sviluppo.
Leggendo il verbale dell'assemblea e le richieste contenute e le
risposte date in quel documento di due paginette - che sono già
state rammentate più di una volta in questa assemblea - viene da
chiedersi se non si tratta di un libro dei sogni. Non so se l'avete
letto attentamente, ma si tratta veramente di un qualcosa che non
sta né in cielo né in terra. Sotto il profilo organizzativo ed
economico sono stati esposti dei punti che veramente stento a
credere che possano essere realizzati in così breve tempo come è
stato proposto, soprattutto per quanto riguarda il
ridimensionamento del personale che a questo punto non ha ancora
avuto una discussione approfondita con i sindacati. Dopo aver detto
in lungo e in largo come il gioco sia in crisi per tutti i motivi
che sappiamo, come si può immaginare dei tassi di crescita che sono
stati prodotti in questo documento? Mi sarei aspettato che i soci
non si sarebbero accontentati di queste promesse, ma che avessero
sottoposto questo piano a dei terzi indipendenti autorevoli che ne
certificassero l'attendibilità, prima di accettarlo e
ricapitalizzare la società. Non è stato posto neppure un dubbio.
Nessuna domanda. A questo punto chiediamo alla nostra assemblea di
sospendere questo provvedimento per avere un ulteriore momento di
riflessione. È stato ricordato già dal mio collega come c'è anche
un coinvolgimento personale da parte di tutti noi, da parte di
tutti quelli che aderiranno a questo tipo di documento. Chiedo un
ulteriore momento di sospensione in modo da riflettere su questo
atto e che questa cosa sia confortata da esperti che analizzino ciò
che l'amministratore delegato Frigerio ci ha sottoposto poiché non
ci sembra che questo amministratore abbia conquistato la nostra
fiducia. Quando al protocollo verrà accettato questo provvedimento,
se verrà accettato, saremo consci di quello che il Casinò dovrà
sopportare nei prossimi anni finalmente con un piano che sia
credibile e sostenibile nel tempo. Grazie.
Presidente
- Consigliere Fabbri. Siamo sempre in
discussione generale. La parole au Conseiller Farcoz.
Farcoz (UV)
- Merci Président.
Non entrerò nel merito della relazione di questa mattina, più
che articolata, che fa un panorama della situazione che
obiettivamente evidenzia una difficoltà, al momento, nel gestire.
Molte volte è stato detto che tutte le problematiche, appunto
connesse a quelle che potevano essere le difficoltà del mercato del
Casinò, potevano essere attribuite a delle scuse: credo che il
fatto di avere una flessione del mercato del gioco di almeno il 33
percento, una riduzione della liquidità 1000 euro nel Casinò, una
riduzione del mercato europeo dei Casinò non possano, ribadisco,
essere considerate delle scuse. Il Casinò di Saint-Vincent, a
fronte di una riduzione del 33 percento generale, è riuscito a
tenere con parametri leggermente migliori. Per quanto riguarda,
però, la ricapitalizzazione, vorrei entrare nel merito della
delibera che in qualche modo è stata portata in Giunta. E di questi
60 milioni non è che vengono gestiti così senza avere un piano.
Trenta, come è stato scritto, servono a restituire una parte del
mutuo alla C.V.A., di conseguenza questi 30 milioni e il restante
servono al Casinò per gestire ancora la parte esposta, tagliando
gli interessi.
Sicuramente in questo momento delle soluzioni vanno trovate e
non sono immediate anche a fronte di questa difficoltà del mondo
del gioco. Attraverso le audizioni che abbiamo avuto in commissione
quello su cui dovremmo lavorare è un tavolo di confronto con la
cittadinanza di Saint-Vincent in cui sia il comune che le
associazioni in qualche modo dovranno essere reinserite in un piano
di rilancio del
marketing
del paese e portare a conclusione
la contrattazione sindacale che andrà poi a tagliare dei costi del
personale.
Quello che è da evidenziare anche sulle previsioni future degli
aumenti di capitale nel gioco è probabilmente dovuto al fatto che
su alcuni periodi c'è un 8 percento di aumento che sarà dovuto
evidentemente agli anni dell'EXPO. Credo, quindi, che sia un'altra
occasione da sfruttare e pertanto spero ci sarà una sinergia
sicuramente interessante fra il Casinò e la società Expo 2015. In
ultimo, una delle soluzioni per portare avanti credo il problema
relativo al Casinò è questa ricapitalizzazione. Insomma, non
possiamo sottrarci a mio avviso a questa necessità di liquidità che
ha il Casinò per mantenere il lavoro di circa 800 famiglie che ora
come ora stanno vivendo grazie alla Casa da gioco. Pertanto come
Union Valdôtaine non possiamo che portare questo atto e
votarlo.
Presidente
- Grazie Consigliere Farcoz. Qualcun altro?
Colleghi vi invito a prenotarvi. La parola al Consigliere
Guichardaz.
Guichardaz (PD-SIN.VDA)
Grazie Presidente.
Questa mattina abbiamo sentito una relazione da parte
dell'Assessore Perron e poi una replica da parte del capogruppo
della Stella Alpina piuttosto surreale. Pensavo che, vista la
situazione di crisi, che oramai non mi pare possa più essere
nascosta, oltre che dei conti della Regione, dei conti del Casinò,
vista la situazione estremamente negativa, questa mattina qualcuno
avesse avuto il coraggio di fare un'operazione verità, cioè di
dire, una volta per tutte, che ci sono dei problemi gestionali di
questo Casinò. Ci sono dei problemi legati proprio alla conduzione
quotidiana del Casinò, non solo alle strategie elaborate nei piani
quinquennali, decennali e chi più ne ha, più ne metta. È un
problema sostanzialmente di conduzione e lo dico perché, nel
rileggere un po' di rassegna stampa degli anni passati, mi viene un
po' da sorridere a vedere che il Presidente Rollandin nel 2010
chiedeva che, forse l'articolo è il medesimo, come il collega
Chatrian prima evidenziava, addirittura al Consiglio, non una
critica nei confronti di Frigerio, ma i complimenti per il lavoro
svolto da Frigerio per il fatto di essere riuscito a fare un lavoro
che non può essere giudicato in soli sessanta giorni. Il Presidente
Rollandin diceva: osserviamolo nel tempo, colleghi, non
critichiamolo, anzi facciamogli i complimenti perché è stato capace
a prendere in mano, malgrado la crisi mega mondiale, universale, e
poi cosa ha scritto ancora, la ristrutturazione in corso. Poi ci
aveva pure messo il maltempo, ci mancava tra tutte le altre cause
esogene anche il maltempo, e ci invitava a verificare negli anni
che insomma ci fosse un po' più di fiducia nei confronti di questo
personaggio che era stato nominato proprio da Rollandin.
Leggo un articolo interessante di Radio Bici, adesso non so la
data di questo articolo, dove si diceva che a coprire le spalle al
giovane ticinese appena nominato era il vecchio Rollandin, che a
maggio si ricandida alla guida della Regione. La guerra di Frigerio
è ardua, ma noi abbiamo una estrema fiducia, non so se vi
ricordate, insomma, vi fu davvero un caldeggiare questa dirigenza,
addirittura al di là, forse, dell'opportuno perché gli
incoraggiamenti erano addirittura entusiastici. Il 2014, ecco
questo è uno recente, dove dice, no, sarà l'anno zero per il nuovo
polo turistico della regione Valle d'Aosta, l'investimento dovrebbe
portare un utile netto di 7 milioni nel 2016: queste cose sono
state dette esattamente da quelle persone che oggi fanno una
rappresentazione della realtà che sembra quella ante bilancio, che
sembra quindi la realtà di due, tre, quattro anni fa, quando
magicamente sembrava che il dottor Frigerio, anzi il signor
Frigerio, avrebbe potuto portare fuori dalle secche questa azienda
decotta.
Ve ne leggo un'altra interessante: il vero architetto di questa
modernizzazione si chiama Luca Frigerio, 43 anni, originario di
Lugano, "San Luca Frigerio da Lugano", dal 2008 è amministratore
unico di tutta la struttura, il Presidente della Giunta Augusto
Rollandin lo ha chiamato a dirigere un'azienda di 820 dipendenti,
Frigerio punta alle cinque stelle per la riapertura, bla, bla.
Ancora prima di Beppe Grillo, colleghi del Cinque Stelle, questo
signore che scrive questo articolo, che sembra più un'apoteosi, ha
saputo interpretare l'esigenza di rendere un'azienda pubblica
competitiva sul mercato, tagliando i costi tipici della burocrazia
italiana. La sua accetta sui conti ha fatto saltare due consigli di
amministrazione, un collegio sindacale e una società di revisione.
Dal 2008 la sua dieta ha fatto risparmiare alle casse della Regione
somme importanti che, con la fusione tra le società di gestione,
hanno raggiunto quota 800 mila annue e a questi numeri si aggiunge
un
green spirit
, non so come si dice, che ha messo in
cantiere la riqualificazione di tutti gli impianti. Risparmi
megagalattici, 700 mila euro l'anno per i cappotti coibentati che
Frigerio è stato capace di fare. Insomma, questa è la situazione.
Abbiamo, quindi, una letteratura che ci dice che Frigerio entro
ieri avrebbe dovuto mettere mano ai conti di questa azienda, che
quando è arrivato lui era decotta, corrotta, c'erano i
clientelismi, c'erano i figli dei politici, perché ne abbiamo lette
di tutti i colori e l'analisi di Frigerio era: arrivo io non guardo
più in faccia nessuno, un unico referente.
E, beh, oggi, ci presentate un piano di risanamento, una
ricapitalizzazione di 60 milioni di euro a fronte di debiti che si
ripetono anno per anno di una ventina di milioni di euro, senza
minimamente fare un'analisi del passato. L'unica analisi che siamo
in grado di fare sono le cause esogene, a parte il maltempo, la
crisi del gioco mondiale, i mille euro, il problema dei mille euro,
quello è il problema fondamentale che ha distrutto e ha scassato il
Casinò al punto tale da renderlo davvero neanche più risanabile.
Insomma, queste persone le avete presentate questa mattina come un
gruppo di eroi, gli
Avengers
valdostani, che sono in grado
malgrado tutte le avversità meteorologiche e tutte le avversità,
come qualcuno che qui scrive che il vero nemico è lo Stato. Diceva
Frigerio che il nostro primo concorrente è lo Stato con il Casinò
diffuso prodotto dalla proliferazione delle slot machine, anche lo
Stato è un nemico. Questa persona, quindi, oggi viene qua e si
ripropone come quella che dovrebbe portare fuori dalle secche
un'azienda, che avrebbe già dovuto portare fuori dalle secche da
diversi anni. La cosa insopportabile nella presentazione dei
colleghi, questa mattina, è che non ci sia un minimo di
autocritica, un minimo di analisi che vada al di là delle cause
esterne, cioè non si è detto che forse ci potevamo applicare di più
sul fronte del
marketing
.
Oggi incontro un dipendente del Casinò che mi parla di una
scienza nuova che si chiama la neuro economia. Mi dice che la neuro
economia, io non sapevo che esistesse questa scienza, è quella
scienza, diciamo ampia, che valuta un po' i comportamenti dei
consumatori. E mi dice: io lavoro lì dentro, anzi ne ho incontrati
due, noi lavoriamo lì dentro, è deprimente, hanno fatto delle
scelte anche solo di carattere strutturale che sono deprimenti, un
buio che non finisce più. Mi diceva che hanno chiuso due finestre -
non ci sono mai stato - però hanno chiuso due finestre che
mostravano il Castello di Ussel. Ci sono delle sale dove le casse
sono attaccate alle roulette, cioè tutte delle questioni che lui mi
evidenziava come critiche per quanto riguarda l'approccio, la
voglia, la spinta a frequentare quegli ambienti e frequentando
quegli ambienti quindi a giocare e a portare di conseguenza dei
soldi.
Ci sono state, quindi, anche delle scelte di tipo strutturale,
di tipo architettonico che gli stessi che lavorano lì dentro da
vent'anni - questo signore lavora da venticinque anni lì dentro -
mi dicono: sono delle scelte devastanti da un punto di vista
proprio dell'induzione, la gente arriva una volta dopo di che non
gli viene più voglia di rientrare. Mi diceva: immagina un bar, se
tu lo ristrutturi in un certo modo la gente è invogliata ad andare,
visto che come tutti i bar anche questo è un ambito voluttuario,
diciamo, in cui la gente viene per piacere, anche se qualcuno
magari soffre di qualche patologia legata al gioco. Anche questo,
quindi, è un problema, rilevavamo l'anno scorso, come la cucina
nera. Dico, quando mai si è vista - ho fatto venticinque anni
l'ispettore di igiene - una cucina con le piastrelle scure e poi mi
vengono a raccontare che servono per concentrare l'attenzione sul
piatto bianco. È la nuova filosofia, è la
nouvelle cuisine
dell'ultima generazione, sono delle scelte evidentemente che vanno
anche contro il buon senso. Allora, al posto di criticare una
politica aziendale tutta spinta verso...tutta concentrata - tra
l'altro non verso il
marketing
, poteva essere, diciamo,
condotto uno studio, ho condotto anche un percorso parallelo -
sulla fretta di riuscire a risolvere le questioni strutturali.
Frigerio è stato bravissimo a rimanere nei tempi. L'anno scorso ha
giustificato il suo premio di 72 mila euro perché era rimasto nel
cronoprogramma dei tempi di ristrutturazione. Finito questo
passaggio della ristrutturazione, tra l'altro noi abbiamo potuto
testimoniare una ristrutturazione quantomeno discutibile dal punto
di vista qualitativo, credo che questa dirigenza abbia fatto il suo
tempo. È una dirigenza che evidentemente è "brava" a portare a
termine i lavori edilizi, ha dimostrato di non essere
particolarmente ferrata nell'aspetto del
marketing
, della
conduzione, bla, bla, bla. E questo lo dicono gli articoli che da
quando Frigerio si è insediato promettevano, con l'appoggio di
qualcuno della Giunta, con l'appoggio di chi aveva riposto fiducia
in lui, promettevano la rapida resurrezione di quel Casinò, perché
lo dice un articolo del 2011, in piena crisi. Allora, scusate,
sembra che la crisi fosse già manifesta nel 2011, me la ricordo
anche nel 2010 e forse anche nel 2009. Qualcuno ha cominciato a
dire che la crisi è partita nel 2001, i prodromi c'erano già prima.
Allora, se la crisi è partita come facciamo ad affidarci a una
persona che arriva e che dice: noi contro la crisi riusciremo a
risollevarci. Sono promesse da marinaio, per quello che mi
riguarda, testimoniate dalla necessità di dover
ricapitalizzare.
Ve ne leggo un'altra, interessante con il Presidente Rollandin
che dice: a un certo momento, in una discussione con il collega
Laurent Viérin, vi eravate un po' baccagliati sulla questione del
10 percento, dal 25 al 10 percento di contributi...questa del 10
percento non è una proposta, ma un inciso che è stato inserito nel
piano 2013-2017 per quanto riguarda la riorganizzazione, poi
specifica, il Presidente: "è come quando abbiamo modificato dal 25
percento al 10, vi ricordate che il rischio era quel 10 percento
venisse...solo che prima facevamo ogni sei mesi una
ricapitalizzazione. Abbiamo evitato di farla".
Allora, neanche un anno fa, qualche mese fa ci dicevate che
avevate fatto delle operazioni perché il rischio era di
ricapitalizzare ogni sei mesi, di ricapitalizzare ogni anno. Oggi,
che cosa stiamo discutendo? Una ricapitalizzazione di 60 milioni di
euro, per che cosa? Per cercare di tener botta fino a quando?
Esiste un programma di
marketing
? Ho solo visto diapositive,
il dottor Frigerio è venuto in Commissione, ci ha fatto vedere
delle diapositive per dimostrare che tutti gli eventi sono contro
di noi e che noi tutto sommato siamo più bravi delle altre Case da
gioco, anzi siamo in linea. Questa è stata l'unica cosa che noi
abbiamo potuto vedere lì, non c'è un piano di
marketing
, non
c'è un'idea innovativa, se non il giocatore di Macao. Sono arrivati
due o tre giocatori di Macao per fortuna che hanno perso, se no
oggi ci trovavamo magari lì con un milione e mezzo, 2 milioni di
euro da dover recuperare da qualche parte, perché nel gioco si può
vincere, ma si può anche perdere, come tutti sanno.
Certo sulla quantità, la statistica ci insegna che se giocano
mille persone prevale comunque il
trend
positivo, ma se noi
ne portiamo due o tre che giocano 2-3-400 mila euro è possibile che
questa gente possa sbancare il tavolo. Questo è il ragionamento,
portare la clientela Vip, due, tre da Macao? Magari ne trovi due,
tre di quelli che arrivano e ti riducono al lastrico. Questo è il
problema fondamentalmente, di una dirigenza inadeguata e la cosa
che non riesco a capire, è che noi questa dirigenza l'abbiamo
sfiduciata. Avete votato voi la sfiducia a questa dirigenza, gente
che è qua dentro e che secondo me si ricorda anche che ha votato
perché Frigerio e tutto il suo entourage venisse sostituito perché
inadeguato. Oggi ci venite a proporre una ricapitalizzazione a
occhi chiusi, un bilancio di 21 milioni di debito e di nuovo
Frigerio, giustificando questo personaggio come se fosse l'unico in
grado di tenere in piedi questa baracca.
Poi, l'altra questione. Abbiamo sentito gli operatori, siamo
stati a Saint-Vincent, siamo stati in audizione. Allora, potrebbe
essere ammissibile, glielo abbiamo detto a Frigerio, potrebbe
esserci un minimo di giustificazione dietro una situazione
debitoria non di questa entità, se però i vantaggi sono superiori
agli svantaggi, in un rapporto di costi benefici, dovrebbero
prevalere i benefici. Ma se oltre al fatto che questa azienda è
decotta ed è male amministrata, in più la stessa azienda fa una
concorrenza assolutamente sleale con le attività del Comune di
Saint-Vincent e attività limitrofe, allora ditemi qual è il
vantaggio che il pubblico tenga in piedi un'azienda che entra in
concorrenza e che anzi, come ricordava il collega Donzel, poi alla
fine magari va a inficiare, perché provoca delle situazioni
debitorie o addirittura dei fallimenti su persone che sono magari
in debito con Finaosta, quindi che ci devono addirittura dei soldi.
Scusate, ma che politica è? Qual è la politica? La politica che
leggo io, qua, nel 2009-2010 era quella di costituire un polo del
lusso che potesse attrarre clienti vip, clienti che non potevano
essere ospitati in nessun altro tipo di attività, perché clienti
che hanno delle esigenze talmente particolari che quello era il
piano di rilancio. Ed era quello il motivo per cui la cittadinanza
e gli operatori economici di Saint-Vincent hanno detto sì, andiamo
avanti con questa operazione, investiamo 150 milioni in tutta
questa operazione tra acquisto e ristrutturazione.
Oggi ci vengono a dire gli operatori e i colleghi del Cinque
stelle che gli fanno una competizione...sono andato sul booking,
come si chiama quel sistema di prenotazione, e guardate che questa
sera trovate delle stanze a 70 euro, troviamo delle stanze a 70
euro. Gli altri operatori di Saint-Vincent devono offrire le stanze
dei tre stelle a 46 euro, a 41 per riuscire a rimanere...voglio
dire, ma non è...è veramente una rincorsa al ribasso. Il problema è
che l'azienda di cui stiamo parlando oggi si può permettere di fare
queste condizioni perché il debito glielo paghiamo noi, glielo
copriamo noi attraverso la ricapitalizzazione. È questo il
problema. Allora, ditemi, gli operatori di Saint-Vincent con che
cosa si sanano il debito. Siamo disposti a ricapitalizzarli tutti?
Siamo disposti a nazionalizzare, a regionalizzare tutte le attività
di Saint-Vincent e di Châtillon? Dare le stesse opportunità agli
operatori di Saint-Vincent e di Châtillon e della zona che stiamo
dando al Casinò? L'altro giorno il collega Cognetta ci ha fatto
vedere un preventivo, 18 euro gli facevano per un pranzo, una cena
non so, 30 euro se ci si metteva del salmone e non so quale altra
tipologia di menu. Ma vi sembra una roba sensata? Cioè questi sono
ristoranti che si propongono come i ristoranti più stellati
d'Italia, come quelli che dovrebbero fornire i servizi e poi
entrano in concorrenza con le osterie, con le mense operaie, perché
quelle cifre sono robe da mensa da operai, non si può fare una cosa
del genere, non si può fare beneficenza con i soldi degli altri.
Questa non è un'azione di
marketing
. L'azione di
marketing
è sviluppare un indotto, fare in modo che le
attività dell'indotto siano in grado di crescere, sviluppare
ricchezza nell'indotto, perché l'obiettivo del pubblico non è
quello di entrare in competizione, noi non siamo lì per fare
attività economica, per fare
marketing
, nel senso, diciamo,
più deleterio, cioè il
marketing
tipico del privato. Siamo
lì per portare benessere nel paese e nell'indotto, non per uccidere
le attività e gli operatori economici del settore. Siamo lì per
quello. Allora non siamo in grado di fare questo. Non siamo in
grado con la nostra attività e sinceramente non ho visto se non la
breve relazione che oggi ha esposto l'assessore Perron, un piano di
marketing
che, come direbbe il collega Chatrian, tiri su
l'asticella e vada al di là della concorrenza spietata giornaliera,
quotidiana, sulle piccole attività, perché quello non è il
marketing
.
Il Casinò deve tornare ad essere il luogo di concentrazione,
diciamo, del divertimento in Saint-Vincent. La gente deve arrivare
al Casinò e poi deve poter andare a Saint-Vincent a farsi un giro,
a prendersi un gelato, andare al ristorante, a comprarsi qualche
cosa, a fare un po' di
shopping
. Quello è l'obiettivo di una
attività. Il Casinò dovrebbe essere lì per promuovere delle
attività, per promuovere dei festival, per promuovere qualcosa che
porti indotto al Casinò che ha come vocazione originaria quella del
gioco, e poi a tutto il contorno. Oggi, non sta facendo così e
questo per una scelta di tipo manageriale, per una scelta
squisitamente manageriale, perché quando Frigerio viene in
Commissione e ci dice: noi abbiamo dei risultati, guardate che
nelle nostre attività c'è più gente che giocatori. L'ha proprio
detto: abbiamo più clienti nei nostri alberghi che giocatori.
Sapete che cosa vuol dire questo? Che gli alberghi che avrebbero
dovuto essere il contorno, così come ci è stato raccontato, del
Casinò, invece fanno gli alberghi. Ma dice: noi dobbiamo far
quadrare i conti. Sì, 21 milioni di debiti, fai quadrare i conti,
ma chi distruggi? Che tessuto metti a repentaglio? Quando mi si
viene a dire che la media del costo camera è di140 euro, se voi
prenotate sabato e domenica al Billia, al Grand Hotel Billia, super
lusso, non so neanche più come si chiama, costa 400 euro, ecco fate
la media, vuol dire che durante la settimana magari delle stanze
possono essere vendute a 80-90 euro. Dite come può star dietro un
piccolo tre stelle che si deve barcamenare con le sue risorse.
Abbiamo più clienti nelle nostre due attività, che non clienti
giocanti, questo è la sconfitta, il pubblico che si mette a fare
l'albergatore, non credo che fosse questa l'intenzione quando
abbiamo fatto l'operazione del Casinò. Era di creare un indotto e
quindi di creare qualcosa che a Saint-Vincent non c'era, di dare
cioè un'opportunità, in modo tale che i clienti vip, quelli che
frequentano un certo tipo di ambiente potessero magari soggiornare
e poi andare a mangiare nel ristorante un po' vocato, comprarsi un
orologio, farsi un giro, farsi un po' di
shopping
, quello è
l'obiettivo, non altro.
Tra l'altro abbiamo sfiduciato questa dirigenza, e non mi
capacito del motivo per cui siamo riusciti in qualche maniera ad
indurre i vertici di VdA Structure a fare un passo indietro, siamo
riusciti a indurre i vertici del Monterosa Ski a fare un passo
indietro, senza che ci fosse da parte della Giunta la ben che
minima neanche presa...una difesa d'ufficio minimale. Questo
personaggio, dopo che voi lo avete sfiduciato, perché voi lo avete
sfiduciato, è ancora lì e oggi è stato lodato, altro che "San Luca
da Frigerio", è stato lodato come fosse la speranza e il
salvataggio di questa azienda, non è, colleghi, la speranza del
salvataggio di questa azienda. Quando un fantino non va bene, si
cambia, magari il cavallo va bene, perché è forte, ma se chi lo
guida non è capace di guidarlo lo si prende e si mette da parte.
Quando una squadra non ottiene risultati, si prende l'allenatore e
lo si mette da parte. Qua l'impegno deve essere chiaro, ha fallito
la dirigenza? Bene, se ha fallito, non è che le diamo di nuovo la
possibilità di gestire per chissà quanto tempo ancora 60 milioni di
euro più tutte le strutture e tutto il resto. Ha fallito sotto più
punti di vista, quindi questa dirigenza se ne deve andare a casa.
Grazie.
Presidente
- La parola al Consigliere Nogara.
Nogara (UVP)
- Merci Président.
Dopo aver ascoltato per tutta la giornata i miei colleghi, non
vorrei ripetermi in tutto quello che è stato detto, però mi viene
in mente quando mesi fa si discuteva sulla situazione del Casinò, e
proprio in un mio intervento avevo paventato il fatto che alla fine
sarebbe stata l'Amministrazione regionale a pagare i debiti della
Casa da gioco. Mi ricordo, apriti cielo, il Presidente saltava
sulla sua poltrona con il collega Baccega che anche lui si agitava.
Nella sua replica proprio il Presidente mi aveva scandito
chiaramente che il mutuo era stato stipulato dalla Casa da gioco e
che la stessa avrebbe onorato i suoi impegni. Ecco, adesso ci
troviamo qui, che come ha detto all'inizio del suo intervento
l'Assessore Perron già ad agosto abbiamo cercato, si è cercato di
aiutare la Casa da gioco con una riduzione dei tassi, e adesso
succede che ci ritroviamo con una ricapitalizzazione di 60 milioni
di euro ed era proprio quello che era stato detto in quella
occasione. Vorrei ora riferire un po' quanto ha detto il collega,
il Consigliere Farcoz, ribadendo quanto aveva sostenuto il collega
Perron sulla crisi. Sì, siamo tutti d'accordo che c'è una crisi,
una crisi sia nel gioco che nell'economia, ma noi è proprio per
quel motivo che abbiamo una dirigenza, che abbiamo un
amministratore, che abbiamo un manager, perché se non avessimo
bisogno di nessuno, avremmo la coda davanti al Casinò, ci sarebbe
solo bisogno di croupier e di uscieri per far entrare e uscire la
gente, non a studiare strategie particolari per far arrivare la
gente.
Per carità c'è la crisi, abbiamo avuto diverso tempo
per...probabilmente, mi ricordo quello che ha detto questa mattina
il mio collega Donzel: l'amministratore Frigerio aveva tutto il
tempo, quando c'erano i lavori al Casinò, di studiare le strategie
giuste per portare la gente al Casinò. Ce le ha presentate qua, me
lo ricordo benissimo, era seduto nella zona di Borrello quando ci
ha spiegato tutta la sua strategia sul Casinò, che era imperniata
sul cinque stelle, sul tre stelle, sul portare la gente, sui
convegni, sugli spettacoli, convegni spettacoli, ma non si è visto
proprio niente. E ha avuto tutto il tempo per organizzarli, per
prendere dei contatti, ma da quello che vediamo non ci sono
risultati.
Mi vorrei, poi, soffermare un po' sui lavori in generale. Se n'è
parlato poco, si è parlato tanto di bilancio, di gestione, ma i
lavori, e mi vorrei collegare anche a quello che diceva il collega
Ferrero prima, ormai sono quasi due anni che si richiedono fatture,
preventivi, ma le risposte sono sempre state le stesse. Si aspetta
di fare...non so come li hanno chiamati, i vari controlli per
poterci dare poi quanto ci devono dare. Ma per quello che abbiamo
visto anche nei nostri sopralluoghi penso che sulla qualità dei
lavori ci sarebbe tanto da dire. Ma a parte la qualità dei lavori,
parlo della Casa da gioco, e qua ho avuto occasione di parlare nel
corso del nostro tour dei rifiuti con l'Assessore Bianchi e mi
piacerebbe in un momento, non so, di impeto, non so cosa, prendesse
la parola per dire anche la sua proprio su questo, perché in questi
mesi ho sentito solo delle grandissime lamentele da parte dei
croupier.
Ma una cosa che mi ha stupito tantissimo è che certe decisioni
per i lavori all'interno della Casa da gioco non sono state prese
in collaborazione con le persone che lavorano e che lavorano da
anni, che hanno una grande esperienza in questo settore. Non ho
ancora trovato un collega, ex collega Assessore Bianchi che mi
abbia detto che si lavora proprio bene, perché è un posto di lavoro
dove ci possiamo muovere bene, i tavoli sono messi bene, il privé è
speciale perché è privé, tutte le cose sono al loro posto. Ci sono
grandissime critiche su questo. Allora, mi chiedo, la prima cosa
che c'era da fare all'interno della Casa da gioco era quella di
creare un ambiente ideale e adatto per chi è abituato ad andare in
una Casa da gioco, i giocatori. Invece, oltre ai croupier - e
proprio uscendo oggi nella pausa di mezzogiorno ho trovato un
croupier che conosco e che mi ha detto: ma fossimo solo noi che
diciamo queste cose - ci sono i clienti, dei clienti che avevamo,
che vengono e si trovano così male e dicono ma piuttosto che
ritornare vado a giocare da un'altra parte. È proprio brutto vivere
all'interno di questo ambiente. Questo l'ho già detto una volta.
Non capisco chi ha deciso e con che criterio ha deciso certe scelte
all'interno del Casinò. Non sono un esperto su questo, però l'ha
già detto qualcuno. Quando si parla di privé all'interno del Casinò
che tutti ti possono vedere, tutti sanno chi sei, addirittura si
parlava di certi personaggi che la gente quasi andava a chiedergli
l'autografo, vedete un po' voi se questo è un privé. Quello che mi
ha stupito, in queste settimane mi sono...volevo dire divertito, ma
non mi sono mica tanto divertito a leggere la rassegna stampa di
tutto quello che è stato detto sul Casinò. Ho tirato giù una
rassegna stampa soprattutto sulle dichiarazioni
dell'amministratore. Avevo intenzione di leggervi qualcosa, perché
sarebbe proprio da leggere, perché qua ci troviamo...perché quello
che ha detto il mio collega il quale ha parlato di prezzi di
camere, ma una cosa ve la voglio dire perché è troppo bella, perché
questa poi è abbastanza recente.
Sempre l'amministratore eh: "oggi la tariffa media di vendita
delle camere è aumentata del 40 percento, pertanto il fatturato
totale dall'inizio dell'anno è aumentato quasi del 400 percento". E
poi la cosa più bella: "dal dicembre 2013 al 20 gennaio 2014 le
camere occupate sono state pari a tremilacinquecento rispetto alle
duemila dello stesso periodo dell'anno precedente." Le camere erano
in ristrutturazione, l'anno precedente. Cioè qui ci ritroviamo con
delle dichiarazioni che sono al limite della fantasia, ma più che
altro quello che mi viene da dire, non sto a leggervi tutto quello
che c'è scritto, che sono tutte bugie, non sono delle dichiarazioni
con un minimo di...sono bugie. Siamo in mano a delle persone che
fanno delle fantasie e mi vorrei riallacciare a quello...come è
partito lei questa mattina, Assessore. Lei questa mattina è partito
di nuovo dicendo che andremo verso il 2016 con delle
previsioni...ma lo sa da quanti anni che noi ci sentiamo dire
queste cose? È da quando c'è l'amministratore, c'è Frigerio che
sentiamo dire questa cosa. Se leggo un paio di cose del 2014 - il
2014 è considerato l'anno della ripresa incredibile - certo che è
l'anno della ripresa perché ha riaperto nel 2014, perciò la
differenza c'è, ma non c'è alcuna ripresa incredibile, anzi, stiamo
sprofondando. E quando lei Assessore mi parla di attenta politica
gestionale delle risorse...ma le sembra?
Già vorrei avere la possibilità, mi ripeto, di fare una verifica
sulla qualità dei lavori che sono stati fatti in tutto, sia nella
Casa da gioco che nei vari resort. Ecco, poi riparlerei della
gestione attenta di queste risorse. Quando c'è stato il...in
Commissione ho fatto notare all'amministratore che dopo due ore che
parlava, e ci ha fatto vedere una slide dietro l'altra e ce ne ha
dette un po' di tutti i colori, gli ho detto...gli ho chiesto:
guardi, sono stupito che siamo due anni che la sentiamo e i
leitmotiv
suo era sempre quello della clientela cinese che
doveva arrivare. E non ha ancora detto una parola sulla clientela
cinese, ha detto abbiamo cambiato strategia, perché era solo
imperniato su quello, il salvataggio della Casa da gioco di
Saint-Vincent. Qui...ma lei Assessore lo sa benissimo, ho tutto un
articolo su...adesso mi parla forse...ce l'ho qua... no, è un po'
più in là, non si limita solo ai cinesi, parla di tutti i paesi del
mondo che arriveranno, di una clientela di una certa importanza.
Qui mette...no, no, la strategia è più o meno sempre la stessa,
però adesso abbiamo un responsabile di
marketing
che arriva
con un pacchetto di clienti. Ormai tutti sappiamo chi è il
responsabile di
marketing
, per carità, niente da dire. È una
persona che ha un pacchetto sicuramente di clienti, che sono i
clienti che aveva già al Casinò quando è andato via. Probabilmente
ne ha acquisiti altri, ma non credo, lo spero, glielo dico
sinceramente, lo spero ma non credo che grazie a questa persona ci
sia un affluenza incredibile di clientela oi da tutte le parti del
mondo e dall'Italia.
Altre cose, ma su altre cose ci sarebbe un sacco da dire. Mi
limito solo a dire che, come hanno già detto precedentemente i miei
colleghi, bisognerebbe almeno avere il buon senso e il buon gusto
di fermarsi un attimo e a bocce ferme, come si suol dire, di
ragionare un po' su questa famosa ricapitalizzazione, perché se noi
decidiamo, anzi no, noi senz'altro no, ma se voi deciderete di
ricapitalizzare in questo modo senza un programma, senza niente, il
Casinò di Saint-Vincent, noi sicuramente non saremo lì ad
aiutarvi.
Président -
Merci Conseiller Nogara, la parole au
Conseiller Grosjean.
Grosjean (UVP)
- Merci Président.
Volevo fare un po' una riflessione con la Giunta. Non starò a
parlare specificatamente di Casinò, perché ne hanno parlato
abbastanza. Mi dispiace che in questo momento non siano presenti
tutti, si vede che l'argomento Casinò ormai non interessa più. Ho
sempre immaginato la Giunta come il consiglio di amministrazione
dell'azienda Valle d'Aosta. Credo che sia un po' così, l'azienda
più importante che abbiamo, una volta alla settimana ci si ritrova
e si discute, si portano avanti le proposte, i piani, i pareri, le
idee, le iniziative. Ogni membro propone le sue iniziative, nel suo
settore, e sicuramente prima di cedere sulle richieste di un altro
penso che metta sul piatto tutte le sue richieste. Adesso mi viene
da immaginare quando il collega Perron ha proposto questa
ricapitalizzazione di 60 milioni di euro per il Casinò, fossi stato
nel consiglio di amministrazione di questa gente mi sarei chiesto:
ma, cavolo, a me avete tagliato da tutte le parti e adesso questo
viene e vuole che noi gli ricapitalizziamo qualcosa. Inizio
dall'Assessore Baccega, purtroppo non c'è, non bisognerebbe mai
parlare degli assenti, ma un anno fa era qui a prometterci maree di
cinesi, convegni e non so quanto, con questo Casinò, con questi
ultimi 10 milioni che per noi erano già uno scandalo, avrebbe
dovuto finire di pagare tutti i debiti e ripartire alla grande.
Adesso ci accorgiamo che qui siamo in fallimento, mancano 60
milioni, per fare cosa? Per restituire la quota del mutuo. Ma
diamoli anche a tutti gli agricoltori, allora, i soldi per
restituire i mutui, non sarebbe poi così semplice, una cifra forse
anche molto più bassa, perché dobbiamo darli solo alla Casa da
gioco? Sarebbe molto più semplice darlo a tutti. Lui la chiedeva
per gli albergatori, io la chiedo per gli agricoltori.
Mi chiedo se l'Assessore Testolin ha contrattato almeno che in
questa struttura, l'enogastronomia, cioè quello che si mangia e si
beve lì dentro, sia di assoluta origine valdostana. La vogliamo, mi
vuole portare per il prossimo Consiglio le fatture di acquisto di
tutte le derrate alimentari, di tutte le bevande nel giro dei primi
10 mesi del 2014? Per vedere quanto di made in Valle d'Aosta, eh,
hanno consumato? O questo lo pretendiamo solo nelle feste paesane,
delle pro loco e delle
Batailles de reines
? Non sarebbe il
caso di pretenderlo anche dalla Casa da gioco? Gli diamo 60 milioni
per pagare dei debiti, che ci hanno tenuto nascosti fino adesso?
Incredibile. Gli altri Assessori, eh bè ognuno avrà la sua...la sua
richiesta, ognuno avrà...credo che si sarà sentito preso in giro da
una situazione del genere. Non riesco a capire e non ammetto questo
silenzio e mi dà veramente fastidio e mi fa male alle orecchie
questo silenzio assoluto della maggioranza. Va bè. Vi dico solo
cosa fanno gli imprenditori valdostani, tipo i
montagnards
,
quelli che hanno gli alpeggi: adesso è finita la
desarpa
, se
le mucche sono venute giù un po' magre, un po' malmesse, si cambia
il pastore per l'anno prossimo. Credo che al Casinò sia ora di
cambiare non solo il pastore, ma tutti gli
arpian
che ci
sono lì dentro.
Presidente
- Grazie Consigliere Grosjean. Qualcun altro?
Siamo ancora in discussione generale. Colleghi vi invito a
prenotarvi, se qualcuno desidera intervenire. Colleghi,
qualcuno...la parola al Consigliere Bertschy.
Bertschy (UVP) -
Solo per mozione d'ordine Presidente,
grazie. Chiederemmo una breve sospensione per una riunione dei
gruppi di opposizione.
Presidente
- Bene, sospendiamo il Consiglio. Il Consiglio
è sospeso per 10 minuti.
Si dà atto che la seduta è sospesa dalle ore 16,40 alle ore
17,04.
Follien (Presidente)
- Colleghi riprendiamo i lavori.
Qualcuno si prenota? La parola al Consigliere Cognetta.
Cognetta (M5S)
- Grazie Presidente.
La questione che stiamo dibattendo ha visto, diciamo così,
diverse posizioni. Ora, sul Casinò in particolar modo ho già
diversi interventi anche in passato, rispetto al famoso piano
marketing
che ci era stato presentato. Era verso dicembre,
se non sbaglio, e quello che poi doveva essere fatto e non è stato
fatto, Assessore Perron, lei avrà notato, oggi ci lascia in una
situazione veramente difficile. Da un lato abbiamo 800 lavoratori
circa, se non vogliamo considerare l'indotto, che, diciamo così,
sono famiglie, sono economie, sono persone che magari lavorano lì
da anni, da decenni, e quindi è comunque una responsabilità per
noi, seduti qui, a fare delle scelte di un certo tipo. E se voti
contro certi provvedimenti sai già che potresti in teoria far
accadere ciò che non vorremmo neanche noi che accadesse e cioè far
chiudere il Casinò, che noi consideriamo una risorsa, tanto quanto
la considerate voi, e penso che qui la considerino tutti una
risorsa.
Dall'altra parte, però, abbiamo il resto della popolazione
valdostana, che ha già fatto tanti sacrifici, che in questi ultimi
cinque anni è stata effettivamente, come dire, ha subito
pesantissime conseguenze, sia dalla crisi economica, che non
dipende chiaramente da noi, ma anche dai tagli profondi che sono
stati fatti dal bilancio rispetto a questa Regione.
Una Regione che non ha una sua economia, non ha un'economia
forte, lo ha ricordato più di un collega, Regione che è sostenuta,
che è stata sostenuta dalla Regione, cioè dalla nostra
Amministrazione per tanti e tanti anni. E infatti il Casinò è la
summa di tutto questo, no? Il Casinò è una società che di fatto, se
fosse stata veramente privata, non credo avrebbe subito tutte
queste continue ricapitalizzazioni, investimenti e così via, perché
un privato vi dirà un numero finito di risorse. In realtà ce le
abbiamo anche noi un numero finito di risorse, però pare che ce lo
dimentichiamo quando facciamo certe scelte. Allora, dicevo, siamo
dibattuti e non sappiamo effettivamente che scelta intraprendere.
Come Movimento Cinque Stelle ci siamo mossi alla stessa maniera con
la quale facciamo tutte le nostre scelte, ne abbiamo parlato nel
nostro Comitato, tra i nostri attivisti, ne abbiamo parlato
ovviamente tra i tanti simpatizzanti, e ci sono due campane: c'è
quella della popolazione, che non vi sto a raccontare, ma
chiaramente dice: lasciate perdere, non è il caso di dare altri
soldi al Casinò. Quella è una reazione di pancia, la capisco, in
qualche caso la condivido anche, se abbiamo fatto, di fatto, uno
stipendificio o comunque un serbatoio di voti, l'abbiamo fatto
diventare, negli anni, eh bè, è ovvio che poi uno ha una certa
reazione, vuoi per gli stipendi che c'erano, vuoi per gli stipendi
correlati ai titoli di studio, vuoi per la facilità con cui alcune
persone entravano, magari a discapito di altre, e così via. È
chiaro che quello è diventato di fatto il centro del potere
clientelare, voto, lavoro, della Valle d'Aosta. Poi abbiamo anche
parlato con gli altri, cioè con le persone che lavorano all'interno
del Casinò e che in qualche modo si riconoscono nella nostra azione
politica. E lì c'è la sorpresa, perché anche loro non sono
d'accordo, anche loro hanno posto dei grossi quesiti, perché
mettere 60 milioni in mano a certe persone, insomma, loro sono a
contatto di queste persone tutti i giorni, loro hanno visto lo
sfacelo. C'è una cosa che non dimentichiamo, i lavoratori hanno a
cuore questa azienda, hanno profondamente a cuore questa azienda,
magari non tutti i lavoratori, ma una parte, quelli che magari sono
entrati senza premio, senza regali, perché ci sono anche quelli eh,
non ci sono solo quelli che sono entrati grazie alla
raccomandazione. Parlo di questi e questi in effetti sono
profondamente delusi e amareggiati di vivere in un'azienda dove non
viene riconosciuto il merito, dove ci sono persone che hanno degli
avanzamenti così, non si capisce bene perché, dove magari i
vicepresidenti da uno diventano nove, così, senza che ci sia
effettivamente un'attività da fare. Dove persone non sono in grado
di gestire né i giochi né l'ospitalità, ma comandano e prendono
decisioni sui giochi e sull'ospitalità, prendendo decisioni che
molto spesso danneggiano l'azienda. Prendendo decisioni che i
lavoratori si rendono conto essere assurde, che vanno in assoluta
controtendenza rispetto a ciò che dovrebbe essere l'esperienza di
chi si occupa di gioco, di ospitalità.
Allora noi siamo, dicevo, in questa situazione, abbiamo sentito
diverse campane. E il risultato è che questa cosa non si dovrebbe
fare. È contrario alla logica, all'economia, è contrario a tutto
quello che la ragione dovrebbe, diciamo così, suggerire. Tra
l'altro, leggendo nelle pieghe dei conti, ci si rende conto che
questi soldi alla fine sembrano quasi una partita di giro. Alla
fine non si capisce bene neanche quanto ci sarà a disposizione
degli investimenti, perché una parte abbiamo detto che è
ricapitalizzazione, vuol dire che li pigliamo e li rimettiamo via,
quelli non li tocchiamo. Un'altra parte li diamo alle banche e
quindi non restano a noi. Alla fine quello che resta, veramente,
nel Casinò non si è manco capito bene quant'è. Parlare, quindi, di
questi famosi 20 milioni, che diventeranno tra due anni, e così
via, 30, che avremo un utile pazzesco. Chissà con che soldi li
faremo. Ma questi sono tecnicismi che magari alle persone fuori non
arrivano, ma che a noi sono arrivati. Allora, vedete, rispetto ai
discorsi di condivisione, rispetto ai discorsi di apertura, ai
discorsi di assumiamoci le nostre responsabilità, non dobbiamo
sempre ed esclusivamente dare contro. Beh, forse lì un ragionamento
andrebbe fatto. Soprattutto lei Assessore, un ragionamento lo
dovrebbe fare. Secondo me prima di continuare a spingere per avere
il voto dovrebbe riflettere, forse è il momento di fermarsi un
attimo, a bocce ferme, valutare i tanti aspetti che non sono stati
valutati, perché vede, è anni, per essere precisi sono 12...15 mesi
che parliamo del fatto che vorremmo capire meglio qual è la
situazione del Casinò. Quando è intervenuto il collega Laurent
Viérin, ha detto che nel 2013 abbiamo presentato una famosa
mozione. In effetti, è vero. Ma è stato a luglio del 2013,
esattamente il 12 luglio. È praticamente uno dei primi Consigli che
abbiamo fatto da quando siamo stati eletti. Forse il primo
addirittura, se non ricordo male. Il primo, dico, con dei
contenuti. Il primo era di insediamento, il secondo... Se da
allora, quindi, eravamo qui che dicevamo forse è il caso di mettere
le mani dentro il Casinò, voglio dire, non è che ci siamo svegliati
adesso. E voi nulla, come sempre.
Ricordo ancora che al posto suo c'era l'Assessore Baccega, che
in commissione ci diceva che era andato in altri Casinò, c'era la
famosa battuta...sono andato a vedere in altri Casinò, va tutto
bene, è tutto meraviglioso, vedrete ci sarà un rilancio
spettacolare. Poi va beh, è successo quello che è successo con lui,
è toccata la palla a lei, sinceramente pensavamo che lei desse un
altro tipo di impronta. Questo glielo posso garantire, pensavo
sinceramente che lei potesse dare un altro tipo di impronta, magari
forse per qualcosa l'avrà anche data. Però è ancora troppo poco, la
situazione ormai è una cancrena, e non si può curare con
l'aspirina, voi tentate semplicemente di metterci lì qualcosina,
giusto per far vedere che avete fatto qualcosa. Per come è la
situazione, lei la conosce bene, il bilancio lo conosce molto
meglio di me, sa che non è più tempo per le aspirine. Ormai è
finita questa questione. Mi rivolgo anche a lei, Presidente
Rollandin, mi rendo conto che lei ormai giochi una partita politica
differente rispetto a quella di prima, perché spacca l'opposizione,
non ha tutto il supporto della maggioranza, ma non importa, e
quindi giochiamo su un equilibrio stabile, in attesa che le date e
gli eventi superino il problema politico, no?
Siamo in attesa che gli eventi esterni smuovano
quest'equilibrio, perché noi non ne siamo capaci, però questo non
dev'essere fatto sulla pelle di chi sta fuori, sulla pelle di chi
lavora. Questi giochetti, quindi, secondo noi, anche in questo
caso, andrebbero definiti. Credo che a questo punto dovremmo tutti
assieme, visto che ormai va di moda, cercare un altro tipo di
soluzione e ancora una volta dovrebbe essere quello di condividere
e di discutere assieme. Credo, infine, che debba essere presentato
un documento, una soluzione, una possibilità, che ci permetta di
stoppare un momento la situazione attuale e valutare
successivamente il da farsi. Grazie.
Presidente
- Grazie Consigliere Cognetta.
Qualcun altro che vuole intervenire? Colleghi vi invito a
prenotarvi. Sono stati depositati, in questo momento, al tavolo
della Presidenza un ordine del giorno e una risoluzione. Facciamo
distribuire la risoluzione e facciamo fare delle copie dell'ordine
del giorno. La risoluzione verrà iscritta al punto 34.01
dell'ordine del giorno e verrà discussa dopo l'espletamento dei
punti in questione, in discussione in questo momento. L'ordine del
giorno sarà iscritto collegato al punto 33.02 e verrà discusso
immediatamente. Solo il tempo tecnico per fare le fotocopie e per
distribuirle. Se nel frattempo qualcuno vuole ancora intervenire in
discussione generale. La discussione generale è ancora aperta. La
parola al Consigliere Bertschy.
Bertschy (UVP)
- Grazie Presidente.
Ho qualche ultima considerazione in discussione generale, che
riteniamo e speriamo di aver arricchito, nonostante abbiamo parlato
in tanti dell'opposizione, i concetti ai quali ci siamo affidati
sono abbastanza simili e li abbiamo sviluppati credo anche con
attenzione. La voglia di partecipare alla discussione non è tanto
legata al dire delle cose in più o diverse, il fatto di fare
rimarcare da parte nostra l'attenzione che in questo momento
politico vogliamo dare a questo che è il primo
dossier
che
ci troviamo a discutere in un momento in cui è stato lanciato il
dialogo. È un
dossier
estremamente importante, pesante, per
voi che vi trovate a proporlo e per tutto il Consiglio regionale
che si trova a discuterlo. Un
dossier
che, come è stato
sottolineato bene, avremmo gradito ci fosse stato presentato per
tempo, per poterlo analizzare e per fare già un percorso di
confronto. Così non è stato e ci troviamo a rincorrerci e speriamo
che sia l'ultima volta, in questa fase, quanto meno quando non
abbiamo chiarito definitivamente quale sarà il metodo di lavoro di
una maggioranza che non c'è. E su questo, per noi, è estremamente
importante comprendere - perché ancora oggi credo che sia difficile
farsi una valutazione definitiva per chi conosce meno tutti i dati
che sono stati esposti. Da un lato l'Assessore ha tentato di
estrapolare la situazione del Casinò dal contesto generale, nel
quale ormai si ritrova e da dove è nata, perché si tende sempre a
ricordare i dati del 2008, quando è arrivato Frigerio, se si parte
dal 2007 i 117 mila euro di milioni di euro di valore di produzione
renderebbero l'analisi sul 2013 ancora di molto peggiorativa. Nel
2008 il valore di produzione andava a 102 milioni di euro, e dopo i
dati sono quelli di oggi. Abbiamo affidato all'amministratore unico
questa nuova gestione, una Casa da gioco completamente da rifare,
un Grand Hotel Billia completamente da rifare, un fatturato di 117
milioni...un valore di produzione di 117 milioni di euro, ci
ritroviamo una Casa da gioco rifatta, un Grand Hotel Billia
ristrutturato e un valore al 2013 di 67 milioni di euro.
Quando qualcuno ha cercato questa mattina di demarcare bene
l'azione politica da quella di chi ha gestito, l'ha fatto con
grande precisione, perché è evidente che la politica qui si è
affidata a delle analisi dell'esperto che hanno portato tutti a
considerare il potenziale degli investimenti che andava fatto. E
nonostante già in quel periodo il mercato del gioco fosse in forte
crisi, perché bisogna ricordarsi che quando abbiamo cominciato a
investire i soldi c'era già una crisi legata alla nostra Casa da
gioco, una crisi nazionale e mondiale che era in corso rispetto al
sistema soprattutto delle Case da gioco. Chi aveva, però, la
capacità tecnica di pensare al futuro e agli investimenti da fare,
non è che ha limitato l'investimento per dire: ci saranno comunque
crisi importanti alle porte, quindi, probabilmente meglio non
esagerare con un'esposizione che poi sui bilanci peserà e oggi
vediamo quanto pesa. L'investimento pensato allora, quindi, è
partito, con tutta la sua potenzialità. Oggi, purtroppo, ci
troviamo di fronte a un investimento che a dire dello stesso
amministratore farà fatica a essere valorizzato, proprio per il
contesto nel quale è stato realizzato. Allora, è qui che la
politica in qualche maniera deve trovare la prima responsabilità,
quando ci si affida a un tecnico è questo tecnico che ci deve dire
da che parte vogliamo andare e come vogliamo sviluppare la nostra
azienda. Credo che capiti in qualsiasi azienda. E se le cose
vengono fatte in maniera esagerata poi qualcuno lo deve capire e ce
lo deve spiegare. Oggi è un po' questa la situazione che ci
troviamo a rappresentare. E poi si tende sempre a dire che la
nostra Casa da gioco non può...
mal comune mezzo gaudio
,
anche le altre van male.
Nel 2012-2013...Campione tra il 2012-2013 ha migliorato il suo
esercizio finanziario, passando da 30 milioni sui giochi lavorati a
33, e anche rispetto ai giochi elettronici c'è stato un deciso
miglioramento. Nel mal comune mezzo gaudio, quindi, ogni tanto
prendiamo esempio anche da quelli che vanno meglio. Il contesto è
migliore, la posizione geografica li aiuta, tutto quello che
vogliamo, loro gli investimenti che hanno fatto li hanno fatti e
oggi i risultati li vedono.
In settimana persone che hanno frequentato il Casinò, anche
dipendenti che lo hanno frequentato per andare a capire se quel
poco che vedono loro e quel poco che vedono da altre parti...si son
trovati invece con una Casa da gioco di Campione che ha le sale
occupate da giocatori che portano il loro beneficio. Sicuramente
Campione, quindi, si troverà delle scuse o comunque si troveranno
tutte le indicazioni che vogliamo per dire che ha e lavora in un
contesto più facilitato del nostro. Intanto i risultati sono
questi. Bisognerebbe guardare anche a quelli che vanno meglio, non
solo sempre quelli che vanno peggio.
Ci ritroviamo oggi con una Casa da gioco completamente a posto e
con un piano che solo due o tre mesi fa, comunque, l'avevamo
discusso, non approvato, collega Borrello, ma ci era stato
enunciato, nei suoi obiettivi, perché il piano aziendale è il piano
dell'azienda, non è il nostro piano. In quella occasione, però, mi
ricordo una cifra importante, si parlava di 38 milioni di euro di
piano
marketing
per i tre anni a venire. E c'era anche la
soddisfazione, perché è chiaro che un Casinò si sviluppa se si
possono investire nella promozione, nell'ospitalità, in una
ricettività che garantisca la clientela, quella che può, quella che
abbiamo perso nei giochi lavorati, che hanno visto praticamente
dimezzata la loro...il loro valore di produzione, è quella la
clientela che può fare la differenza in un Casinò. Quei 38 milioni
di euro nel bilancio di oggi non ci sono più, e faranno fatica a
esserci, perché è stato ricordato, una parte di questo
investimento, questi 7 milioni di euro, andrà a coprire
l'esposizione con Finaosta, il resto andrà in liquidità, ma per
come oggi è organizzata l'azienda, per il ritardo che oggi c'è nel
mettere in pista tutto quello che serviva fare prima, questi soldi
non basteranno.
Il terzo elemento che avevamo affidato all'amministratore, il
quarto elemento, era quello di cercare di prendere atto, perché già
allora si sapeva che i costi di produzione erano elevati, che la
storia della nostra azienda con un contratto prima SITAV poi un
contratto SISER, poi altri contratti, era una storia complicata.
Queste cose, quindi, non è che non le si conoscevano e non potevano
diventare l'altro alibi, la crisi del gioco che non c'è più e le
difficoltà di organizzare il lavoro, la produzione del personale e
i costi che questo ha, le ricadute che questo ha sul valore di
produzione. Ora, anche su questo è chiaro che è difficile toccare
il contratto, lo sapevamo e credo che lo sappiano tutti, quanto sia
difficile, ma in qualsiasi posto di lavoro perché poi le
cose...ognuno ritiene di avere acquisito per sempre la propria
posizione, il proprio salario, e poi capitano queste cose e tutto
va rimesso in gioco. Da allora sono passati tanti anni e questi
piani non li doveva fare il Presidente della Giunta, l'Assessore,
li doveva mettere in atto chi sapeva che questo poi sarebbe
diventato - con la crisi che avanzava - un elemento di difficoltà
sempre maggiore, un elemento di difficoltà sempre maggiore. E ci
ritroviamo a pochi mesi dalla conclusione dell'incarico
dell'amministratore unico con questi problemi che sono ancora lì,
alle porte. Certo è uno dei problemi più grossi, dell'azienda, è
inutile che lo nascondiamo. È un problema adesso enorme, perché si
può mettere in atto qualsiasi nuova riorganizzazione, soprattutto
se le persone che lo devono fare sono credibili rispetto a chi le
deve subire. E oggi non è così.
L'altra cosa che ci...nella quale speravamo che attraverso una
buona gestione della Casa da gioco il territorio circostante avesse
potuto trovare nuove soluzioni di sviluppo. Soluzioni che a oggi
assolutamente, sono state dette tante parole qua, ma non solo sono
assenti, le parole degli Amministratori di Saint-Vincent e non sto
a fare il nome perché non è questo il senso, però dire che stanno
amministrando una popolazione delusa e rassegnata rispetto a quello
che le sta succedendo intorno, credo che sia una dichiarazione
veramente forte per un Amministratore, perché si possono avere
tante difficoltà, ma se c'è la volontà e l'entusiasmo giusto le si
possono superare. Avere da amministrare un paese che si è ormai
rassegnato, che si sta spegnendo, che probabilmente ha avuto la
fortuna per un certo punto della sua vita di avere la possibilità
di un'economia migliore, ma non essere capaci di fronteggiare una
situazione come questa, con la grinta giusta da parte di chi vive
questi problemi, credo che sia un grosso, grosso limite attuale. E
tutto questo però, ancora una volta, va ricondotto all'incapacità
di creare sistema, non alla responsabilità unica, perché è una cosa
diversa. Evidentemente è il più forte quello che ha le potenzialità
maggiori, quello che ha a disposizione le risorse per creare
sistema che a nostro avviso avrebbe dovuto creare condizioni perché
questo non fosse avvenuto. E, invece, non riconosciamo questa
volontà.
In audizione, l'altro giorno, non è stato neanche delicato
cominciare a fare i conti: questo mi conviene e lo porto avanti;
quest'altro non mi conviene e non lo porto avanti. Certe
manifestazioni hanno dei costi e delle ricadute minori per il
Casinò, quindi non vanno più bene al territorio o al contrario. E
chiaro che poi quando non si fa sistema tutti insieme, si rischia
di fare dei programmi singoli e nei programmi singoli questo mi
conviene e lo faccio, questo non mi conviene, non lo faccio.
L'incapacità è appunto quella oggi di avere un'azienda che si
prende a cuore e viene anche sopportata per le cose che magari non
riesce a rendere economiche, nella misura in cui crea l'indotto. Le
società di impianti a fune delle quali abbiamo parlato, alcune
società di impianti a fune hanno difficoltà, ma si sa benissimo che
hanno determinato un indotto per i territori sui quali sono
radicate, sono presenti, che lo stesso cittadino riconosce per
forza alcuni esercizi finanziari non possano essere in pareggio. Si
capisce anche la positività e le ricadute di un certo tipo di
attività economica sul territorio. Qui non è più così. Ed è su
questo che dobbiamo riflettere anche in termini politici, perché
l'azienda ha bisogno di recuperare - e non l'amministratore in
questo caso - la credibilità per i propri amministrati, cioè il
Casinò di Saint-Vincent è un patrimonio soprattutto per
Saint-Vincent, prima che per la Valle d'Aosta. Ora, se viene
vissuto, non parlo neanche di concorrente, ma come qualcosa che
porta addirittura dei danni, ma non si riesce più a far capire che
può anche creare delle condizioni di svantaggio, in qualche
maniera, ma è attraverso il tuo lavoro che poi determina lo
sviluppo di tante piccole attività e società. Oggi noi vorremmo
farvi capire che se probabilmente fossimo stati coinvolti prima,
qualcuno lo ricordava, a luglio dell'anno scorso, non è detto che
saremmo stati più bravi degli altri, le difficoltà le vediamo e son
ben evidenti a tutti, però probabilmente avremmo creato le
condizioni politiche per affiancare e fare insieme un lavoro che
avrebbe sicuramente determinato una presa di coscienza maggiore di
chi ha un bene così grande da amministrare per conto nostro.
Scelte, ci stanno e poi in politica si va avanti, a fronte di certe
situazioni, si fan delle scelte. La scelta è stata di tenere questo
dossier
ancora in gestione diretta da parte della Giunta,
attraverso gli Assessori competenti, per un anno e mezzo, però
ormai siamo arrivati un po' al dunque. Sapete benissimo che questi
60 milioni di euro se è vero che non danno più alibi, sono anche 60
milioni di euro che domani mattina risolveranno qualche problema di
tipo finanziario, ma non cambieranno la situazione della Casa da
gioco, non cambieranno quello che succede dentro e quello che
succede fuori.
Allora, quel documento e la risoluzione che vi presentiamo, che
siamo disponibili a discutere come gruppi di opposizione, abbiamo
voglia di discutere, vorremmo farvi capire che le condizioni per
portare avanti un
dossier
di questa importanza, non sono più
quelle di luglio dell'anno scorso neanche per voi, non avete più la
forza di caricarvi un problema di questa importanza. Vorremmo
soprattutto farvi capire che se si vuole ridare l'entusiasmo che
serve e l'energia, ma anche le idee e la credibilità alle persone
che lì dentro potranno cambiare le cose, che sono i lavoratori e
attraverso la produzione che potranno ancora sviluppare per la Casa
da gioco, bisogna cambiare marcia, cambiare soprattutto
atteggiamento tutti insieme. Quel documento, se lo leggete con
attenzione, a nostro avviso è una possibilità che nasce proprio in
un contesto politico differente, che non quello del luglio scorso,
dove avremmo fatto dichiarazione molto più dure e vi avremmo detto
a un certo punto: non volete, andate avanti. Un mese fa ci siam
detti delle cose, le abbiamo ripetute qua in Consiglio regionale,
la volontà è di non togliersi la voglia di partecipare sui
problemi. Certo, le responsabilità derivano a voi, se siamo in
questa situazione noi riteniamo che la gestione non sia stata
quella che avremmo prospettato noi. Però vogliamo, da adesso in
avanti, perché da poco abbiamo lanciato questa disponibilità essere
presenti sui
dossier
. Certo la linea di demarcazione è
quella che diceva il collega Viérin stamattina, o c'è una presa di
coscienza che quello che è successo fino adesso non è conseguente a
una buona gestione, si sono sottovalutati tanti problemi, compresa
la crisi, perché la crisi non è arrivata, come dicevamo prima, nel
2012, nel 2013, ma si sapeva benissimo qual era la condizione del
gioco. Allora se c'è una presa di coscienza e la politica può
cambiare marcia e guardare al futuro, magari immaginando di fare
anche scelte radicali, lì all'interno, ci dev'essere però anche una
netta presa di distanza da quello che è successo fino adesso.
Leggiamo in questa nostra disponibilità questo tipo di attenzione
politica. Speriamo che anche voi sappiate leggerla e soprattutto
interpretare bene quello che c'è scritto lì sopra, che non può
nascondere il passato, ma apre una porta di lavoro diverso per il
futuro. Se ritenete, invece, di avere la forza di andare avanti con
il vostro
dossier
e di prendervi la responsabilità di
continuare ad affidare tutti questi soldi a chi fino ad ora non ha
dato a tutti noi, ancor prima che a chi lavora all'interno, la
sensazione di poterci portare fuori dal momento di crisi che
viviamo, e beh sarà poi una vostra scelta.
Concludo dicendo che la Casa da gioco, come è stato ricordato
bene, l'abbiamo detto nel comunicato di astensione dell'altro
giorno, è stata una risorsa che, però, non vuol dire che dalla
risorsa oggi c'è un credito da riscuotere, è stata una risorsa ed è
stata una risorsa per chi ci ha lavorato e per l'indotto tutto
intorno. Risorsa deve tornare a essere, soprattutto se si capisce
che quella è un'azienda dove la politica, una volta che avrà
rifatto le sue scelte, veramente dovrà allontanarsi per lasciarla
gestire. È la cosa più difficile, perché quando si ha un capitale
sociale come il nostro, che praticamente siamo i proprietari di
quest'azienda, dovremmo essere capaci di affidare, una volta
conclusa questa azione di salvataggio di questi ultimi mesi,
l'azienda a qualcuno di serio e credibile e di lasciarli fare tutto
quello che va fatto per rilanciarla e per metterla in condizioni di
superare definitivamente la crisi e di tornare a essere quella
risorsa che è stata, sicuramente immaginando che i fasti del
passato sono un qualche cosa che è cambiato per tutto il contesto
socio-economico valdostano, però da lì a diventare il problema che
è diventato ce ne passa e ce ne passa tanto.
Si dà atto che dalle ore 17,33 assume la Presidenza il
Vicepresidente Rosset.
Rosset (Presidente)
- Grazie collega Bertschy.
Siamo sempre in discussione generale, ci sono altri iscritti?
Nel frattempo porto a conoscenza che è stato consegnato quanto è
emerso dalla riunione dei Capigruppo, il programma della giornata
di domani. Riformulo la richiesta: se ci sono ancora interventi in
discussione generale. Non ci sono più interventi in discussione
generale? Possiamo chiudere la discussione? Ci sono richieste? Ha
chiesto la parola l'Assessore Perron, ne ha facoltà.
Perron (UV)
- Grazie Presidente.
L'ordine del giorno è particolarmente impegnativo, anche da un
punto di vista dei contenuti. Chiederei, per permettere una
valutazione dei contenuti da parte della maggioranza, di concederci
una sospensione di una quindicina di minuti. Grazie.
Presidente
- Come da richiesta, si sospendono i lavori
per 15 minuti.
Si dà atto che la seduta è sospesa dalle ore 17,40 alle ore
19,39 e che dalle ore 19,39 riassume la presidenza il Presidente
Marco Viérin.
Viérin M. (Presidente)
- Riprendiamo i lavori dopo la
sospensione. Nella sospensione è stato fatto un accordo tra le
forze politiche in merito all'ordine del giorno e quindi è stato
presentato un documento sostitutivo a quello che era stato
presentato all'inizio. Vi verrà adesso distribuito, se qualcuno
vuole già prendere la parola per illustrarlo...altrimenti faremmo
la procedura. Dopo la chiusura della discussione generale, c'è
qualcuno che vuol fare una replica? L'Assessore? Sì perché l'ordine
del giorno va votato sull'altro punto. Insomma, lo diamo per
presentato, adesso viene distribuito, quindi la discussione
generale è chiusa, perché l'ordine del giorno, ripeto, va votato
sul punto 33.02. Quindi se qualcuno intende fare la replica...la
parola all'Assessore Perron.
Perron (UV)
- Grazie Signor Presidente.
L'approccio che ho cercato di dare, che abbiamo cercato di dare,
anche nella presentazione di questa mattina, è un approccio che
ovviamente non ha mai negato le difficoltà e né tanto meno cercato
attenuanti né per me né per altri, di fronte a questa situazione di
difficoltà.
L'atto che ci troviamo a proporre al Consiglio regionale denota
peraltro una situazione nella quale ci troviamo, come proprietà,
obbligati in qualche modo a intervenire. Tenuto conto che di questo
clima positivo, sul quale tornerò, e che dal mio punto di vista
saluto con molto rispetto e con molta soddisfazione.
Vorrei soltanto dire alcune cose: dal nostro punto di vista si è
sempre operato, come proprietà, cercando di dare degli
input
alla dirigenza della Casa da gioco, affinché la gestione nel suo
complesso fosse una gestione efficace ed efficiente, senza
nasconderci e senza cercare scuse, riconoscendo che in questo
contesto storico esistono delle difficoltà congiunturali legate al
sistema, al momento storico e quindi in questa fase il Casino de la
Vallée, il Casino & Resort non si trovano chiamati fuori dal
contesto generale nel quale tutti gli operatori economici si
trovano a operare. Giorno dopo giorno leggiamo di aziende che
chiudono, oggi è annunciato l'inizio di una messa in integrazione
anche di dipendenti delle banche, questo a testimonianza di un
sistema economico che certamente, se non è fermo, rasenta perlomeno
la recessione.
Dal nostro punto di vista, quindi, cerchiamo di affrontare
questo tema con senso di responsabilità, con rinnovato impegno,
ribadendo e avendo a cuore la profonda importanza che la Casa da
gioco ha non soltanto per l'Amministrazione regionale, ma per la
Regione Valle d'Aosta nel suo complesso. Da questo punto di vista
abbiamo cercato di attivare tutti i canali possibili,
dall'attivazione dei Parlamentari per rimuovere certe norme
limitative nei confronti dei Casinò, che hanno cercato di dialogare
con tutti i Governi che si sono succeduti, abbiamo cercato di
operare con il territorio e in questo senso riconosco che in questa
fase c'è una difficoltà di dialogo della Casa da gioco con il
territorio, che bisogna cercare di superare. Non a caso nella
convocazione dell'assemblea mi ero detto disponibile, dal punto di
vista della proprietà, e avevo sottolineato l'esigenza che anche il
Casinò intraprendesse dei percorsi più aperti, orientati
maggiormente alla collaborazione con il territorio, riconoscendo
che il Casinò dev'essere visto - e così è - come risorsa per il
territorio circostante e non come un problema.
Da questo punto di vista penso che sia importante riconoscere
che esiste la volontà di intervenire da parte del socio azionista,
in modo robusto in questo contesto. Certo che da un punto di vista
dell'atteggiamento cerchiamo anche di vedere il bicchiere mezzo
pieno e non il bicchiere sempre mezzo vuoto, riconoscendo - non per
cercare degli alibi - che si vive in una situazione di difficoltà,
che certi interventi come quello dei mille euro hanno rappresentato
non il male assoluto, ma oggettivamente delle grandi difficoltà per
chi fa un'attività come quella della Casa da gioco, e non a caso in
questo frangente abbiamo cercato di attivare da una parte
Federgioco, ma dall'altra i Parlamentari, non soltanto della Valle
d'Aosta, ma anche di altre Regioni, per cercare di sensibilizzare i
vari governi, che su questa materia sono stati sordi, affinché
introducessero modificazioni in questo senso. Si è operato per
cercare dei canali nuovi di clientela, implementando i canali che
esistono e aprendosi a mercati stranieri.
Per quanto riguarda la clientela cinese, non è che il Casinò sta
dicendo che il rapporto che si sta perfezionando con Sun City è la
panacea di tutti i mali e risolverà tutto. E sono, collega, come
lei a conoscenza del fatto che va monitorato con attenzione
l'arrivo di clienti che hanno una certa potenzialità di gioco,
perché se da una parte rappresentano una risorsa, d'altro canto è
bene che questi siano accompagnati a una periodicità, affinché le
possibilità di vincita siano diluite in qualche modo dalla presenza
continua e costante. Questo perché? Il rapporto con questi partner
cinesi non è visto come la panacea di tutti i mali, è una
opportunità, di avere un
porteur
di grande livello, che
tratta dei clienti importanti nell'area del sud-est asiatico e che
in occasione di un perfezionamento di un accordo questi clienti,
quando transita in Europa, possono far visita alla Casa da gioco,
ma non soltanto, possano garantire una presenza all'interno della
Regione Autonoma Valle d'Aosta, usufruendo del turismo, portando
delle economie in tal senso. Ecco dove si sta operando, non
illudendosi che questo rappresenti la panacea di tutti i mali, ma
che accanto alla continua e costante ricerca di clientela italiana,
di recupero della clientela, che ha abbandonato il Casinò,
dell'apertura di canali nuovi, ci sia, perché no, un'attenzione
anche a dei canali di clientela nuovi e innovativi.
Nel momento in cui abbiamo chiesto e abbiamo proposto questo
atto, l'atto di ricapitalizzazione, sul quale tornerò, è ovvio che
abbiamo chiesto alla dirigenza degli impegni straordinari. Ora
questa mattina sono state dette molte cose su questa lettera, non
ci voglio tornare, perché ravviso in aula un impegno diverso e la
costituzione di questo gruppo di lavoro non potrà che andare nella
direzione di fortificare questo lavoro, a fronte di un intervento
straordinario e di un impegno straordinario chiesto all'azienda. E
il fatto di aver previsto delle genericità non è dovuto a una
disattenzione, è dovuto al fatto di concedere anche alla dirigenza
una certa libertà di azione nel contrattare certe misure e nel
cercare di portare, quindi, a compimento delle azioni che andassero
nella direzione di portare dei risultati. E si è chiesto degli
impegni precisi, una parte sotto il profilo organizzativo-economico
e dall'altra parte sotto il profilo commerciale e di
marketing
. Non è un libro dei sogni. È, credo, una serie di
impegni che l'azienda ha sottoscritto, che porta la firma dei suoi
dirigenti e che qui, da qui a poco tempo, nell'arco di due
esercizi, si sono impegnati a produrre. Credo che, quindi, se ci
sono dei risultati in tal senso, se ci sono degli impegni li
andiamo a valutare, se la
task force
che si immagina di
costituire potrà fortificare questo lavoro, andiamo a lavorare in
sinergia, ma credo che non serva a nulla presentare dei libri dei
sogni che sono magari dettagliati e poi di difficile realizzazione.
Questa lettera rappresenta certamente un impegno serio, noi
l'abbiamo visto in tal modo ed è in tal modo che abbiamo chiesto
all'azienda di manifestarci, attraverso delle firme, un impegno
supplementare.
Ci sarebbero molte cose da dire, vorrei soltanto dire che i
bilanci sono viziati da alcune voci che gravano pesantemente per
quanto riguarda le passività. Durante i lavori è stato - lo dico
per chiarezza - necessario demolire importanti parti della
struttura alberghiera che era stata acquisita. Cioè pagare questo
per demolire non era stato preventivato. Quindi sotto il profilo
del bilancio la demolizione ha comportato maggiori oneri
straordinari, per circa 20 milioni di euro. Questa è semplicemente
una lettura di ciò che è successo. Non ci sono valutazioni, è
andato bene, è andato male, molti colleghi han fatto delle
osservazioni circa i lavori di ristrutturazione, che in parte posso
anche condividere, ma non entro nel merito. Questa valorizzazione,
però, è strettamente connessa a tutta l'operazione e al costo
dell'Hotel Billia. Questo onere, quindi, che ho descritto
rappresenta all'incirca il 50 percento delle perdite, che sono
state accumulate finora e che hanno comportato le operazioni sul
capitale che abbiamo proposto. Anche qui, solo per precisione,
perché l'aumento di capitale? Perché serve per pagare gli
investimenti. La ricapitalizzazione o il rafforzamento finanziario
è necessario per rafforzare il patrimonio netto al fine di
rispettare un equilibrio finanziario e patrimoniale che deve
esistere all'interno della società. Questo secondo corretti
principi aziendali l'ammontare degli investimenti deve essere
finanziato necessariamente da capitale sociale e da finanziamenti a
lungo termine. La differenza qual è, quindi, che i 60 milioni di
cui oggi parliamo vanno a consolidare - vorrei che ci fosse
chiarezza su questo termine - i 97 milioni previsti per
l'investimento. Vanno, cioè, a pagare dei debiti, non sono soldi in
più, cambia la natura di questi soldi. Da prestito, quindi,
diventano capitale, che è un vantaggio nel senso che il capitale a
differenza del mutuo non genera interessi passivi. Non ci si è
indebitati, quindi, per la gestione corrente, si sono fatti dei
debiti per far fronte all'investimento. Questo semplicemente per
fare chiarezza: la Regione, quindi, pur se per il tramite di
Finaosta, non ha dato soldi, ha fatto dei prestiti, che Casinò si
era impegnata a restituire e che il finanziamento per altro è stato
fatto a prezzi assolutamente di mercato. Questo, quindi, mi
sembrava corretto precisarlo, per non fare della confusione, che a
volte si rischia di poter fare. Dal nostro punto di vista la
capitalizzazione o il rafforzamento finanziario penso sia un atto
di forte attenzione nei confronti di uno dei gioielli della
Regione, si è capitalizzato tante volte in passato per vari motivi,
non ripercorro tutte le vicende che come me conoscete. Penso che
dopo tanti decenni in cui il Casinò ha dato alla Regione, si possa
immaginare, andando nella direzione di avere un attento controllo
più forte di quello che c'è sulla gestione, in qualche modo di
restituire in questa fase importante quanto il Casinò ha dato
all'Amministrazione regionale.
La capitalizzazione, quindi, altro non è che un rafforzamento
finanziario e un alleggerimento di quelli che sono gli investimenti
che sono stati fatti e che sono di pertinenza della proprietà e che
noi abbiamo fatto fare all'azienda Casinò, che gestisce. Da questo
punto di vista vorrei riportare anche un clima di fiducia, ognuno
nel rispetto delle reciproche posizioni, e di serenità, nel senso
che questo atto, che portiamo con senso di responsabilità, avendo
verificato tutte le procedure, ha la firma ovviamente dei dirigenti
responsabili che legittimano la procedura, questo atto è stato
caldamente evidenziato anche dal collegio sindacale, che ha chiesto
di procedere in tal senso senza indugio, quindi da parte di un
organo anche terzo.
Detto questo, dal nostro punto di vista, mi felicito che ci
possa essere un impegno congiunto su questo tema, se c'è un impegno
congiunto a operare in tal senso affinché ci sia una condivisione
larga delle forze politiche presenti in Consiglio per monitorare la
Casa da gioco, per imprimere un incentivo più forte a migliorare la
gestione, in qualche modo a dare degli
input
che rispecchino
le diverse sensibilità politiche, me ne rallegro e prendo atto di
questa decisione condivisa all'interno di quest'aula da tutti i
Capigruppo del Consiglio regionale. Grazie.
Presidente
- Sempre in fase di replica...il Presidente
della Regione. La parola al Presidente della Regione.
Rollandin (UV
) - Sì, grazie Presidente.
Credo che l'Assessore ha già messo in evidenza alcuni aspetti.
Ho seguito con grande attenzione quello che è stato detto in aula
da tutti gli intervenuti. E, in particolare, vorrei riprendere due
aspetti, che tra l'altro sono poi gli aspetti che sono stati
evidenziati in questo ordine del giorno che è stato poi
condiviso.
Il discorso degli investimenti della gestione. Gli investimenti
fanno parte di quel piano strategico che era stato approvato in
quest'aula, che sono andato a rileggermi, per vedere che cosa
diceva, le singole tabelle, cosa c'era, cos'era previsto, quali
erano i tempi e in quel momento, tra l'altro, la cosa se voi la
rileggete adesso, come penso che qualcuno abbia fatto, credo che
sia significativo anche vedere le analisi che...parlo del 2009,
erano state fatte in particolare per quanto riguarda la struttura
alberghiera e per il gioco. Si diceva che l'investimento doveva
essere assolutamente fatto proprio perché c'era un discorso
potenzialmente molto elevato - quelle 5 stelle lusso e i 4 stelle
-, portando a dire che dal '99 al 2007 c'era stato un più 169 per
questi e più 67 per il 4 stelle.
Cosa voglio dire con questo: che c'era, parlo del 2009, già
settembre-ottobre, cioè a inizio della crisi, ancora una possibile
esplosione, tra virgolette, di esigenza di hotel di gran lusso, che
è ancora vero adesso, a dire il vero. Perché quelli che soffrono
sono quelli da una e due stelle, quelli quattro-cinque stelle sono
quelli...può confermare l'Assessore, che vanno meglio. Sotto questo
aspetto, quindi, si era fatta tutta una serie di considerazioni, su
cui non voglio tornare, ma che era alla base, allora, della
possibilità di fare quel rilancio di cui stiamo parlando adesso, a
opere ultimate. E questo parlo per gli investimenti. Perché oggi
parliamo di ricapitalizzazione. Se fate il confronto tra gli
investimenti che noi facciamo per le altre due grandi opere che
sono rimaste, su cui si sta ragionando, e cioè l'ospedale e
l'università, dove ci sono due società e non sono come la Casa da
gioco, ma che cos'hanno a differenza della Casa da gioco? Che
naturalmente non hanno un patrimonio. Non potevano, quindi, nemmeno
agire in partenza oltre un certo livello. Ora, le spese per
l'investimento sono predisposte dall'Amministrazione regionale
tramite Finaosta e vengono erogate a stati d'avanzamento
sull'avanzamento delle opere. Cioè, quello che a mio avviso è stato
impostato difficilmente come comunicazione, è che questi soldi sono
stati e sono per una ricapitalizzazione che va a coprire
l'investimento, parliamo dell'investimento, poi parlo della
gestione.
L'investimento che è stato di 97, noi facciamo una
ricapitalizzazione, cosa che invece non è passata, perché passa il
discorso "avete dato 60 milioni al Casinò, perché non lo potevate
dare per"...Questa è l'idea che passa. Non è così. Se fosse stata
un'azione normale, se non avesse avuto il patrimonio, perché la
capitalizzazione veramente l'abbiamo data anche trasferendo il
patrimonio, non dimentichiamo che abbiamo trasferito il patrimonio
alla Casa da gioco. Che abbiamo comprato...trasferito. Chiaramente
lì c'è già stata una svalutazione, cosa che ha compromesso anche
quelle che sono...perché quasi un terzo è stato svalutato, il
patrimonio che abbiamo appena acquistato a 60 ne vale meno di
40...e giustamente ci sono...con la ricapitalizzazione di cui
stiamo parlando c'è stato l'intervento che adesso, invece, ha
naturalmente valorizzato l'insieme. La faccio breve.
L'informazione che passa è che noi questi 60 milioni li diamo al
Casinò e non passa il discorso che è per la ricostruzione, la
revisione, la ristrutturazione globale del Billia e degli hotel.
Questa, purtroppo, è una cosa che non passa. Poi, e arrivo alla
gestione, tant'è che nella...passiamo anche la gestione. Nella
gestione ci sono tutte le criticità che abbiamo detto e allora lì è
giusto che facciamo l'approfondimento e infatti abbiamo detto che
siamo d'accordo di verificare i singoli punti che non sono
esaustivi, quindi ci sono tutte le possibilità per vedere se e come
migliorare tutto quello che è collegabile con l'attività che
sicuramente noi ci auguriamo possa riprendere al più presto.
Queste sono le due sottolineature, non entro nel merito del
resto, però per distinguere le azioni forti che si vanno a fare,
perché questi sono gli aspetti che devono essere in qualche modo
capiti e su cui abbiamo discusso, sono state portate tutta una
serie di osservazioni. Certo, vogliamo solo sottolineare che
indubbiamente non è un momento in cui gli altri Casinò vanno bene,
non è che questo ci consoli, ma voglio solo dire che quegli altri a
livello nazionale non li voglio nemmeno prendere in considerazione,
perché uno è in vendita, l'altro sappiamo come va, noi con questo
non è che ci consoli, né fa dire "va beh, allora se è così". No,
tutt'altro. Stiamo facendo questa operazione verità, andiamo a
vedere se riusciamo a dare insieme degli spunti, degli indirizzi
che in qualche modo vadano a privilegiare gli aspetti di
investimento, gli aspetti positivi, per cercare di migliorare la
redditività di questa azienda, che come abbiamo detto dà lavoro a
tante famiglie, e che rispetto a solo qualche hanno fa sono
diminuite di qualche duecento unità, e hanno bisogno di vedere un
futuro, anche nei rapporti con gli accordi coi sindacati, questo
rapporto credo che vada a favorire anche la comprensione reciproca
delle aspettative, con le proposte che di volta in volta vengono
date. Con questo spirito, quindi, credo che noi possiamo, come
abbiamo detto, condividere la mozione, la risoluzione che è stata
fatta e lavorare in tal senso per cercare di rilanciare la Casa da
gioco. Grazie.
Presidente
- Grazie Presidente.
Con questo passaggio abbiamo chiuso la discussione generale e le
repliche. Dobbiamo solo prendere atto del punto 33.01, cioè la
relazione annuale e poi passiamo alla discussione dell'ordine del
giorno e successivamente del secondo atto.
