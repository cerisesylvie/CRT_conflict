Classificazione
ELEZIONI


Resoconto integrale del dibattito dell'aula
Oggetto del Consiglio n. 2476 del 20 febbraio 2002 - Resoconto
OGGETTO N. 2476/XI Invito al Governo a rivedere il disegno di
legge concernente il sistema di elezione degli organi regionali in
attuazione dell’articolo 122 della Costituzione.
(Approvazione di mozione)
Mozione Preso atto che l’articolo 122, primo
comma della Costituzione stabilisce che "Il sistema di elezione e i
casi di ineleggibilità e di incompatibilità del Presidente e degli
altri componenti della Giunta regionale nonché dei consiglieri
regionali sono disciplinati con legge della Regione nei limiti dei
principi fondamentali stabiliti con legge della Repubblica, che
stabilisce anche la durata degli organi elettivi";
Visto il disegno di legge governativo (approvato dal Consiglio
dei ministri di venerdì 25 gennaio 2002) contenente la definizione
dei "principi fondamentali" riguardanti il sistema di elezione
degli organi regionali, in attuazione del citato articolo 122;
Constatata con rammarico l’assenza di
consultazione e di coinvolgimento delle Assemblee regionali nella
predisposizione di un testo che condiziona pesantemente scelte
ricadenti nella autonomia statutaria che le Assemblee stanno
esercitando nella revisione degli Statuti; e rilevato anzi che di
tale disegno di legge non è neppure stata data informazione
ufficiale ai Consigli delle Regioni e delle Province autonome;
Visto l’articolo 4 del citato disegno di legge
che così recita:
Articolo 4 - (Disposizioni di principio, in attuazione
dell’articolo 122, primo comma, della Costituzione,
in materia di sistema di elezione).
Le Regioni disciplinano con legge il sistema di elezione del
Presidente della Giunta regionale nonché dei consiglieri regionali
e, eventualmente, di altri componenti della Giunta regionale, nei
limiti dei seguenti principi fondamentali:
a) individuazione di un sistema elettorale che agevoli la
formazione di stabili maggioranze nel Consiglio regionale e
assicuri la rappresentanza delle minoranze;
b) contestualità dell’elezione del Presidente
della Giunta regionale con il rinnovo del Consiglio regionale;
c) divieto di mandato imperativo.
Rilevato che la prima parte dell’articolo eleva a
principio generale e inderogabile, e non già a mera scelta
eventuale, l’elezione diretta del Presidente della
Regione;
Rilevato inoltre che la lettera b), prevedendo come obbligatoria
la contestualità della elezione del Presidente col rinnovo del
Consiglio, ribadisce la linea dell’elezione diretta,
unica elezione che possa essere contestuale al rinnovo del
Consiglio;
Considerato altresì che il carattere vincolante di una elezione
diretta e contestuale all’elezione del Consiglio si
traduce implicitamente nel conferimento di un potere di
scioglimento dell’assemblea da parte del Presidente
della Regione, oltre che nello scioglimento della stessa ogni qual
volta il Presidente della Regione cessi dalla propria carica;
Ritenuto che tali norme condizionino indebitamente le scelte
statutarie in materia di forma di governo regionale, e quindi
costituiscano una palese violazione della disposizione contenuta al
primo comma dell’articolo 123 della Costituzione,
che indica nello Statuto regionale l’unica fonte
competente a disporre sulla forma di governo regionale; e una
violazione dell’articolo 117 della Costituzione,
andando a regolare con legge statale ordinaria una materia (la
forma di governo regionale) sulla quale alla legislazione statale
non è attribuita alcuna competenza;
Richiamato l’articolo 2, comma 1, lettera c)
della Legge costituzionale 31 gennaio 2001, n. 2, con la quale è
stata attribuita alla Regione autonoma Valle d’Aosta
piena competenza nella determinazione della forma di governo e
nelle modalità di elezione del Consiglio della Valle e del Governo
regionale;
Il Consiglio regionale
Invita
il Governo a rivedere le proprie determinazioni in ordine a
quanto sopra, restituendo pienezza alla potestà statutaria delle
Regioni in materia di forma di governo;
Invita inoltre
tutte le forze politiche rappresentate in Parlamento ad
adoperarsi affinché vengano eliminati dal citato disegno di legge
gli aspetti di chiara incostituzionalità procedendo ad un
approfondito dibattito con i rappresentanti delle Regioni
sull’intera materia;
Impegna
il Presidente della Giunta, il Presidente del Consiglio
regionale ed i Parlamentari valdostani a manifestare nelle sedi
competenti questa posizione per ottenere la necessaria
modificazione del disegno di legge in questione.
F.to: Cottino - Louvin - Viérin D. - Fiou - Perrin - Agnesod -
Bionaz - Borre - Charles Teresa - Rini - Ferraris - Aloisi - Nicco
- Vicquéry - Pastoret - Praduroux - Cerise - Vallet - Lavoyer - La
Torre - Cuc - Martin - Piccolo - Marguerettaz - Perron - Ottoz -
Lanièce - Viérin M. - Comé
Si dà atto che, dalle ore 18,00, presiede il Vicepresidente
Lattanzi.
Presidente
La parola al Presidente del Consiglio,
Louvin.
Louvin (UV)
Je reprends mes rangs au sein du Conseil, afin
d’exprimer au nom de tous les collègues qui ont
souscrit cette motion, le sens politique de
l’initiative, bien conscient que sur ce thème des
sensibilités différentes peuvent se dégager à
l’intérieur de chaque Conseil et
qu’il n’est donc pas le Président du
Conseil qui parle, mais le Conseiller qui, en syntonie avec les
collègues de la majorité, a estimé utile porter à
l’attention de l’Assemblée une
question qui nous paraît capitale, sur laquelle il nous paraît
utile de fixer un point de clarté de la part du Conseil de la
Vallée.
Je tâcherai de ne pas trop être long dans
l’illustration; vous me permettrez, cependant, de
rappeler que nous vivons une saison de réformes particulièrement
intense et aux rythmes accélérés, et si des points fermes ont été
établis par deux lois constitutionnelles importantes, à savoir la
loi constitutionnelle n° 2/2001 - en ce qui est du Statut spécial
de la Vallée d’Aoste - et la loi constitutionnelle
n° 3/2001 - en ce qui est de la modification du titre V de la
Constitution - une série importante d’actes
législatifs sont actuellement élaborés et discutés, afin de donner
application à ce cadre constitutionnel. Tout le monde sait
qu’un vaste document concernant
l’application du titre V de la Constitution est en
train d’être discuté.
A l’intérieur de ce vaste dessein, un projet de
loi a été établi à l’initiative du Gouvernement,
concernant tout spécifiquement un aspect du système régional, à
savoir celui concernant le système d’élection et les
conditions d’inéligibilité et
d’incompatibilité du Président de la Région, des
membres du Gouvernement et des Conseillers régionaux, qui, comme
vous le savez, d’après le nouveau texte de
l’article 122, est actuellement du ressort de la
Région - nous parlons des régions ordinaires, telle est la
discipline générale, prévue par la Constitution - par une loi qui
doit être établie dans les limites des principes fondamentaux
établis par loi de la République.
C’est à la préparation de cette loi que le
Gouvernement Berlusconi s’est attelé dans ces
derniers mois, en élaborant un texte sur lequel il a établi une
confrontation avec la Conférence des Présidents de région, une
conférence qui a exprimé à ce sujet un avis négatif, à moins que
l’on ne rectifie ce document concernant un certain
nombre de points.
Parmi les points que la Conférence des Présidents de région a
indiqués comme points à rectifier pour manifester son avis
favorable, ne figurait pas un aspect qui nous a paru être de la
plus haute importance et par rapport auquel les Assemblées
législatives italiennes, dans leur ensemble, entendent manifester
un profond désaccord; un désaccord qui s’est
manifesté avant même l’adoption de ce projet de loi,
par une lettre que j’ai adressée personnellement, au
nom des 22 Assemblées législatives italiennes, qui faisait état de
notre déception du fait de ne pas avoir été globalement consultés
dans une matière où il est important d’assumer et de
mesurer les orientations des Assemblées, mais surtout parce que
nous estimons que certains aspects
d’inconstitutionnalité figurent dans ce projet de
loi.
Un en particulier, et c’est celui autour duquel
est articulé le document qui est soumis à votre attention, concerne
la question de l’élection "contestuale",
c’est-à-dire à tenir au même moment du Président de
la Région et de celui du Conseil. Nous avons attiré
l’attention du Gouvernement sur cet aspect, parce
que nous estimons qu’en établissant ce principe de
contextualité des élections, le Parlement national poserait une
pierre angulaire en matière non pas d’élection, mais
de forme de gouvernement.
En établissant comme principe fondamental de la législation pour
toutes les régions ordinaires ce principe - et je dirai tout à
l’heure un mot en ce qui concerne
l’aspect des régions spéciales - l’on
fixerait législativement comme étant obligatoire pour toutes les
régions la situation de "simul stabunt simul cadent":
l’élection du Président de la Région et du Conseil
doit avoir lieu en même temps et si l’un des deux -
mais le cas de toute évidence concerne prioritairement la personne
du Président de la Région - si celui-ci pour
n’importe quelle raison cesse ses fonctions, arrête
d’exercer son mandat de Président, automatiquement
l’Assemblée est dissoute; ce qui, par ailleurs et
sous certaines perspectives, revient aussi à attribuer un pouvoir
de dissolution de l’Assemblée au chef même de
l’Exécutif.
Dans cette situation nous avons examiné avec attention le projet
de loi, qui contient d’ailleurs
d’autres aspects concernant les incompatibilités,
les inéligibilités, la durée des conseils régionaux, le système
électoral, et un aspect ultérieur sur lequel la doctrine discute
beaucoup, qui est celui de l’établissement des
conditions de "incandidabilità".
Des arguments, tous, sur lesquels il nous paraissait utile
d’ouvrir une discussion. Nous estimons, par rapport
à cette situation, qu’il y a encore quelque chose à
ajouter pour ce qui est de notre propre région; à cet égard notre
point de vue est très clair et net et nous souhaiterions même le
préciser ultérieurement par une rectification, ou plutôt par une
amélioration du dernier alinéa des prémisses de cette motion. Nous
estimons que la forme de gouvernement et les modalités
d’élection du Conseil de la Vallée et du
Gouvernement régional reviennent, sur la base de
l’article 15 de notre Statut, entièrement au Conseil
régional, et que ce principe d’ordre général
n’affecte pas notre propre compétence.
Cette non-affectation n’est cependant pas
totalement claire aux jeux de tout le monde et il ne nous paraît
pas inutile de la réaffirmer et, le cas échéant, de vérifier
s’il y a la possibilité d’en avoir
une confirmation au moment, à la fois, des auditions qui auront
lieu dans les mois prochains au sujet de ce projet de loi, ou même
dans le contexte du projet de loi quand il sera examiné et adopté
par le Parlement.
Notre souhait est qu’il y ait donc en ce moment,
de la part de l’Assemblée, une position de principe:
non pas une position de principe concernant les systèmes
électoraux, non pas une position de principe concernant la forme de
gouvernement: ces thèmes font l’objet
d’un débat politique beaucoup plus large et qui sera
ouvert à un moment donné et dans les endroits compétents, dans les
commissions compétentes. Ce qui nous appartient, ce que nous
proposons à l’Assemblée de décider
aujourd’hui, c’est la position de
principe concernant le fait que la compétence statutaire des
régions ordinaires ne soit pas en ce moment dépassée et biaisée par
une intervention législative centrale.
Que ces régions ordinaires maintiennent donc toutes leurs
compétences à décider de leur propre forme de gouvernement, et ceci
dans l’esprit même de la Constitution, qui a voulu
que l’article 122, qui établissait dans le temps que
la forme de gouvernement, l’élection et les
conditions d’inéligibilité et
d’incompatibilité soient établies par loi de
l’Etat, et qui a voulu transférer aux régions la
compétence par la modification de l’article 122, que
ce transfert ne soit donc pas biaisé, et qu’il
puisse s’exercer dans le cadre des compétences
statutaires des régions dans toute leur plénitude.
Je pense qu’il est parallèlement utile de dire,
d’une façon très claire, que nous estimons que cette
matière est dans la chasse gardée de ce Conseil,
qu’elle ne doit pas, par ambiguïté, par
interprétation analogique ou par extension, être considérée comme
une matière sur laquelle d’autres ont posé des
jalons ou des principes qui se rétorqueraient sur notre décision au
moment où elle serait assumée.
Je pense qu’il est là tout simplement le sens de
cette initiative, une initiative qui trouvera, j’en
suis persuadé, un large écho dans les autres régions qui discutent
en ce même moment des documents pareils à celui-ci; un document par
rapport auquel - et je termine par cette précision - nous avons
considéré utile apporter deux modifications; de
l’une j’ai déjà fait état et elle
concerne le dernier alinéa des prémisses, l’autre
revient essentiellement à un aspect de forme et de respect pour les
rôles et les relations réciproques.
L’engagement que ce Conseil prendrait, en
adoptant cette motion, serait un engagement par rapport à ses
propres organes, au Président de la Région et au Président du
Conseil en ce qui concerne leurs mêmes fonctions, mais se
manifesterait, comme cela se doit, en bonne et due forme, comme
invitation aux Parlementaires valdôtains à manifester et à ?uvrer
au soutien de cette même orientation dans les instances qui leur
sont propres.
Voilà, mes chers collègues, en quoi consiste cette initiative de
motion, à laquelle j’ai considéré utile, en tant que
membre de cette Assemblée, porter ma propre adhésion, personnelle
et convaincue; mais elle porte la signature de tous les collègues
de la majorité et elle est, bien sûr, ouverte à
l’adhésion que nous attendons de la part des
collègues, qui voudront bien rejoindre notre même position en la
matière.
Presidente
Il dibattito generale è aperto.
La parola al Consigliere Curtaz.
Curtaz (PVA-cU)
Colleghi, voglio fare un intervento,
piuttosto modesto, su questa mozione, che vuole essere uno stimolo
a dei chiarimenti, perché da una prima lettura la mozione mi è
sembrata - lo dico con umiltà - un po' pasticciata. Adesso vedo che
il Presidente Louvin ha corretto un po' il tiro, ha presentato
degli emendamenti che ho letto frettolosamente. Perché un po'
pasticciata?
Perché dal tenore della mozione sembrerebbe, ad una prima
lettura, che questa proposta di legge governativa interessi non
solo le regioni a statuto ordinario, ma anche le regioni a statuto
speciale e, per quanto ci riguarda, la Valle
d’Aosta. Cosa che, a mio sommesso avviso, non è
così, perché noi abbiamo una norma costituzionale che prevede certe
procedure per la definizione della forma di governo.
Io poi chiederò, e avremo occasione di dibatterne nei prossimi
mesi, che la Regione eserciti questo potere perché finora
c’è stato su questo punto un silenzio poco dignitoso
delle forze politiche locali; ma questo è un altro discorso. Dal
punto di vista giuridico-costituzionale mi sembra che questa
proposta governativa non abbia alcun modo di intaccare le
competenze statutarie della Regione, che sono per certi versi
protette, sono in quella "riserva di caccia" che il Presidente
Louvin definiva "inviolabile", se non una riforma costituzionale ad
hoc per il nostro Statuto e non per una normativa di carattere
generale.
Quindi, leggendo questa mozione, non capivo - dico la verità -
adesso mi è un po' più chiaro, ma non chiarissimo, se questa
mozione fosse un documento di solidarietà alle regioni a statuto
ordinario, e allora chiariamolo un po' meglio. Mi sta bene: ogni
regione ha diritto di scegliere la propria forma di governo, mi
sembra un principio fondamentale e, per quanto mi riguarda,
condivisibile. Oppure la mia interpretazione è totalmente infondata
- però bisogna che qualcuno me lo spieghi perché vuol dire che
finora ho capito poco di queste cose, e può darsi che sia vero - e
allora questa riforma incide sul nostro Statuto speciale ed è il
Consiglio che vuole fare una mozione a difesa delle proprie
prerogative. Queste sono le due scelte.
A me sembra che dalle premesse e dal deliberato questa cosa non
sia chiarissima. Mi pare che un po' venga chiarito dagli
emendamenti, soprattutto per quanto riguarda la competenza
statutaria che ci appartiene su questo punto, e quindi questa zona
d’ombra viene in parte chiarita, ma con una qualche
difficoltà. Detto questo, prendo ancora due minuti per esprimere
qual è la mia posizione su questo tema.
Personalmente sono d’accordo che il Presidente
della Regione venga eletto direttamente dal popolo, per una
questione di chiarezza, di democrazia, di obbligo delle forze
politiche di dichiarare prima - e non dopo - con chi si alleeranno,
per tutti i motivi che per chi si occupa di questioni
politico-istituzionali sono facili da elencare. Ritengo però che
questo potere, attribuito dalla Regione, debba essere dalla Regione
esercitato, non solo perché è una prerogativa di autonomia del
nostro Statuto e che, come tale, va esercitata, ma perché ritengo
sia giusto che il Consiglio regionale si prenda la responsabilità
di decidere su queste cose.
Se c’è una cosa che personalmente odio sono i
piagnistei nei confronti dell’esterno: che sia Roma,
Parigi o Bruxelles, additando i cattivi che prendono le decisioni
per noi. No, in questo caso non c’è nessun cattivo,
noi abbiamo delle competenze e siamo noi a doverci misurare e a
prendere la responsabilità politica nei confronti degli elettori di
decidere qual è la forma di governo. Questa è la mia posizione,
perlomeno.
Per finire, quindi, se il voto su questa mozione significa un
voto di solidarietà alle altre regioni, può essere un voto
favorevole; peraltro sono consapevole - e il Presidente Louvin lo
sa - di quanto sia importante che in questa fase attuativa delle
modifiche costituzionali ci sia un coinvolgimento delle regioni, e
aggiungo, non solo delle regioni rappresentante dai Presidenti
delle giunte, ma anche delle assemblee, anche perché le assemblee
legislative, e quindi noi, siamo i corrispondenti regionali dei
legislatori nazionali; mi sembra corretto che siano sentiti i
rappresentanti delle assemblee per riforme di questo tipo, che
riguardano la legislazione costituzionale regionale.
Questo tipo di proposta mi trova quindi consenziente. Gradirei
però, per superare queste difficoltà, che ci siano quei chiarimenti
che possono scaturire dalla discussione, l’impegno
politico, una diversa formulazione, in modo che questa mozione sia
più chiara e risponda a quelle zone d’ombra che
individuo e sulle quali andrebbe fatta luce.
Presidente
La parola al Consigliere Tibaldi.
Tibaldi (FI)
A leggere il documento che sorregge questa
mozione si ha una prima impressione di importanza, perché comunque
è scritto su due pagine, è articolato nella sua premessa, è
altrettanto articolato nella parte impegnativa e reca la firma di
ventinove consiglieri che sono i rappresentanti della
maggioranza.
È stato illustrato in sede di relazione da un attento giurista e
osservatore delle evoluzioni del mondo costituzionale, ovvero il
Presidente Louvin. La nostra umile impressione è che si stia
facendo tanto rumore per nulla. Questa nostra "umile impressione" è
suffragata dal fatto che lo stesso disegno di legge governativo,
che è stato adottato il 25 gennaio scorso, e illustrato in quella
sede con tanto di relazione allegata, sgombra il campo da certi
equivoci ed abbagli che oggi sembrano essere stati manifestati.
Innanzitutto questo disegno di legge - e lo dice molto bene il
titolo - tratta di disposizioni di attuazione
dell’articolo 122, primo comma, della Costituzione,
ovvero si dà applicazione concreta a quell’articolo
della Costituzione che è stato sostituito con legge costituzionale
il 22 novembre 1999, e che prevede che il sistema di elezione, i
casi di ineleggibilità e di incompatibilità del Presidente della
Regione, nonché dei Consiglieri regionali, siano disciplinati con
legge della Regione, nei limiti dei principi fondamentali stabiliti
con legge della Repubblica, a differenza di prima dove tali casi
erano stabiliti dalla legge della Repubblica.
È l’applicazione di una riforma fatta da un
Governo di Centro-Sinistra, appoggiato e sostenuto comunque e
sempre dai due Parlamentari valdostani allora in carica, fra
l’altro un Governo di Centro-Sinistra che ha avuto
una rappresentanza autorevole di un valdostano al suo interno con
delega agli affari regionali. È una riforma voluta da un Governo di
Centro-Sinistra, la cui applicazione sarà in questo caso realizzata
da un Governo di Centro-Destra, che è stato estremamente rispettoso
delle autonomie statutarie perché la competenza legislativa
regionale è tutelata; e si badi bene che si parla di competenza
legislativa di regioni a statuto ordinario, non si parla di
competenza legislativa di regioni a statuto speciale, fra le quali
la Valle d’Aosta! Anzi, si dice chiaramente che il
disegno di legge intende individuare principi e non disposizioni
immediatamente cogenti. Quindi i principi che sono enunciati
nell’articolo 4, che viene riportato anche nella
premessa della mozione, sono principi che lasciano un notevole
margine di discrezionalità alle regioni, che dovranno poi
legiferare.
Sappiamo che c’è una certa eterogeneità di norme
elettorali tra le regioni italiane. Questa eterogeneità deve essere
conservata nei limiti di alcuni principi, che riguardano
l'ineleggibilità, l'incandidabilità,
l’incompatibilità e poi la forma di governo, la
contestualità del momento elettorale e la durata della legislatura.
Per queste ragioni, ripeto, intendiamo sottolineare, in punta di
piedi, al Presidente Louvin in qualità di relatore di questa
mozione, che forse qui il terreno di scontro è stato cercato nel
momento e nel posto sbagliato.
Fra l’altro, nell’adottare questo
disegno di legge è stato recepito, e lo si evince anche questo
dalla stessa relazione, il parere della Conferenza Stato-Regioni,
all’interno della quale abbiamo dei rappresentanti.
Sarebbe interessante sapere questi rappresentanti cosa hanno
espresso e votato, se erano presenti?
(interruzione del Presidente del Consiglio, fuori
microfono)
? evidentemente mi è sfuggito questo passaggio. A nostro avviso,
comunque, quelle che sono delle formulazioni, dei principi che qui
vengono enunciati, non vanno a toccare l’autonomia
statutaria che, come è stato ribadito
nell’emendamento presentato adesso, in aula, dallo
stesso Presidente e da altri firmatari, richiama una legge
costituzionale, una modifica statutaria che è intervenuta nel
2001.
Modifica statutaria effettuata da una maggioranza parlamentare
di Centro-Sinistra che ha cambiato, d’imperio, la
nostra carta dell'autonomia speciale.
I principi contenuti invece in questo ddl non sono influenti su
quella che è la nostra impalcatura statutaria, e quindi la nostra
potestà elettorale e regionale, ma vanno semplicemente a delimitare
una cornice molto elastica che riguarderà la potestà normativa
delle regioni a statuto ordinario.
C’è da dire poi che questi principi sono comunque
anche condivisibili, perché ridanno fiato e soprattutto energia a
quella che è sempre stata decantata da tutti come la "sovranità
popolare", che ha il diritto di conoscere anticipatamente le scelte
dei partiti o delle coalizioni per quanto riguarda la figura del
presidente di una regione e, di conseguenza, danno la possibilità
agli elettori di scegliere senza ambiguità e senza sorprese colui
che li governerà per il quinquennio della legislatura.
C’è da dire che la sovranità popolare è anche
rafforzata dal fatto che si crea un forte rapporto fiduciario e,
qualora questo venga meno, si torna al voto.
Questi principi non ci dispiacciono assolutamente: essi hanno
già ispirato la modalità di elezione in altre regioni e sarebbe
opportuno che anche la Valle d’Aosta, che quanto
prima dovrà occuparsi di questo importante tema, cercasse di
recepire quelle innovazioni giuridiche e culturali che sono state
sperimentate con successo altrove.
Il nostro punto di vista è quello che ho ora enunciato; pertanto
gradiremmo avere qualche chiarimento in più dallo stesso relatore
in merito a questa mozione che, a nostro avviso, così come è stata
presentata, è assolutamente ininfluente.
Presidente
La parola al Consigliere Nicco.
Nicco (GV-DS-PSE)
Vorrei intanto cogliere questa occasione
per qualche breve considerazione che va un po' al di là del tema
specifico, qualche considerazione sul quadro generale in cui si
inserisce anche questo disegno di legge concernente "Disposizione
di attuazione dell’articolo 122", e quadro a cui ha
fatto riferimento anche il Presidente Louvin nella sua relazione
introduttiva.
Penso che non possiamo non constatare il singolare procedere del
processo di riforma delle istituzioni, di cui questo disegno di
legge è uno spezzone. Noi abbiamo più volte espresso in
quest’aula valutazioni anche fortemente e
giustamente critiche sulle iniziative assunte dal Centro-Sinistra
nel corso della XIII legislatura del Parlamento italiano. Abbiamo
parlato di mancanza di organicità, di contraddittorietà, di
timidezza di quelle proposte di riforma. Oggi, ci troviamo ad
esaminare una prima serie di iniziative del Centro-Destra, fra cui
questo disegno di legge. È un Centro-Destra che in questi anni si è
fatto paladino, giustamente, di iniziative forti di trasformazione
istituzionale. Oggi, Ministro per le riforme istituzionali è
l’esponente più autorevole della Lega, Umberto
Bossi.
Voglio allora ricordare che nel 1993 - qualcuno se lo ricorderà
- circolava una cosiddetta "Costituzione di Assago", il cui Titolo
I recitava:
"L’Unione italiana è una libera
associazione della Repubblica padana, della Repubblica
dell’Etruria e della Repubblica del Sud".
Nel
1995, poi, i senatori leghisti presentarono al Parlamento italiano
un corposo malloppo, un ponderoso disegno di legge costituzionale
in 123 articoli, che recava "Revisione della Costituzione in senso
federale", in cui si stabiliva che l’Italia era
costituita da nove stati, ognuno dei quali aveva una sua
Costituzione, un suo Parlamento, con una corte costituzionale
federale, nominata per un terzo dagli stati, e così via.
C’era stata anche un’altra
proposta di legge costituzionale del 1999 recante:
"Referendum
costituente per l'istituzione del Parlamento della Padania".
Ma
non era solo la Lega. Anche altri autorevolissimi esponenti del
Centro-Destra si erano cimentati in materia.
Gianfranco Fini, ora vicepremier, proponeva un'assemblea
costituente nel momento in cui io avevo richiamato questo elemento
in una mia relazione, il Vicepresidente Lattanzi mi aveva ricordato
giustamente che la primogenitura di quella proposta era in realtà
non di Gianfranco Fini, ma del Presidente del Consiglio Berlusconi,
"il primo che indicò l’unica strada percorribile
per la riforma dello Stato in senso federale, per il federalismo
vero, e non il falso decentramento che ha messo in piedi la
Sinistra; un Parlamento costituente".
Tremonti, dal canto suo, nel 1998 scriveva un bel saggio in cui
diceva:
"Nel prossimo secolo la questione federale è dunque la
questione politica, universale e fondamentale".
Poi sostanziava
dicendo che allo Stato dovevano rimanere cinque competenze (e noi
su questo concordiamo): politica estera, difesa, moneta, giustizia
federale, standard minimi di stato sociale.
L’attuazione del "122" non era proprio prevista in
tutte queste cose!
Anche la trasformazione del Senato in una "Camera delle regioni"
pareva cosa fatta, era lì! Autorevoli esponenti di Forza Italia,
fra i quali credo anche l’attuale Capogruppo
Schifani, avevano presentato un emendamento alle proposte del
Centro-Sinistra, in cui si legge:
"È istituita la Camera delle
Regioni, composta da 200 membri, che rappresentano le
Regioni".
Di fronte ad uno scenario di questo genere, eravamo un po' tutti
in trepida attesa per vedere cosa concretamente questo Governo di
Centro-Destra avrebbe messo in campo. E invece cosa partorisce il
Ministro Bossi dopo mesi di travaglio, con qualche convulsione
anche? Partorisce questo foglietto, una decina, forse dodici righe
che egli definisce "Disegno di legge costituzionale relativo
all’articolo 117 della Costituzione"!
Ora, io sono uno che ha sempre molto apprezzato la sinteticità,
ma qui forse si è un tantino ecceduto: dai 123 articoli della
citata proposta leghista di revisione della Costituzione, qui siamo
arrivati ad un articolo unico in due commi, e allora non so se
siamo più nel patetico o nel ridicolo! Esprimo pertanto pieno
apprezzamento per la posizione assunta dal Presidente Viérin nella
recente discussione sul "disegno di legge Bossi" in sede di
conferenza unificata.
Nel complesso, mi pare che siamo in una situazione - per quanto
concerne le riforme - quanto mai confusa, ingarbugliata, in cui
abbiamo assistito ad epiche discussioni sulla cabina di regia e ad
un titanico scontro per sapere a chi doveva spettare
l’onore di sedere nella cosiddetta "Bicameralina".
Francamente credo che siano discussioni e scontri di cui i
cittadini avrebbero volentieri fatto a meno!
È stato intanto predisposto dal Ministro La Loggia - lo
ricordava prima il Presidente Louvin - il disegno di legge recante
"Disposizioni per l’adeguamento
dell’ordinamento della Repubblica alla legge
costituzionale 18 ottobre 2001, n. 3" in cui c’è,
fra l’altro, un articolo un po' singolare sulla:
"Ricollocazione di funzioni già esercitate dal Commissario del
Governo".
Un noto organo di stampa così ha commentato, forse un
po' brutalmente:
"Torna il Commissario di Governo - Cancellato
dalla Costituzione con la riforma del Titolo V, approvata
l’anno scorso, torna in scena di fatto la figura del
Commissario di Governo con importanti compiti di sorveglianza sulle
Regioni".
Mi auguro che questa sia stata un'interpretazione
impropria, che non sia così, però qualche dubbio rimane!
Ciò che invece più mi preoccupa è che questo disegno di legge,
in alcune parti, ci concerne direttamente, in particolare
l’articolo 9, relativo all’articolo
10 della legge che ha modificato il Titolo V della parte seconda
della Costituzione, in cui si dice:
"In attesa delle modifiche
statutarie, le commissioni paritetiche previste dagli statuti delle
Regioni a statuto speciale?"
, eccetera,
"? individuano le
ulteriori materie spettanti alla competenza legislativa di tali
Regioni".
Questa è una questione sulla quale credo dovremo seriamente
riflettere. Non abbiamo dubbi che la grande riforma del
Centro-Destra, dopo tutto quello che è stato detto, arriverà, non
potrà non arrivare! Lo annunciava, ancora oggi, il Ministro La
Loggia su "Il Sole 24Ore":
"Diciotto mesi per il nuovo
federalismo",
e quindi siamo in attesa ma, intanto, i
provvedimenti di cui dobbiamo occuparci sono altri, e fra quegli
altri c’è per l’appunto questo che
riguarda le "Disposizioni di attuazione
dell’articolo 122, primo comma, della
Costituzione".
In merito, non avendo particolari competenze giuridiche - e,
meno che mai, la pretesa di ergermi a costituzionalista, essendo
tutt’altra la mia formazione - mi limito ad
esprimere un molto personale e sommesso parere, che collima con
quello che in parte è già stato espresso da altri colleghi, e cioè
che il disegno di legge in questione non riguardi affatto la
situazione della Valle d’Aosta, ma solo quella delle
Regioni cosiddette "ordinarie", tant’è che nella
relazione di accompagnamento di quel disegno di legge si fa
espresso riferimento alla legge costituzionale 22 novembre 1991, n.
1, che riguarda appunto le Regioni a statuto ordinario.
Questa relazione di accompagnamento incomincia così:
"L’articolo 122 della Costituzione, come
sostituita dalla legge costituzionale 22 novembre 1991, n. 1,
prevede, al primo comma, che il sistema di elezione ed i casi di
ineleggibilità e di incompatibilità del Presidente della Giunta
nonché dei Consiglieri, siano disciplinati con legge della Regione,
nei limiti dei principi fondamentali stabiliti con legge della
Repubblica".
Per quanto ci concerne il riferimento è un altro, è
evidentemente un altro. Il riferimento nostro è la legge
costituzionale 31 gennaio 2001, n. 2, che abbiamo richiamato nella
mozione, nel cui articolo 2, comma 1, lett. c), si stabiliscono i
limiti entro i quali ci spetta legiferare e cioè:
"in armonia
con la Costituzione e i principi dell’Ordinamento
giuridico della Repubblica, e con l’osservanza di
quanto disposto dal presente Titolo".
Non vi è alcun cenno ai principi fondamentali stabiliti con
legge della Repubblica relativamente a questa materia. Ricordo
anche che la legge a cui ci riferiamo, questa del 31 gennaio 2001,
n. 2, è una legge costituzionale e, nel sistema delle fonti, è
perciò in ogni caso sovraordinata alla legge ordinaria, in cui si
tradurrà eventualmente il disegno di legge del Governo, ancorché
attuativo di un articolo della Costituzione.
Per concludere, quindi, penso che con la mozione noi esprimiamo
più che altro una doverosa solidarietà alle regioni cosiddette
"ordinarie", ed esprimiamo critica alla mancata consultazione delle
stesse nel corso della redazione della legge; consultazione che,
anche se non espressamente prevista, dovrebbe comunque costituire
prassi costante in situazioni di questo tipo, trattandosi di
regolamentare aspetti che attengono esclusivamente
all’ambito regionale. Questo metodo è perciò sintomo
preoccupante di una "forma mentis" centralistica.
Presidente
La parola al Consigliere Beneforti.
Beneforti (PVA-cU)
È vero, può essere che di questo
provvedimento che è stato preso a livello di Governo non riguardi
le regioni a statuto speciale, ma riguardi solo le regioni a
statuto ordinario, ma, per l’esperienza che si ha,
quando tuona, da qualche parte piove e ogni tanto i nodi vengono
anche al pettine, per cui bisogna saperli affrontare e
prevenire.
Devo dire che i firmatari di questa mozione si sono schierati in
due importanti occasioni contro la prima riforma federalista,
quando è stata approvata dal Parlamento, e anche in occasione del
referendum confermativo svoltosi il 7 ottobre.
La fortuna che abbiamo avuto è che il popolo italiano lo abbia
votato e che oggi sia legge dello Stato, legge costituzionale.
Certamente è ammissibile che qualcuno sperasse di ottenere di più
dalla "devolution" di Bossi e dal Centro-Destra, ma non è stato
così. Infatti, ritengo che per le nostre e vostre aspettative, si
sia caduti dalla padella alla brace; per noi
dell’Ulivo la riforma federalista del
Centro-Sinistra, diventata legge dello Stato, era e rimane un punto
di riferimento e oggi riconfermiamo che con la sua approvazione non
c’erano stati né tradimenti né attentati alla nostra
autonomia, come qualcuno al tempo affermava.
Anzi, può cambiare la forma dello Stato, dare corpo ai principi
di sussidiarietà verticale ed orizzontale, valorizzare le regioni
ordinarie e a statuto speciale rafforzandone
l’autonomia e, nello stesso tempo, mantenere l'unità
nazionale; poteva tracciare il percorso del successivo cammino che
si doveva compiere in questa legislatura con l'istituzione della
"Camera delle regioni" e delle autonomie, con la presenza delle
regioni e degli enti locali anche nella Corte costituzionale.
Questo doveva avvenire in questa legislatura, cosa che non era
stato possibile ottenere in quella precedente.
Colleghi, è vero che nel testo di legge non era stato introdotto
il principio del patto e delle intese, per i motivi che sono a
tutti noti; ma allora almeno nessuno avrebbe negato alla Valle
d’Aosta di decidere autonomamente il proprio futuro,
nessuno avrebbe negato il confronto e il dialogo. Nessuno avrebbe
pensato di imporre i contenuti - se ci riguardano - dati da Bossi
all’articolo 4 della legge approvata nei giorni
scorsi, contro la quale è stata presentata, per un chiarimento,
questa mozione.
Per noi dell’Ulivo sia la legge n. 1 del 1991,
sia la legge sul federalismo erano state fatte, per come erano
concepite, per conferire alle regioni non soltanto la piena
autonomia nella scelta della propria forma di governo, del sistema
elettorale, ma anche per dare la possibilità di decidere
autonomamente se procedere o meno all'elezione diretta del
Presidente.
Queste erano le nostre prospettive, che si dovevano
concretizzare in questa legislatura; in cambio di tutto ciò, per
pagare "la cambiale" di Bossi, il "Governo Berlusconi" ha dato via
libera alla "devolution", che è solo una riforma modesta,
pericolosa e sbagliata, che divide i forti dai deboli, che sottrae
alle regioni certi poteri che avevano conquistato e che
l’articolo 4 porta via. È una riforma che, se va
avanti, creerà venti piccoli stati che ci faranno passare dal
centralismo statale a venti centralismi "bonsai", perché questo è
l’obiettivo della legge di Bossi! In compenso però -
e non c’è scritto - non si farà
l’unica cosa veramente innovativa, quello che dicevo
prima, la "Camera delle autonomie", da sempre richiesta dalla
regione, dai comuni e dalle comunità montane.
In sostanza, si creerà una grande confusione per la genericità
con cui si trattano temi delicatissimi quali sanità, scuola,
polizia locale, perché non tocca neppure il tema chiave, che
riguarda le regioni a statuto ordinario e anche la nostra, il tema
cioè delle risorse necessarie per mettere in pratica i mandati
ricevuti; perché non dà più potere e responsabilità, ma porta solo
più differenze e divisioni fra le regioni e fra i cittadini; perché
rischia di mettere in discussione diritti sociali essenziali uguali
per tutti, creando diversità di trattamento.
Detto questo, voglio richiamare la vostra attenzione su più
aspetti della massima importanza. Oggi siamo posti davanti a delle
battaglie politiche, che dobbiamo affrontare, al di là della
pochezza della proposta di Bossi e Berlusconi.
Teniamo presente che il federalismo è tale se unisce il paese e
non lo divide; che occorre creare - e questo lo dico ai nostri due
Presidenti, della Regione e del Consiglio - altri strumenti di
raccordo fra Stato e regioni e autonomie locali, perché le
conferenze attuali non sono forti e adeguate alle necessità e
rischiano di essere delegittimate. Il rischio c’è,
perché quando la Conferenza delle regioni si spacca su certi
argomenti, vuol dire che prevalgono le logiche di trascinamento del
Governo sulle riforme costituzionali: questo è quanto successo
nell’ultima conferenza, e io ho apprezzato che il
collega Viérin si sia espresso in modo diverso da altre regioni;
vuol dire mettere in crisi il rapporto Stato e regioni, e la
solidarietà che deve sussistere fra Stato e regioni. Siamo di
fronte a dei cambiamenti che vanno presi sul serio e concretizzati
con iniziative credibili ed unitarie.
Teniamo presente che il federalismo prevede anche riforme
costituzionali che devono essere realizzate con
l’apporto delle autonomie locali; senza riforme, il
federalismo rimane quello di oggi, resta strisciante, debole, di
transizione. Occorre superare le ambiguità ed affrontare quelle
riforme che riguardano la legge elettorale ed anche la forma di
governo a livello nazionale. Il "Governo Berlusconi" ha soddisfatto
le aspettative di Bossi, ma la Padania non rappresenta
l’intero Paese, e questo lo devono tenere presente!
Venendo alla mozione, devo ricordare che sulla riforma dello
Statuto speciale abbiamo a suo tempo espresso il nostro parere a
livello regionale e nazionale; abbiamo portato il nostro contributo
al dibattito anche in questo Consiglio, quando ci è stata data
l'opportunità.
Ieri eravamo convinti - come lo siamo oggi - che debba essere la
Valle d’Aosta a decidere il suo futuro e la forma di
governo, perché siamo per la difesa delle nostre prerogative e
della nostra autonomia, perché rifiutiamo ogni imposizione
autoritaria proveniente dal Centro, ma anche dal nostro interno.
Per questo allora non condividemmo gli emendamenti presentati dai
nostri Parlamentari al testo unificato della Commissione affari
costituzionali, come non abbiamo compreso lo schieramento per il
"no" in occasione del referendum.
Personalmente, devo dire che l’elezione diretta
del Presidente della Regione, anche se è un atto altamente
democratico, può portare all'eliminazione delle piccole forze
politiche e delle minoranze etniche e linguistiche, che hanno il
diritto di esistere e di esprimersi a tutti i livelli
istituzionali; ma non si può rifiutare l’elezione
diretta del Presidente della Regione perché non si vuole scegliere
a monte i compagni di viaggio, come ogni sistema bipolare
richiede!
Il fatto di non scegliere all’inizio avviene da
sempre nella nostra regione e questo è stato il comportamento del
movimento di maggioranza relativa, sempre! Certo che poi, quando
sulla strada si incontra un "Bossi" qualsiasi che ci impone le sue
leggi, ci si organizza per prendere provvedimenti in questo
Consiglio, come in altre sedi.
Siamo convinti che la strada da seguire sia quella della difesa
della nostra autonomia e del nostro modo di porsi di fronte alle
riforme che avvengono a livello nazionale. Devo dire che il vostro
comportamento, colleghi della maggioranza, non è stato fino ad oggi
lineare. Occorre saper scegliere con chi stare, in base ai valori,
ai principi, agli ideali di cui i Valdostani sono portatori;
scegliere in base ai presupposti su cui si basa la nostra
specificità. Non è stando dalla parte del più forte o dalla parte
di chi ci dà di più, non è rimanendo equidistanti
dall’una o dall’altra parte, non è
con i preconcetti e le posizioni precostituite che si difende la
nostra autonomia! Occorre sempre e comunque avere il coraggio di
scegliere!
Ciò era possibile per noi, per la Valle d’Aosta,
se la Commissione speciale dello statuto regionale, di cui era
Presidente il Consigliere Nicco fino alla scadenza del 31 dicembre,
fosse stata rinnovata dopo la sua scadenza, con noi o senza di noi
della minoranza. La riforma dello Statuto, oltre ad essere
l’occasione per un confronto significativo nella
vostra maggioranza, come con noi della minoranza, avrebbe potuto
indicare al Governo centrale e al Parlamento ciò che il Consiglio
regionale rivendicava per la Valle d’Aosta; avrebbe
potuto essere un manifesto presentabile in tutte le sedi e in tutte
le discussioni inerenti le regioni a statuto speciale e, in
particolare modo, la Valle d’Aosta.
Purtroppo ora siamo in ritardo, dobbiamo far fronte al nuovo che
sta venendo avanti con il disegno di legge al Governo, perché
quello intende rimettere in discussione anche la legge, confermata
dal referendum costituzionale, e dobbiamo darci da fare per non
essere esautorati del tutto dal ruolo di indirizzo politico, che ci
appartiene, e per evitare che la Regione non sia più la sede
politica come lo Statuto prevede. Se avvenisse ciò, sarebbe grave
per noi ma, per la Valle d’Aosta, sarebbe molto
umiliante!
Presidente
La parola alla Consigliera Squarzino
Secondina.
Squarzino (PVA-cU)
Annuncio a nome del nostro gruppo due
emendamenti, fra l’altro speriamo che venga chiesto
un momento di sospensione per analizzare?
Presidente
? è una richiesta di sospensione o si tratta di
un auspicio?
Squarzino (PVA-cU)
È una richiesta di sospensione.
Presidente
Se non ci sono opposizioni, il Consiglio è
sospeso.
Si dà atto che la seduta è sospesa dalle ore 19,02 alle ore
19,04.
Presidente
Riprendono i lavori.
La parola alla Consigliera Secondina Squarzino per illustrare
gli emendamenti?
(interruzione del Consigliere Curtaz, fuori
microfono)
? gli emendamenti della maggioranza sono già stati presentati,
eri distratto, sono stati presentati ancor prima
dell’inizio della discussione e sono già stati
illustrati dal Presidente del Consiglio. Non vedo nessuno iscritto
per l'illustrazione degli emendamenti?
(interruzione della Consigliera Squarzino Secondina, fuori
microfono)
? allora lei sta chiedendo una sospensione per discutere con le
altre forze politiche gli emendamenti? Prego le forze politiche di
incontrare la Consigliera Squarzino per discutere gli emendamenti,
il Consiglio è sospeso per cinque minuti.
Si dà atto che la seduta è sospesa dalle ore 19,05 alle ore
19,13.
Presidente
Riprendono i lavori. La parola al Consigliere
Curtaz.
Curtaz (PVA-cU)
Chiedo scusa, non starò a presentare gli
emendamenti, stante la loro chiarezza, è solo per presentare una
modifica, che mi pare condivisa, al secondo emendamento. Al primo
capoverso del deliberato, le parole:
"con i rappresentanti delle
regioni"
vengono sostituite con le parole
"con i
rappresentanti delle istituzioni regionali".
Presidente
Se non ci sono altri consiglieri iscritti,
dichiaro chiusa la discussione generale.
La parola al Presidente del Consiglio, Louvin, per la
replica.
Louvin (UV)
Merci, Monsieur le Président et merci
naturellement aux collègues qui ont pris au sérieux
l’effort de préciser une position politique sur le
thème, qui nous paraissait et qui nous parait toujours délicat et
controversé.
Vous me permettrez, sans vouloir entrer dans le détail des
interventions qui ont eu lieu, de considérer que le souci qui avait
exprimé le collègue Curtaz quant à la clarté de la résolution, a
déjà trouvé une réponse par l’amendement n° 1,
déposé par les forces de la majorité, et qui visait justement à
départager le terrain d’application de cette loi de
principe que le Gouvernement a adoptée et qu’il a
soumise au Parlement. Je pense qu’il trouvera, dans
la précision que nous avons apportée, l’élément de
clarté qu’il demandait, et auquel il a ajouté des
amendements qui, sous la formulation qu’il a eu
l’amabilité de convenir sur sa propre proposition,
donnent une précision ultérieure. Nous estimons que la maîtrise du
jeu, collègue Curtaz, doit rester dans les régions.
Nous savons quelle est la position de votre force politique,
comme celle d’autres forces politiques qui se sont
exprimées. Je ne reviens pas sur la question de fond de
l’élection directe, "oui" ou "non", tel
n’est pas l’argument du jour, de
cette motion. Nous estimons que la maîtrise du jeu en ce qui nous
concerne - et nous l’espérons aussi pour les régions
ordinaires - demeure dans le camp des régions et non pas à un autre
niveau.
Par contre, l’opinion exprimée par le Conseiller
Tibaldi, toute veloutée et gentille qu’elle a été,
s’avère beaucoup plus inquiétante. Vous avez voulu
réduire, collègue Tibaldi, le problème en le minimisant et en
estimant qu’il n’a pas finalement
d’implications aussi lourdes que nous en avons
l’air de croire. Or, il y a des mots qui pèsent
comme des pierres; il y a des mots dans les lois qui peuvent
devenir extrêmement contraignants et tel est le cas
d’un mot de contextualité qui, inséré dans une loi
de principes, devient une chaîne par rapport à la décision
politique d’établir tel ou tel autre système comme
étant le système que l’on estime devoir
introduire.
D’éminents constitutionnalistes
l’ont déjà remarqué tout de suite dès que ce projet
de loi a été annoncé. Ils estiment en effet que:
"? non
consentirebbe la possibilità di un'elezione disgiunta del
Presidente della Regione e del Consiglio regionale, sia sincronica
che diacronica, rafforzando così solo il principio del "simul
stabunt, simul cadent". Impedirebbe la realizzazione
nell’accoglimento del sistema proporzionale con
liste concorrenti, sia del meccanismo della lista bloccata, sia di
quello delle preferenze multiple?",
et ainsi de suite. Toute
une série d’options sont, d’emblée,
empêchées aux régions.
Je reconnais votre cohérence, vous dites:
"c’est pour les adresser dans la direction que
nous estimons être politiquement la plus efficace, celle
d’une élection directe des présidents de
région"
. Je dis:
"si cette décision doit être prise,
qu’elle soit à notre niveau!"
. Nous disons:
"si ce thème doit être décidé, qu’il ne le soit
pas par le Gouvernement central et le Parlement, mais
qu’il devienne l’effet
d’une décision autonome!"
.
Et "diffidando delle acque chete" je dis:
"attention à ceux
qui minimisent la portée de certains projets de loi, en affirmant
qu’ils ont de nature purement technique"
. De
même, mais sur un autre registre, je voudrais mettre en garde
moi-même et tous les présents par rapport à un autre danger, et
c’est le danger d’être trop cartésien
sur le terrain du droit constitutionnel.
A l’égard de la reconstruction qui a été faite
concernant le fait qu’il n’existe pas
de dispositions qui attireraient dans notre espace ces
dispositions, c’est vrai qu’elles
n’existent pas, comme il n’existait
aucune disposition qui disait que la Région avait besoin de normes
d’application, et dans les années '50 nous avons eu
une amère surprise de la Cour constitutionnelle.
Et les amères surprises concernant les principes fondamentaux,
concernant les intérêts généraux de l’Etat,
concernant les applications extensives, concernant "i limiti
impliciti", ont été trop nombreuses dans le droit constitutionnel
italien, pour ne pas avoir quand même une petite
arrière-pensée.
Je pense personnellement qu’un excès de prudence
ne fait pas tort, et que s’il y aura lieu, quelque
part, de mettre un mot clair pour dire que nous ne sommes nullement
concernés, personnellement j’en serais extrêmement
heureux.
Je ne vais pas au-delà, collègues conseillers, non pas parce que
je n’ai pas apprécié la teneur des interventions qui
ont eu lieu de plusieurs parts, mais parce que
j’estime que c’est là que nous devons
nous en tenir aujourd’hui: c’est à
cette affirmation de principe qui concerne une forme de solidarité
aux régions ordinaires, et l’établissement clair
d’un principe que la forme de gouvernement demeure
l’affaire des régions et qu’elle ne
doit pas faire l’objet d’une décision
de l’Etat.
Presidente
La parola al Consigliere Tibaldi, per
dichiarazione di voto.
Tibaldi (FI)
Di aneddoti e di contraddizioni
l’epopea federalista è ricca e penso che nessun
partito politico ne sia immune. Quindi concordo con quanto detto in
parte dal Consigliere Nicco, però bisogna avere il coraggio di
guardarsi ogni tanto allo specchio, perché i difetti risiedono
anche in casa propria! Potremmo quindi scrivere un bestiario di una
voluminosità tale da "Enciclopedia Treccani".
In questo bestiario si potrebbe annoverare anche questa mozione.
Tuttavia essa ha un aspetto lodevole: oggi da certi pulpiti
promanano dichiarazioni distensive e morbide nei confronti delle
regioni a statuto ordinario, o meglio attenzioni che fino
all’altro erano impensabilida parte di una classe di
governo di una regione a statuto speciale come è la Valle
d’Aosta, la quale ha sempre guardato con sospetto
l'acquisizione di progressive frazioni di autonomia da parte delle
altre regioni.
Oggi questo senso egoistico, di gelosa tutela e conservazione
delle prerogative statutarie sembra venire meno e viene ribaltato
da due autorevoli esponenti di questo Consiglio regionale: il
Presidente Louvin e il Consigliere Nicco. Dico due autorevoli
esponenti, perché il primo è un attento giurista, avvocato, nonché
massima espressione di questa assemblea non solo in Valle
d’Aosta, ma anche al di fuori di questa Valle, e
quindi profondo conoscitore delle normative in materia; il secondo
perché ha avuto un ruolo di tutto rispetto nella redazione di uno
statuto virtuale nell'ambito di una commissione ad hoc ove che ha
lavorato alacremente, ma infruttuosamente.
Mentre egli lavorava in quella direzione, il suo Governo di
Centro-Sinistra decretava una modifica statutaria da Roma, da Roma
su Aosta, e lo Statuto valdostano subiva un cambiamento. Quindi,
vede, Consigliere Nicco, lei stesso si ricorderà del tentativo,
della perizia approntata dal Deputato Soda, diessino, quando anche
lui dal suo scranno parlamentare voleva modificare alcuni articoli
dello statuto valdostano?
(interruzione del Consigliere Nicco, fuori microfono)
? sì, li abbiamo criticati infatti, quindi vede che il bestiario
è ricco ed eterogeneo, e comporta partecipazioni diffuse e di tutti
i partiti. Oggi le ostilità, che prima venivano indirizzate nei
confronti di regioni a statuto ordinario, che stanno guadagnando
spazi di autonomia e di potestà legislativa e amministrativa grazie
alla "devolution", si sono trasformate in una curiosa azione di
solidarietà. Questo è l’aspetto positivo di questa
mozione, Presidente Louvin!
Per il resto, come abbiamo detto in occasione di intervento
generale, si tratta di una mozione ininfluente e lei probabilmente
lo sa. Lo stesso Ministro La Loggia ha chiarito con una
dichiarazione autentica che queste norme non vanno ad influire su
quella che è la nostra impalcatura statutaria; di conseguenza non
si tratta di minimizzare da parte nostra, ma si tratta di non
creare un "casus belli" da parte vostra, come ha fatto lei, cioè
inventando un caso di conflittualità con il Governo nazionale
perché evidentemente vi manca un nemico potenziale.
Se altrettanta coerenza fosse stata utilizzata quando da Roma
modificavano lo statuto, non ci sarebbe dispiaciuto. Su questa
mozione il voto del gruppo di Forza Italia non sarà favorevole.
Presidente
La parola al Consigliere Curtaz.
Curtaz (PVA-cU)
Sciolgo la riserva che era implicita nel
mio primo intervento, dicendo che voteremo favorevolmente a questa
mozione, anche perché pensiamo di aver dato, con i due emendamenti,
un piccolo contributo di chiarimento.
Li illustro in due parole. Il primo emendamento va nel senso di
specificare meglio che si tratta di un'azione di solidarietà alle
preoccupazioni espresse dalle regioni a statuto ordinario, e io mi
associo con un'osservazione del collega che mi ha preceduto
relativamente alla positività di questa cosa.
Anch’io, a mia memoria, penso che sia una delle
prime volte in cui il Consiglio regionale valdostano, in genere
sempre chiuso su sé stesso a difesa dei suoi diritti e privilegi,
si preoccupa anche di altre regioni. Quindi mi sembra un fatto
assai positivo.
Il secondo emendamento era relativo al ruolo di consultazione
che il Governo deve avere nei confronti dei rappresentanti delle
regioni; io ho preferito suggerire, in accordo con i proponenti,
una modifica del deliberato, perché il termine "rappresentante
della Regione" viene spesso riferito al rappresentante politico
legale, che è il Presidente della Regione, invece mi sembra che
vadano coinvolti anche i consiglieri regionali e perciò mi sembra
più opportuna la dizione "rappresentanti delle istituzioni
regionali", in modo da ricomprendere ogni organo decisionale di
questa regione.
Presidente
Si passa alla votazione del testo emendato. Do
lettura degli emendamenti presentati dai firmatari della
mozione:
Emendamento L'ultimo capoverso delle premesse è sostituito
dal seguente paragrafo:
"richiamato l’articolo 2, comma 1, lettera c)
della Legge costituzionale 31 gennaio 2001, n. 2, con il quale è
stata attribuita alla Regione autonoma Valle d’Aosta
piena competenza nella determinazione della forma di governo e
nelle modalità di elezione del Consiglio della Valle e del Governo
regionale, disposizione che esclude implicitamente e in modo
inequivocabile che le norme contenute nel citato disegno di legge
governativo possano applicarsi alla nostra Regione."
Emendamento L'ultimo capoverso del deliberato è sostituito
dal seguente:
"il Presidente della Regione e il Presidente del Consiglio
regionale a manifestare nelle sedi competenti questa posizione per
ottenere la necessaria modificazione del disegno di legge in
questione ed invita i Parlamentari valdostani ad adoperarsi a
sostegno dello stesso orientamento."
Do lettura degli emendamenti presentati dal gruppo della Valle
d’Aosta per l’Ulivo, che sono stati
accettati dai proponenti la mozione:
Emendamento Il primo comma del deliberato è sostituito dal
seguente:
"Condivide le preoccupazioni espresse dalle Regioni a Statuto
ordinario, invitando il Governo a rivedere le proprie
determinazioni in ordine a quanto sopra e restituendo pienezza alla
potestà statutaria delle dette Regioni in materia di forma di
governo;".
Emendamento Al primo capoverso del deliberato, le parole "con
i rappresentanti delle Regioni", sono sostituite dalle parole "con
i rappresentanti delle istituzioni regionali".
Pongo in votazione il testo così emendato:
Mozione Preso atto che l’articolo 122, primo
comma della Costituzione stabilisce che "Il sistema di elezione e i
casi di ineleggibilità e di incompatibilità del Presidente e degli
altri componenti della Giunta regionale nonché dei consiglieri
regionali sono disciplinati con legge della Regione nei limiti dei
principi fondamentali stabiliti con legge della Repubblica, che
stabilisce anche la durata degli organi elettivi";
Visto il disegno di legge governativo (approvato dal Consiglio
dei ministri di venerdì 25 gennaio 2002) contenente la definizione
dei "principi fondamentali" riguardanti il sistema di elezione
degli organi regionali, in attuazione del citato articolo 122;
Constatata con rammarico l’assenza di
consultazione e di coinvolgimento delle Assemblee regionali nella
predisposizione di un testo che condiziona pesantemente scelte
ricadenti nella autonomia statutaria che le Assemblee stanno
esercitando nella revisione degli Statuti; e rilevato anzi che di
tale disegno di legge non è neppure stata data informazione
ufficiale ai Consigli delle Regioni e delle Province autonome;
Visto l’articolo 4 del citato disegno di legge
che così recita:
Articolo 4 - (Disposizioni di principio, in attuazione
dell’articolo 122, primo comma, della Costituzione,
in materia di sistema di elezione)
Le Regioni disciplinano con legge il sistema di elezione del
Presidente della Giunta regionale nonché dei consiglieri regionali
e, eventualmente, di altri componenti della Giunta regionale, nei
limiti dei seguenti principi fondamentali:
a) individuazione di un sistema elettorale che agevoli la
formazione di stabili maggioranze nel Consiglio regionale e
assicuri la rappresentanza delle minoranze;
b) contestualità dell’elezione del Presidente
della Giunta regionale con il rinnovo del Consiglio regionale;
c) divieto di mandato imperativo.
Rilevato che la prima parte dell’articolo eleva a
principio generale e inderogabile, e non già a mera scelta
eventuale, l’elezione diretta del Presidente della
Regione;
Rilevato inoltre che la lettera b), prevedendo come obbligatoria
la contestualità della elezione del Presidente col rinnovo del
Consiglio, ribadisce la linea dell’elezione diretta,
unica elezione che possa essere contestuale al rinnovo del
Consiglio;
Considerato altresì che il carattere vincolante di una elezione
diretta e contestuale all’elezione del Consiglio si
traduce implicitamente nel conferimento di un potere di
scioglimento dell’assemblea da parte del Presidente
della Regione, oltre che nello scioglimento della stessa ogni qual
volta il Presidente della Regione cessi dalla propria carica;
Ritenuto che tali norme condizionino indebitamente le scelte
statutarie in materia di forma di Governo regionale, e quindi
costituiscano una palese violazione della disposizione contenuta al
primo comma dell’articolo 123 della Costituzione,
che indica nello Statuto regionale l’unica fonte
competente a disporre sulla forma di Governo regionale; e una
violazione dell’articolo 117 della Costituzione,
andando a regolare con legge statale ordinaria una materia (la
forma di Governo regionale) sulla quale alla legislazione statale
non è attribuita alcuna competenza;
Richiamato l’articolo 2, comma 1, lettera c)
della Legge costituzionale 31 gennaio 2001, n. 2, con il quale è
stata attribuita alla Regione autonoma Valle d’Aosta
piena competenza nella determinazione della forma di governo e
nelle modalità di elezione del Consiglio della Valle e del Governo
regionale, disposizione che esclude implicitamente e in modo
inequivocabile che le norme contenute nel citato disegno di legge
governativo possano applicarsi alla nostra Regione;
Il Consiglio regionale
Condivide
le preoccupazioni espresse dalle Regioni a Statuto ordinario,
invitando il Governo a rivedere le proprie determinazioni in ordine
a quanto sopra e restituendo pienezza alla potestà statutaria delle
dette Regioni in materia di forma di governo;
Invita inoltre
tutte le forze politiche rappresentate in Parlamento ad
adoperarsi affinché vengano eliminati dal citato disegno di legge
gli aspetti di chiara incostituzionalità, procedendo ad un
approfondito dibattito con i rappresentanti delle istituzioni
regionali sull’intera materia;
Impegna
il Presidente della Regione e il Presidente del Consiglio
regionale a manifestare nelle sedi competenti questa posizione per
ottenere la necessaria modificazione del disegno di legge in
questione ed invita i Parlamentari valdostani ad adoperarsi a
sostegno dello stesso orientamento.
Consiglieri presenti e votanti: 30
Favorevoli: 27
Contrari: 3
Il Consiglio approva.
