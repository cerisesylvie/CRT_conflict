Classificazione
GIUNTA REGIONALE



Oggetto del Consiglio n. 438 del 13 febbraio 2014 - Resoconto
OGGETTO N. 438/XIV - Reiezione di risoluzione: "Invito
all'Assessore al bilancio, finanze e patrimonio a rassegnare le
dimissioni dalla carica".
Presidente -
Colleghi, chiedo scusa per
quest'interruzione dovuta ad un problema tecnico del sistema audio.
Qualcuno intende prendere la parola? Ha chiesto la parola il
collega Borrello, prego.
Borrello (SA) -
Grazie Presidente. Solo un'ulteriore
richiesta di sospensione, abbiamo ancora bisogno di confrontarci
qualche minuto, la ringrazio.
Presidente
- Il Consiglio è sospeso.
Si dà atto che la seduta è sospesa dalle ore 15,47 alle ore
16,16.
Rini (Presidente) -
Grazie colleghi.
Colleghi, possiamo riprendere i lavori? Qualcuno intende
prendere la parola? La parola al collega Borrello.
Borrello (SA
) - Sì, grazie Presidente.
Solo tecnicamente perché sono io che ho chiesto la sospensione,
chiedo anche scusa ai colleghi per qualche minuto che
effettivamente abbiamo rubato ai lavori del Consiglio, ma abbiamo
dovuto fare un approfondimento. Io credo che sia per il prosieguo
dei lavori...direi che sia necessario ed opportuno che il collega
Baccega prenda la parola per delineare ed esporre la sua posizione.
Grazie.
Presidente
- La parola all'Assessore Baccega.
Baccega (SA) -
Sì, grazie Presidente.
Anche da parte mia...chiedo scusa al Consiglio per quest'attesa
che in qualche modo...ho dovuto fare delle riflessioni non solo di
carattere politico ma anche di opportunità e chiedo scusa agli
organi di stampa per i quali avevo convocato una conferenza stampa,
ma nella conferenza stampa avrei detto quello che dirò adesso in
Consiglio, andando a spiegare e comunicare quali erano le
condizioni che avevano portato a dibattere questo passaggio. Tutto
questo spinto da una logica di trasparenza e soprattutto con la
volontà di dare la più corretta informazione rispetto a questa
vicenda tutta personale, ma anche pubblica proprio per il ruolo che
rivesto e per questo quale miglior momento che non in Consiglio
regionale per dare trasparenza, come più volte viene richiesto in
quest'aula? Io faccio politica dal 2005, anno in cui sono stato
nominato Assessore alle finanze del Comune di Aosta, sono stato poi
eletto nel 2013 Consigliere regionale e credo di aver abituato in
otto anni di discreta carriera politica alla trasparenza, alla
correttezza amministrativa, cercando di dare a tutti carta stampata
e, colleghi di maggioranza e di minoranza, il maggior numero di
informazioni possibili sugli atti e sulle procedure che hanno
riguardato la mia attività politico-amministrativa. In questi mesi,
a partire da agosto, dopo essere stato nominato Assessore alle
finanze della Regione Valle d'Aosta, sono stato oggetto di atti
importanti e anche, direi, di punzecchiature piuttosto
significative da parte dell'opposizione, che in realtà ringrazio,
perché i toni questa mattina sono stati abbastanza contenuti
rispetto ad una vicenda di questo tipo. Un ruolo che imponeva
l'assunzione di importanti responsabilità, in un quadro in cui le
finanze regionali sono state fortemente condizionate dai
provvedimenti del Governo Monti, l'ho detto più volte, l'ho
sottolineato, lo dico ancora oggi, ma soprattutto perché ho cercato
di gestire il dossier del Casinò di Saint-Vincent sulla base di
indicazioni coerenti con gli indirizzi politici che venivano già
dalla passata legislatura.
Ora, entrando nel merito della questione personale che mi occupa
- e queste sono le informazioni che ho piacere di dare al Consiglio
-, ieri ho informato il Consiglio che mio figlio, l'unico titolare
della GB Studio...scusate un attimo...beh, è un libero
professionista, che ha conseguito il diploma di laurea in grafica
design presso il Dipartimento di arti visive dell'Istituto europeo
di design, con la votazione di 94 centesimi, esegue lavori di
grafica come
freelance
per la Casino de la Vallée S.p.A., a
seguito di una collaborazione, peraltro iniziata nel 2012 con
un'agenzia di comunicazione e pubblicità di Milano chiamata Catullo
e Silvan. In realtà, già nel 2011 - io poi sarò anche in grado, se
avete piacere, come Capigruppo...non vorrei distribuirlo, ma per
prenderne atto - aveva presentato alla Casino de la Vallée un
progetto di sviluppo della Casino de la Vallée sul web, un progetto
che ovviamente era stato rinviato e rimandato in quanto in quel
periodo il casinò era in fase di ristrutturazione e quindi
quell'azione di marketing non aveva ragione di essere portata
avanti. Queste cose io le ho apprese questa notte...non è che...ma
quando si fa politica, a volte si perde il rapporto anche con la
famiglia. Nel frattempo, sempre nel 2012, GB Studio aveva attivato
un'azione di promozione...non ce la faccio...sono un po'
provato.
Borrello (SA)
- Posso leggere io?
Presidente -
Sospendiamo per una decina di minuti il
Consiglio.
Si dà atto che la seduta è sospesa dalle ore 16,24 alle ore
16,41.
Rini (Presidente) -
Riprendiamo i lavori dando subito la
parola all'Assessore Baccega.
Baccega (SA) -
Sì, grazie Presidente.
Scusatemi tanto, ma oggi è una giornata così... Stavo
raccontando la vicenda di Giovanni GB Studio e riprendo dal fatto
che già nel 2011 aveva consegnato alla Casino di Saint-Vincent un
progetto e il progetto si era appunto concretizzato nel 2013 con
questo contratto di collaborazione a tempo determinato della durata
di dodici mesi, con un compenso totale di 20.400 euro IVA compresa.
Non è una consulenza, ma si tratta di contratto di fornitura per
attività di comunicazione e grafica. Mi sono chiesto più volte se
il padre doveva rinunciare alla delega, o se il figlio doveva
rinunciare a lavorare senza conoscere le problematiche di questo
rapporto, ho concluso che se tutti e due avessero fatto bene, con
coscienza il loro lavoro, non ci sarebbero stati problemi, forse
non era così...
Ritorno anche alla questione rispetto all'avviso pubblico che
molti hanno sottolineato e che molti sottolineano quando parliamo
di queste cose, che in parte condivido, però ci sono alcune
specificità: quando un artista, un creativo chicchessia lavora
nell'ambito dell'arte o comunque della comunicazione, presenta un
progetto che ha una sua paternità creativa, che ha alla base
un'idea, allora probabilmente quest'avviso pubblico potrebbe anche
venire meno, perché c'è tutto un discorso di costruzione di un'idea
di un progetto, che è fatto apposta per un'azienda o per un
soggetto, un soggetto anche privato, quindi anche su questo,
magari, quando andremo a parlare di partecipate, di gare d'appalto
o di cosa...forse quest'aspetto potrebbe essere sviscerato e in
qualche modo sviluppato. Se si pensa che ci sia una sorta di
inopportunità, io lo posso capire, l'ho capito, ma ritengo che
detta collaborazione, nata prima della mia collocazione a Palazzo
regionale, anche se in forma diversa, abbia tutte le motivazioni
morali, etiche e legali per essere portata a termine. Mi sono
chiesto più volte che cosa avrei dovuto fare qualora...cos'era la
discriminante rispetto a questi passaggi di avere un figlio che è
un libero professionista, che opera sul mercato, che comunque in un
mercato come quello della Valle d'Aosta, dove tutto è condizionato
in qualche modo a dei rapporti con il pubblico, cioè cosa poteva
succedermi e oggi l'ho vissuto. Io credo che il panorama di
quest'inopportunità purtroppo sia ricco. Non è stato l'unico caso e
non sarà l'unico caso, secondo me, ne vedremo ancora di situazioni
di questo tipo e forse su questi temi magari una riflessione tutti
insieme varrebbe la pena farla. Io credo che per il senso di
responsabilità che mi contraddistingue da sempre, per evitare
imbarazzi alla Giunta, alla maggioranza, al Consiglio tutto, e
soprattutto al movimento, che ringrazio, domani mattina rimetterò
nelle mani del Presidente la delega del Casinò, che ho finora
portato avanti. Grazie.
Presidente
- Altri? La parola al collega Bertschy.
Bertschy (UVP) -
Assessore Baccega, è chiaro che il suo
intervento sotto il profilo umano tocca quelle che sono sfere che
la politica, purtroppo, anche in quest'aula deve dimenticare. Tutta
la comprensione sotto il profilo umano, ripeto, ma l'idea che ha
animato questa nostra attività, azione politica ha evidentemente
altri risvolti e arriva dopo sei mesi di questa legislatura...sei
mesi, sette mesi ormai...una legislatura nella quale dall'inizio,
senza guardare al passato, passato che a volte viene utilizzato
semplicemente per animare la caccia alle streghe...senza guardare
al passato, una parte di questo Consiglio prova dall'inizio di
questa legislatura a dire che in un mondo in crisi, in un'Europa in
crisi, in un'Italia in crisi, in una Valle d'Aosta in difficoltà
probabilmente è ora di creare delle opportunità differenti per
garantire a tutti maggiore equità, maggiore trasparenza e maggiori
opportunità. Non è a chi ha fatto per primo questi discorsi che,
per quello che ci riguarda, vanno fatti gli applausi e non è a chi
li farà per ultimo, è a chi ci crederà per questa legislatura
invece che andrà il nostro riconoscimento.
Allora in questi sei mesi, dall'inizio ci siamo detti: proviamo
tutti insieme a garantire, noi come legislatori, un percorso
differente per il futuro, proprio perché la nostra comunità, non
chi ci ha eletto, ce lo chiede. Da sei mesi chiediamo di lavorare
con attenzione sui dossier, chiediamo di lavorare con attenzione
soprattutto in quel modo che più volte è stato enunciato in
quest'aula e il Consiglio straordinario che di qui a qualche giorno
andremo a fare sarà un po' il momento culminante di quest'azione
politica, un Consiglio straordinario che immaginiamo il punto di
arrivo di tante delle parole che abbiamo sentito dire anche nel suo
intervento perché, ripeto, il lato umano, che è riconosciuto, va
accompagnato poi da una vera e da un'effettiva volontà a livello
politico.
Noi diciamo anche da inizio della legislatura che in
quest'accordo politico di Stella Alpina non vediamo una prospettiva
certa futura a lungo termine, un piano per la Valle d'Aosta del
2020, del 2030, una rivisitazione non solo dei soldi, che non ci
sono più in bilancio, ma di una volontà veramente di dare
attraverso le minori risorse maggiori opportunità. Non riusciamo in
questo progetto politico ad intravederlo, non riusciamo a vedere
perché ogni volta che si parla nelle nostre mozioni, nelle nostre
azioni politiche qua in Consiglio, poi ci si rifugia dietro quel
voto che in matematica vi dà ancora l'opportunità di superare le
piccole battaglie che facciamo qua dentro. Le piccole battaglie, le
grandi battaglie che noi facciamo non per noi, ma stiamo cercando
di fare per tutti, ripeto, con lo sguardo verso il futuro e cosa
succede a sei mesi, sette mesi da questo momento? Succede che
un'azienda in crisi, in difficoltà, un'azienda della quale abbiamo
parlato a lungo in quest'aula e sta cercando attraverso una visione
differente, della gestione per il futuro di ridarci, di ridare
un'opportunità occupazionale, un'opportunità di sviluppo, in
un'azienda così salta fuori un incarico di consulenza e salta fuori
un incarico di consulenza a chi? Al figlio dell'Assessore regionale
che ha competenza rispetto alla gestione dell'azienda ed è qui che
io raccolgo il suo sfogo e anche la natura umana del suo
intervento, perché oggi soprattutto chi in questa sala è padre più
che amministratore o chi in questa sala ha una certa età e vuole
pensare alle generazioni che vengono non può vedere in maniera
egoista il futuro. Non possiamo pensare al futuro solo di quelli
che ci sono vicini, non possiamo più farlo, anche se in passato,
probabilmente, qualcuno cercherà ancora di sostenere queste tesi,
non ci interessa, noi vogliamo guardare al futuro. Noi allora
possiamo guardare al futuro non di un papà, ma di tanti papà,
dobbiamo guardare al futuro non di un figlio, ma di tanti figli. È
qui che purtroppo...e capisco il disagio di questa situazione, ed è
per quello che noi abbiamo voluto ragionare in termini politici,
perché questo è un punto di arrivo, a mio avviso, di un percorso
anche della vostra legislatura. È un errore politico enorme, se c'è
stato, oppure un errore umano altrettanto difficile, da superare e
da comprendere, perché, nella misura in cui noi capiamo il suo
stato d'animo, fuori di qui ci sono persone che purtroppo vivono
questi stati d'animo da tempo, li stanno ancora vivendo e li
vivranno ancora.
Allora, per quello che ci riguarda, questo è un fatto, ma
soprattutto un fatto politico che spero che faccia veramente
ragionare tutti quanti, noi dobbiamo guardare al futuro, noi non
dobbiamo più mettere la politica, oggi si parla di un Assessore, ma
qualsiasi persona probabilmente in una certa situazione di tipo
politico, dove si insegue l'ottavo Assessorato, si inseguono gli
incarichi, si sarebbe messa in una certa situazione, allora noi se
vogliamo cambiare quello che abbiamo alle spalle e guardare al
futuro, che questo fatto abbia una ragione d'essere, che questo
fatto abbia un motivo di essere compreso per dare delle opportunità
differenti a quello che vogliamo vivere in futuro, altrimenti
saremo sempre distanti dai problemi della gente, al di là del ruolo
che abbiamo, della poltrona che occupiamo. Allora per me, e lo dico
sinceramente, credo che questa sia una grande occasione di
riflessione, noi stiamo riflettendo da tempo, qualcuno tende sempre
a dirci da dove siamo arrivati, noi sappiamo dove siamo oggi,
sappiamo dove vogliamo andare domani, saremmo contenti di vedere
tanta gente con noi verso il domani. Saremmo proprio tanto contenti
e non vogliamo essere primi attori di un futuro migliore. È però
certo che per noi le scelte per il futuro sono per una comunità
valdostana più equa, più giusta, più trasparente, più riconoscente
verso i meriti e la meritocrazia, perché il rischio grosso in
questa vicenda, che anche se suo figlio è il miglior
professionista, questo uno se lo dimentichi, perché non è stato
fatto un percorso opportuno per dargli la possibilità di vantare
questo credito. È quindi un demerito che ci dobbiamo assumere tutti
insieme e anche chi amministra quest'azienda per conto nostro.
Allora questo futuro, quest'occasione che sia un momento di
riflessione al di là di come andrà a finire, che sia un momento di
riflessione perché, quando riparleremo di opportunità, di
trasparenza, di un certo tipo di visione della politica del futuro,
della comunità del futuro, ci sia la volontà di ricordarsi che si è
pianto, ma si è pianto perché in questo caso si è stati toccati
direttamente, ma qualcun altro sicuramente fuori di qua piange da
tempo per opportunità che non gli vengono date.
Allora che il futuro di quest'azione politica, che il futuro di
questa situazione politica sia un futuro dove si ragioni di più
tutti insieme, si abbandonino i vecchi schemi, si abbia il coraggio
di dire che, anche se si è sbagliato, forse si possono riprendere
in mano i cordoni della borsa del bilancio per dare delle
opportunità ai valdostani. I valdostani si aspettano da noi non che
perdiamo del tempo su queste situazioni, ma che cambiamo la nostra
abitudine, che cambiamo le nostre abitudini, perché i valdostani
non sono più dei numeri dietro dei simboli, non hanno neanche più
voglia di correre dietro ai simboli, hanno voglia di stare con noi
nella misura in cui sapremo essere capaci di creare quel percorso
meritocratico che garantirà uno sviluppo alla nostra comunità, alla
Valle d'Aosta, ma soprattutto garantirà uno sviluppo a tutti i
giovani.
Presidente
- La parola al collega Donzel.
Donzel (PD-SIN.VDA) -
Grazie Presidente.
Cari colleghi, non è certo facile intervenire in un contesto
così toccante dal punto di vista emotivo come quello a cui abbiamo
assistito poc'anzi. Ho anch'io un padre, quattro figli, certamente
si può capire che questi legami sono forti e ci portano ad
emozionarci, ma ritengo indispensabile intervenire oggi in
quest'aula a sostegno della mozione, che, come forze di minoranza,
abbiamo presentato, perché in questi anni ho avuto modo di vedere
piangere tanti padri davanti ai cancelli delle fabbriche:
l'Engineering, l'Olivetti-I Jet di Arnad, la Verrès, poi ho
incontrato, come le avete incontrate voi, le famiglie degli operai
forestali, senza un futuro, abbandonate. Ho conosciuto una realtà
che, prima di fare politica nella mia posizione privilegiata di
dipendente a tempo indeterminato - insegnante di una prestigiosa
scuola di Aosta, un posto fisso garantito -, non mi aveva nemmeno
sfiorato. Ho avuto modo di conoscere in questi anni una Valle
d'Aosta impreparata, perché era una regione certamente ricca dove
non c'era neanche possibilità di dire: "non si trovava lavoro", qui
uscivi di casa e le opportunità erano tantissime. In questi anni
siamo stati veramente travolti da un ciclone, un ciclone che si
chiama crisi economica mondiale, su cui si è innestata poi una
serie anche di provvedimenti nazionali durissimi nel nostro
bilancio regionale e un certo modo di gestire male la Valle d'Aosta
è stato smascherato, perché intendiamoci, la Valle d'Aosta era
gestita male, la spinta clientelare, la gestione clientelare di
molte realtà ha indebolito anche la capacità di reazione del nostro
mondo imprenditoriale, dei nostri giovani, delle nostre famiglie,
perché eravamo tutti un po' coccolati da questo meccanismo, quindi
in qualche modo un imprenditore andava a chiedere un contributo, un
artigiano faceva lo stesso, in qualche modo ci appoggiavamo a
quella che chiamavamo mamma Regione. Venendo meno questo sistema
protettivo, è chiaro che cose che tanti richiedevano da tempo,
indipendentemente dalla situazione protettiva, ma per principio
chiedevano concorsi pubblici, trasparenza nelle assunzioni,
chiedevano che si stabilizzasse il personale, perché non era
normale, io penso alle battaglie che abbiamo fatto sulla sanità
perché c'erano centinaia di precari. La sanità valdostana ha il
numero di precari in percentuale più alto di qualsiasi altra
regione d'Italia, perché abbiamo creato un sistema così? Perché
sapevamo che era possibile controllare questo personale attraverso
delle assunzioni che avvenivano tramite agenzie interinali e
quant'altro, non attraverso il meccanismo della graduatoria, il
meccanismo della selezione pubblica e trasparente, quindi, al di là
dell'emotività su cui siamo stati trascinati, non dobbiamo perdere
la lucidità dell'azione che stiamo portando avanti. Non da oggi, ma
da anni stiamo cercando di dire che servono delle regole chiare,
delle regole trasparenti.
Essendosi venuto a porre un caso, francamente un po' anche a
sorpresa, che ha sconvolto anche l'iter dei lavori dell'aula,
eccetera, noi abbiamo chiesto un chiarimento molto semplice: se è
stato fatto un percorso di evidenza pubblica aperto a tutti i
giovani valdostani. Noi non vogliamo attentare alla professionalità
di un giovane, alla professionalità di una persona, che sicuramente
ha titoli, capacità, nulla di tutto questo è in discussione. È in
discussione la procedura, non la persona, qui nessuno processa le
persone. Lo stesso Assessore, provato, ha riconosciuto che da tempo
si interrogava se fosse in gioco, diciamo, il suo ruolo di
Assessore o la consulenza, quindi era una domanda che lo stesso
Assessore si è posto, non è una domanda di un'imbufalita, violenta
opposizione alla ricerca di chissà quale strategia per
destabilizzare il Governo regionale, ma è la domanda naturale che
si pone qualcuno: sto seguendo un percorso lecito o un percorso non
lecito? Per garantire il percorso a mio figlio è meglio che faccia
un passo indietro oppure no? Su questa strada quindi non mi spingo
oltre, salvo a dire che la nostra richiesta di avere dei percorsi
trasparenti la facciamo in nome di tutti i padri, di tutte le
madri, di tutti i figli della Valle d'Aosta che vogliono concorrere
per meritocrazia in questo momento così difficile per la Valle
d'Aosta a quello che è il posto di lavoro, l'obiettivo principe. Se
davvero ci crediamo, allora mettiamo le mani in questo bilancio e
vediamo di fare delle scelte che diano più possibilità, più
opportunità di lavoro. C'era un'interpellanza sui forestali, non
abbiamo potuto neanche discuterla, andiamo a discutere di queste
cose, non facciamoci prendere, diciamo, dalla tenerezza personale,
affrontiamo con decisione questi problemi, i problemi del lavoro,
diamo risposta ai giovani in questa direzione, facciamolo
insieme.
Vengo alla risposta, perché non posso esimermi dal dare una
risposta. La nostra risoluzione è molto chiara, chiede un passaggio
chiaro: le dimissioni, se ho capito bene, l'Assessore ci dice:
"domani lascerò una delega, cioè non mi dimetto, non entro nel
merito di quello che attiene al lavoro del figlio, non mi
interessa", lui dice: "non mi dimetto", cioè dice: "lascio questa
delega, quindi non mi dimetto", se ho capito bene. Io allora mi
chiedo, ma è questa la risposta ad un problema così grave che si è
evidenziato? Una patata bollente come la delega del Casinò cioè
viene spostata in qualche altra mano, chi è che vuole bruciarsi le
mani? Le uniche mani, che probabilmente sono corazzate di bronzo,
saranno quelle del Presidente e magari prenderà in mano questa
cosa, che comunque dall'alto segue sempre. Qui noi non abbiamo
chiesto di sbolognare una grana, noi abbiamo chiesto un atto di
responsabilità, allora quest'atto di responsabilità sia un atto di
responsabilità vero, coerente, o si dice: "l'operazione è corretta,
nulla è stato fatto di male" e quindi c'è una risposta forte,
chiara del Governo regionale: "vi siete sbagliati, voi
dell'opposizione a supporre che ci fosse un percorso privilegiato",
no, ci si viene a dire che, tutto sommato, qualcosa non ha
quadrato, dopodiché la risposta è: "la patata bollente la diamo a
qualcun altro"? Allora non ho capito l'emotività di
quest'intervento, perché non so dove si va a parare, non cambia
nulla, cioè uno dice: "mi tengo tutto, salvo che le cose che sono
un po'...le grane le passo al mio vicino di banco, passo la delega
all'Assessore Marquis...non so, vuole bruciarsi lei le mani con il
Casinò?". Non è questo che almeno io firmando la risoluzione
chiedevo, chiedevamo risposte chiare sul percorso, se era di
trasparenza pubblica, di evidenza pubblica, eccetera, questo non ci
sta. Non spetta a me giudicare le qualità di un professionista,
nessuno vuole mettere in dubbio le qualità di questo
professionista, nessuno si può permettere di mettere in dubbio le
qualità, mi rivolgo a lei, Assessore Baccega, perché sia chiaro tra
di noi questo, nessuno si permette, io non mi permetto di giudicare
suo figlio, io chiedo invece un giudizio sul metodo, sul percorso,
cosa che invece qui non è stata chiarita o perlomeno a me lascia
delle ambiguità enormi e quindi...come dire? per quanto mi
riguarda, sosterrò fino in fondo la risoluzione che abbiamo
presentato come forze di opposizione.
Presidente
- La parola al collega Ferrero.
Ferrero (M5S) -
Grazie Presidente.
Ciò che a noi amareggia di più, al di là della vicenda umana, è
il fatto che con disinvoltura è stata descritta una circostanza,
che, secondo noi, è sostanzialmente un'aberrazione della politica.
Una disinvoltura assoluta nel dare quasi per scontato che certe
cose possono essere fatte e possono essere fatte impunemente in
base ad una logica del tutti colpevoli, nessuno colpevole, che è
una logica che non ci deve essere in politica, che non ci deve
essere in nessun ambito. Un comportamento scorretto, eventualmente
attuato da alcuni, non autorizza altri a fare lo stesso, perché
sennò qui finiamo veramente alla guerra e finiamo in una barbarie.
Di lacrime ne ho viste tante anch'io, ne ho viste di giovani, di
gente giovane, di quarantenni, di cinquantenni, di ragazzi che sono
in cerca di prima occupazione, depressi, alcuni disperati, con una
differenza: questi non avevano a casa un babbo che portava 9 mila
euro al mese in famiglia, quindi su questo bisogna fare una
riflessione che è una riflessione profonda. Non ci soddisfa quindi
la rimessa della delega, è un semplice
escamotage
per far
finta di niente, per dire: "così fanno tutti, così facciamo anche
noi", non è così che noi intendiamo la politica, ci aspettavamo e
ci aspettiamo ancora un passo indietro, che sarebbe l'unica cosa
che darebbe un segnale veramente innovativo, un segnale di
correttezza rispetto a quello che i valdostani attualmente si
aspettano da noi e che si aspettano da questo Consiglio regionale.
Un sistema che ormai non è più tollerabile, perpetuarlo facendo
finta di niente anche questa volta sarebbe una responsabilità che
vi assumete, che si assumono le vostre due forze politiche, che
però nei programmi elettorali hanno scritto e sono andate anche a
propagandare in giro esattamente principi che sono contrari a
quelli che adesso invece con il vostro comportamento state
sostenendo.
Président
- La parole au collègue Chatrian.
Chatrian (ALPE) -
Sì, grazie Presidente.
Per sgomberare subito il campo, per noi di ALPE non è una
questione di natura personale, ci mancherebbe, ma abbiamo ascoltato
attentamente il suo intervento. Ha dovuto smentire quello che ieri
in quest'aula ha detto, chiarire e già solo per questo, Assessore
Baccega, a mio avviso, il segnale va dato, ma non per finta, va
dato per sua completezza. Le chiediamo quindi veramente un passo
indietro, ma proprio perché nel suo intervento ci ha dato un
secondo spunto. Ora, il primo, ci ha smentito rispetto a quello che
ieri ci ha detto, la collaborazione messa in atto è stata messa in
atto nel novembre 2013 direttamente per una durata di un anno; il
secondo punto, a mio avviso, più grave, è che lei oggi si è
contraddetto per la seconda volta e ci ha detto: "probabilmente
dobbiamo andare a rivedere le regole". Dato che dobbiamo, dovremmo
andare a rivedere le regole...mi scusi, scusatemi colleghi, se sarò
un po' pedante, ma è da un po' di tempo che in quest'aula
proponiamo emendamenti, modifiche in finanziaria per rivedere le
regole nelle società partecipate e controllate. Quando dico regole,
dico trasparenza, quando dico regole, dico pubblicità, quando dico
regole, dico pari opportunità e, quando dico regole, diciamo la
possibilità a tutti di poter partecipare, quindi lei nel suo
intervento quando ci ha detto oggi: "tutto condizionato, sapete, in
Valle d'Aosta siamo in pochi, è già tutto difficile...lavorare o
che cosa, tutto è condizionato con i rapporti del pubblico"...lo
sappiamo bene, collega Assessore Baccega, ed è per quello che
riteniamo fondamentale modificare l'impianto legislativo che anche
i figli di Assessori, anche i figli di Consiglieri, anche i figli
di Sindaci e i figli di chi ha cariche importanti, istituzionali e
non, possano partecipare agli avvisi pubblici, ai bandi, alle
procedure, alle procedure negoziate come tutti gli altri figli.
Proprio perché l'ha detto prima, nel primo punto ieri ci ha
detto qualche bugia in quest'aula, il secondo...oggi si è
contraddetto dicendo: "dovremmo inserire delle regole", bene,
venerdì prossimo sicuramente entreremo nel vivo per modificare
finalmente regole per procedure non di assunzione, ma di
collaborazione di beni, di servizi, di lavori e non solo e anche
lei mi sembra d'accordo ad andare a normare, a legiferare in
materia, noi dell'opposizione chiediamo in maniera forte, puntuale
l'evidenza pubblica, poi magari per l'evidenza pubblica potremmo
anche quanto meno chiudere leggermente le briglie sulle procedure
negoziate, ma ci vanno regole e queste regole devono essere
trasparenti. Ecco, io penso che è dovuto a questo secondo passaggio
che faccio...chiediamo proprio ai colleghi di maggioranza, ai
Consiglieri anche tutti di maggioranza...penso che il segnale vada
dato. Nella pausa lunga di questa mattina, da mezzogiorno all'una,
poi una nuova pausa dalle quindici e trenta fino alle sedici e
venti, diverse persone..."ormai la cosa è stata fatta", ma proprio
per quello, Assessore collega Baccega, "la cosa è stata fatta", lei
non può rimettere nelle mani del Presidente la delega della casa da
gioco, lei deve fare un passo indietro dal punto di vista politico,
ha ammesso di aver sbagliato, mi sembra nella sua dichiarazione
abbia ammesso di aver messo in campo un qualcosa che era
inopportuno e a questo punto credo sia scontato che bisogna fare un
passo indietro e il passo avanti dovrà farlo il Consiglio tutto
venerdì prossimo, il ventuno, dando un mandato forte o alla
commissione, o a chi per esso per andare finalmente a legiferare
regole per quanto riguarda le società partecipate e controllate.
Ergo, scusatemi, le società partecipate e controllate che sono le
uniche che in questo momento che hanno ancora un po' di liquidità,
scusatemi ancora una seconda volta, sono le uniche che assumono
ancora adesso a tempo indeterminato, scusatemi, ma sono le uniche
che in questo momento forniscono ancora grandi collaborazioni
continuative, ve ne cito una, ma sicuramente i colleghi di
maggioranza le conoscono molto bene, entreremo nel dettaglio poi
successivamente nella prossima risoluzione, i
poker boys
che
vengono chiamati dalla casa da gioco sono 73.
Ecco, mi riallaccio alla riflessione che faceva poc'anzi il
collega Donzel, a noi interessa il percorso, come viene pianificato
il percorso per reclutare il personale nelle società partecipate e
controllate, a noi interessa sapere anche come è avvenuto questo
percorso. Forse siamo troppo curiosi, colleghi, ma ci interessa
anche sapere chi sono e perché qualcuno è rimasto fuori e perché
qualcuno è invece entrato magari dalla finestra, ci interessa e non
accettiamo, cari colleghi - Assessore Baccega, non è lei...non ha
questa delega -, non accettiamo che il più grande gruppo, che in
questo momento, dicevo, continua ad assumere e ad avere un
importante impatto sull'economia valdostana, ci risponda alle
nostre domande: "non sono fatti vostri", perché non saremmo neanche
qui oggi a discutere di questo fatto. Non ci sta più bene, colleghi
di maggioranza, non ci stava bene prima, ma non ci sta più bene
adesso e peggio ancora...e ho fatto degli esempi puntuali, questi
esempi puntuali noi però vogliamo conoscerli, noi vogliamo entrare
nel dettaglio, vogliamo sapere perché le pari opportunità,
Assessore Baccega, in questo momento le società controllate e
partecipate non le garantiscono a tutti. Nel momento in cui lei
condivide il nostro percorso, che è quello di andare a riscrivere
le regole, quindi le chiediamo veramente di fare un passo indietro.
Proprio lei ha parlato di inopportunità e ha parlato che
probabilmente bisogna andare a rivedere le regole; benissimo, io
sono d'accordo con lei quando dice: "se ci sono dei figli di
politici amministratori, ben venga che possano partecipare", ma che
partecipino ad un bando, ad un avviso pubblico, ad una procedura e
non, scusatemi, da raccomandati.
Président
- La parole à la collègue Certan.
Certan (ALPE) -
Grazie Presidente.
Assessore Baccega, l'ha già detto il collega Chatrian che da
parte nostra non c'è sicuramente nessuna intenzione di andare a
colpire personalmente e comunque da un punto di vista umano la sua
persona, però credo che, proprio per sgomberare questo campo, sia
opportuno scindere le cose ed essere il più possibile obbiettivi e
direi anche a sangue freddo. Siamo tutti genitori, quasi tutti
genitori e da mamma capisco quando lei dice che la politica spesso
fa perdere dei passaggi, la politica ha dei ritmi e dei tempi che
sono spesso disumani e la politica ha dei ritmi e dei tempi che
spesso sono contrari e in antitesi con gli orari della famiglia,
gli orari per veder crescere i figli, gli orari per partecipare
alla crescita dei figli, quindi ha ragione e su questo ha tutta la
nostra solidarietà, la mia personale sicuramente. Detto questo,
quindi preciso anche che non è in discussione e mai è stata messa
in discussione da parte di tutti noi della minoranza, perché non ho
mai sentito una parola riguardo a questo, non ho messo in
discussione la professionalità di nessuno e tanto meno di suo
figlio, che non ho il piacere di conoscere, ma che posso immaginare
essere persona competente, che potrebbe anche meritare ampiamente
quest'incarico, così come non è e non è mai stata messa in
discussione la professionalità di alcuni di quegli incarichi e
consulenze che sono stati dati in altre partecipate.
Noi abbiamo sempre messo in discussione le regole, i metodi con
cui vengono dati questi incarichi, queste consulenze, perché non
viene garantita l'opportunità per tutti i figli di tutti i
valdostani e di tutti i genitori, come lei, che hanno a cuore il
futuro dei propri figli. Lei, purtroppo, Assessore Baccega e anche
suo figlio siete stati vittime oggi, ieri, del sistema stesso e di
quel sistema che noi da mesi vi chiediamo di cambiare, perché il
mostro a questo punto ha inghiottito probabilmente il suo piccolo
mostriciattolo: questo è il problema. Il Consiglio, Assessore
Baccega - e questo noi chiediamo da diversi mesi -, potrebbe essere
garante e poteva essere garante anche di suo figlio, perché se a
novembre, nel momento in cui questo progetto veniva
messo...prendeva corpo, veniva portato in Consiglio, il Consiglio
stesso poteva essere garante della professionalità e della
competenza di suo figlio. È su questo punto che noi stiamo
insistendo da diversi mesi, non è una, due o tre persone che
decidono quale progetto, ma è il Consiglio regionale che di questo
è il portavoce primo, principale. Se nel mese di novembre...mi
permetto di dire che quello di novembre è stato un mese caldissimo,
e vado a memoria, ma mi sembra proprio di ricordare che è il mese
in cui è sbocciato tutto il discorso dei 10 milioni, era proprio
quello il periodo...
(interruzione di un Consigliere, fuori microfono)
...i 10 milioni al Casinò, appena prima, come?
(nuova interruzione di un Consigliere, fuori
microfono)
...luglio, appena dopo. Ricordo di aver incontrato qua fuori nel
foyer per la prima volta l'Amministratore unico, che ci ha detto:
"piacere, sono il mostro che spesso evocate in Consiglio
regionale"
e un po', chiaramente ironicamente, noi gli abbiamo
chiesto perché non è venuto in commissione a parlarci di questi 10
milioni che vengono dati con una delibera di Giunta al Casinò e lui
ha risposto: "ah, ma dei 10 milioni ormai non se ne parla più
perché è già cosa fatta". Ecco, noi eravamo ancora in commissione
che chiedevamo a lei come mai erano in ballo questi...per che
motivazioni, capisce, Assessore Baccega, che ci chiediamo e mi
chiedo come si possa essere freddi, come si possa essere obiettivi,
come si possa garantire l'imparzialità quando tra lei, il
Presidente, l'Amministratore unico pende come una spada di Damocle
il lavoro, la consulenza, un progetto, magari anche valido, di un
suo parente, come si può essere obiettivi di fronte alla
collettività valdostana: ecco perché le regole, i metodi e certi
percorsi devono essere decisi qua in Consiglio regionale e non in
altre stanze segrete, ecco quello che noi chiediamo e lo chiediamo
per tutti naturalmente.
Presidente
- La parola al collega Fabbri.
Fabbri (UVP) -
Merci Madame.
Io non so se prevale il senso di amarezza o quello
dell'impotenza nella vicenda che stiamo vivendo in questo
Consiglio. Io direi piuttosto quello dell'impotenza, perché, vista
la gravità delle cose che sono successe, in realtà la montagna ha
partorito il topolino e mi sembra che le cose non si stiano
muovendo. Avevo pensato che con un senso di sussulto di
autocritica, questa Giunta, questa maggioranza, il nostro collega
Baccega avrebbe finalmente dato prova di quello che tante volte è
stato detto in quest'aula, appellandosi a quel bisogno di
trasparenza, di equità che il cittadino si aspetta dai propri
politici. È stato qui evocato il sentimento dell'amore familiare e
che questo dovrebbe essere coinvolto...questi affetti non
dovrebbero essere coinvolti nella politica. È vero anche questo è
un aspetto...abbiamo conosciuto oggi un aspetto che oltretutto le
fa onore, Signor Assessore, perché essere emotivi vuol dire avere
anche una partecipazione dei fatti e degli affetti così profonda.
Ci chiediamo però - è stato detto da alcuni - come si sentano
coloro i quali, con i figli disoccupati, vivono questi accadimenti,
sono forse figli di un Dio minore? È nostro dovere cambiare questo
modo di concepire l'amministrazione, amicizie, parentele,
conoscenze, appartenenze debbono finalmente scomparire dal
punteggio dell'assunzione ed essere sostituite - lo abbiamo detto
tante volte in quest'aula - da competenza, validità e chiarezza,
chiarezza nei concorsi e nelle assunzioni. Oggi avremmo avuto
l'occasione di dimostrare che vi è questa famosa inversione di
rotta. Abbiamo visto che anche a livello nazionale ci sono state
delle dimissioni negli ultimi Governi, nel "Governo Letta", siamo
forse peggio dei famigerati romani? A quanto pare sì, ovvero,
continuando con questa mentalità, non faremo altro che approfondire
il solco tra il potere e i cittadini in questo momento già così
difficile. Questa mentalità dei santi in paradiso a cui appellarsi
è deleteria, oltre che umiliante, deleteria perché ci sta privando
dei migliori giovani, che stanno, lo sappiamo, prendendo la valigia
ed andandosene fuori dalla nostra Valle.
Vi è anche un aspetto positivo in tutto quest'accadimento, in
quanto cioè sta accadendo in quest'aula, l'aspetto positivo è
che...oggi, se avessimo sentito dare le sue dimissioni, sarebbe
stata una cosa veramente eccezionale ed interpretata come atto di
responsabilità che apre la via nuova ad un nuovo e vero cambiamento
di rotta. Grazie.
Président
- La parole au Vice-président Rosset.
Rosset (UVP) -
Merci Madame la Présidente.
Assessore, capisco dal punto di vista umano, ma la discussione
va nell'ottica di un discorso politico. Con lei, Assessore Baccega,
l'opposizione è stata, specie nel primo periodo, assai paziente,
capivamo che il salto dall'Assessorato del Comune di Aosta
all'Assessorato delle finanze della Regione era degno di uno dei
voli di Tarzan nella giungla, per cui attendevamo di avere
consapevolezza della sua azione politica. Ora, spiace constatare
che lei forse per carattere in linea con le precedenti attività,
sua formazione imprenditoriale, abbia assunto un profilo altezzoso.
Ha scambiato cioè il suo successo elettorale nella capacità infusa
di affrontare un Assessorato così difficile, anche se in verità,
mentre lei va in vetrina, altri fanno il suo lavoro, infatti chi si
occupa dell'ordinamento finanziario è il Presidente.
Ora, la questione emersa di suo figlio, che nessuno - ripeto -
nessuno mette in discussione dal punto di vista delle capacità,
della sua professionalità...vede, Assessore, lei può girarla come
vuole, ma l'incarico dato o avuto da suo figlio in un'epoca come
questa è un problema di metodo, di trasparenza, di merito che non
obbliga a ricorrere al diritto penale, esiste un codice di
comportamento che avrebbe dovuto imporle cautela e lei non lo ha
fatto, non l'ha fatto con scarsa considerazione per la cosa
pubblica e poco rispetto per quest'Assemblea. Dico "poco rispetto"
perché? Lei ha sposato la causa di chi non sa non può obiettare,
chi non conosce non può capire, nel senso che più volte tra ieri e
oggi lei ha detto una cosa e l'ha ripetuta diversamente. Ha già
citato colleghi precedentemente, questa minoranza vuole capire,
vuole conoscere, null'altro, nessuno mette in discussione la
professionalità, ma vuole conoscere, vuole avere trasparenza, di
questo si tratta e lei può arrabbiarsi fin che vuole, ma questa
vicenda indigna i cittadini soprattutto in un momento già di per sé
molto difficile per la politica, allora per questo noi abbiamo
attivato questa risoluzione, affinché si possa prendere conoscenza
di questa poca cautela da parte sua. Grazie.
Presidente
- Ci sono altre richieste di intervento?
Guichardaz (PD-SIN.VDA) -
Grazie Presidente.
Io esprimo solidarietà umana, ma qui finisce la mia solidarietà
nei confronti dell'Assessore Baccega e spero che qualcuno non
twitti
questa mia considerazione iniziale come una velenosa
dichiarazione nei confronti di un dramma, perché, quando si parla
di familiari e tanto più di figli, effettivamente entriamo in una
sfera anche emozionale. Noi facciamo politica e quindi, come è
stato detto da molti colleghi, la questione è giusto che rimanga
sul livello politico. Assessore, non è suo figlio l'obiettivo, non
è lei l'obiettivo di questa nostra risoluzione, così come non lo è
di tutte le iniziative che abbiamo fatto fino ad ora, ma
l'obiettivo è un sistema che va combattuto e che va cambiato. Un
sistema che, purtroppo, vede spesso prevalere la mediocrità a
discapito del merito, della capacità e questa mediocrità spesso è
favorita da chi invece avrebbe interesse a far rilevare e di far
emergere invece le capacità. Siccome si parla di figli, a me è
venuto in mente che spesso dico alle mie figlie - anzi lo dico
tutti i giorni, perché la generazione dei nostri figli è una
generazione che, al contrario della nostra generazione, vive
immersa nella crisi, vive un momento di difficoltà che poi si
riflette anche sul modo di vedere le cose, sul modo di vivere, è la
generazione della crisi -, cercando di prepararle, che la vita non
sarà facile, dovranno farsi strada con i meriti e con le capacità.
Non ero un grande scolaro, ma passo le mie giornate a controllare i
loro compiti a cercare di capire come possono migliorare; quando
posso, sto con loro ad aiutarle a fare i compiti e la cosa brutta è
che mi capita a volte di dire: "ragazze, probabilmente, dovrete
andare fuori se vorrete valorizzare il merito, perché purtroppo il
merito in questa Valle spesso e volentieri non è valorizzato".
Questo sistema guarirà, io ne sono convinto, e guarirà perché
dovremo utilizzare, sarà utilizzata una medicina molto amara, che è
un combinato disposto tra crisi economica e mediocrità
insostenibile. Ci sono degli ambiti dove, a causa del clientelismo,
dell'amicizia come criterio principale di selezione, la mediocrità
prevale. Beh, questo combinato disposto, presto o tardi, farà
cadere un sistema e obbligherà probabilmente i meritevoli e il
merito a venir fuori. Sarà probabilmente un momento drammatico per
la nostra regione ed è anche per questo che noi attraverso le
nostre azioni stiamo cercando di rincorrere, per quanto possibile,
una soluzione, di mettere una toppa ad un sistema che oramai fa
acqua da tutte le parti. Colleghi, noi con la nostra azione stiamo
mettendo in piedi un'ipoteca pesante ed è un'ipoteca che varrà
anche per noi, che varrà per chi continuerà a far politica. Nel
momento in cui noi insistiamo sulla questione del merito e della
capacità, è evidente che non possiamo pensare che poi, quando sarà
passata la buriana, il merito e la capacità potranno essere
dimenticati. Noi oggi chiediamo di ricreare un sistema, cioè di
mettere in piedi un sistema, che vale oggi, che varrà domani e che
varrà probabilmente anche quando la crisi sarà passata. Noi quindi
insistiamo sulla trasparenza, perché cambi il sistema, perché
prevalga il merito, perché siano le capacità a prevalere.
Mi dispiace leggere dei
twitter
di esponenti di altri
partiti politici, che scrivono, che scrivevano cinque minuti fa:
"se solo le persone che sono state assunte col sistema della
spintarella parlassero, maggioranza ed opposizione andrebbero a
casa tutti"
. Questo, ragazzi, non è un insegnamento che un
politico può dare, non è mettendo tutti nella stessa bagna, tutti
nello stesso calderone che si risolve il problema, oggi non
possiamo permetterci di creare una situazione di responsabilità
collettiva per dimenticare le responsabilità individuali.
Vi leggo un pezzo di una lettera, che è stata citata e che è
stata pubblicata su Aosta Cronaca.it, due grafici che si lamentano
per essere stati non ascoltati o non accolto il loro progetto - lo
citava come situazione, credo, il collega Viérin... - leggo solo la
conclusione:
"riteniamo assolutamente vitale la relazione tra le
parti, l'impegno di chi partecipa con serietà ad un concorso è
oneroso e chi gestisce i bandi deve esserne consapevole, non vanno
trascurati né l'etica, né le regole, né il buon senso. Con
quest'esposizione dei fatti intendiamo rendere pubblica una
situazione, che è ben radicata anche sul territorio, con la quale,
suo malgrado, il grafico troppo spesso si trova ad avere a che
fare. Vista la particolare situazione storica che stiamo vivendo,
nella quale anche un lavoro a concorso, come questo, può essere
vitale per la sopravvivenza di un'azienda, l'auspicio è dunque che
le amministrazioni, le associazioni o le organizzazioni che si
trovano a gestire soldi pubblici negli affidi di incarichi non
dimentichino i principi dell'evidenza pubblica, della trasparenza,
dell'equità, così da contribuire alla crescita delle
professionalità"
. Credo che a questa lettera, a questa
conclusione non ci sia tanto da aggiungere, dicono tutto i
professionisti che hanno decine e decine di anni di esperienza, che
hanno curricula accumulati in concorsi e addirittura in giurie, in
quanto esperti, diciamo, hanno partecipato a giurie di diversi
concorsi nazionali e regionali. Beh, credo che questa vicenda possa
servire davvero ad aiutare tutti quanti a capire che forse è
passato un momento, che forse è necessario davvero ripensare un
sistema. Grazie.
Président
- Merci. Il y a quelqu'un d'autre? Collègues,
il y a quelqu'un qui souhaite intervenir? On est encore en
discussion générale.
Morelli (ALPE) -
Merci Présidente.
Sono stata imbarazzata da quanto è successo nel pomeriggio in
Consiglio, è vero che siamo dei politici che dovrebbero essere
rotti a tutte le situazioni, ma siamo anche esseri umani e quindi
un cedimento è comprensibile. Mi ha colpito, Assessore Baccega,
quanto lei ha detto, lei ha fatto una sorta di esame di coscienza e
ha detto di essersi chiesto se la situazione che si era venuta a
creare fosse opportuna. Adesso non so citare esattamente le sue
parole, ma credo che il concetto fosse questo e lei si è risposto
che in fondo l'importante era che entrambi faceste bene il vostro
lavoro e l'importante fosse che ognuno svolgesse il suo ruolo in
modo adeguato, cioè non è importante in che modo si ottenga un
posto di lavoro, quali sistemi si adottino per ottenere un
incarico, purché poi si adempia bene al compito che viene
assegnato. Ecco, non è proprio così, non può essere proprio così,
non può esserlo in particolare laddove quei compiti sono garantiti,
sono retribuiti con il denaro di tutta la comunità, lì le regole
devono essere uguali per tutti, assolutamente e di questo noi tutti
dobbiamo essere garanti, ma in particolare deve esserlo chi detiene
il potere, chi ha la possibilità di determinare il futuro dei
giovani, perché un posto di lavoro vuol dire futuro, vuol dire
potersi creare una famiglia, avere una vita piena, non avere un
lavoro vuol dire non poterlo fare. Ecco, il clientelismo, il
familismo non sono più accettabili, non sono mai stati accettabili,
ma in questo momento storico meno che mai.
Dobbiamo fissare - l'ha già detto bene il collega Chatrian - le
regole, delle regole certe, delle regole che premino il merito e la
capacità, delle regole che tutelino chi non ha le conoscenze
giuste, delle regole che non penalizzino chi non sta dalla parte
giusta, come ahimè succede. Anche questo succede oggi, succede che
c'è chi è favorito e succede che c'è chi è penalizzato, delle
regole che pongano al riparo anche noi stessi politici dalla
possibilità di cedere alla tentazione umana di favorire chi ci è
vicino e poi di autoassolverci. Io credo che non è per estrema
severità, Assessore, che noi non ci possiamo accontentare del fatto
che lei rimetta le deleghe, non ci possiamo accontentare di questa
sua semplice dichiarazione, ma dobbiamo veramente rimanere fermi
invece nella richiesta nei suoi confronti di fare un passo
indietro, perché veramente questo è l'unico segnale che possiamo
dare alla cittadinanza, ai giovani, che vogliamo tutti assieme
cambiare il sistema e dare le stesse opportunità a tutti.
Grazie.
Président
- A demandé la parole le collègue Grosjean.
Grosjean (UVP) -
Merci Madame.
Parlare oggi in questo clima è molto difficile, perché vedete
qui bisogna tenere conto di tutte le situazioni. Ebbene, Assessore,
lei cosa pensa di tutti coloro che aspettano ancora delle risposte
sulle famose domande delle leggi di settore? Dal mese di
ottobre...1.280 persone illuse, anche quelli sono figli di qualcuno
e qui lo dico a tutta la Giunta, non solo a lei, quelli sono figli
di qualcuno, figli di contadini, figli di albergatori, figli di
impresari, di imprenditori, che voi, il Governo ha illuso, quelli
anche stanno piangendo, si stanno forse anche vergognando di essere
valdostani in questo momento. Da lei e da tutta la Giunta queste
persone aspettano delle risposte, delle indicazioni e invece no,
lei, Assessore, che cosa fa? Cerca di togliersi la grana, rinuncia
ad una delega, forse si era illuso che il Casinò fosse un bel
giocattolo, una macchinetta da soldi, invece non è stato così, non
è proprio così, "non la voglio più, rinuncio ad una delega,
mantengo la mia poltrona", ma io mi chiedo dov'è la dignità di
uomo, la dignità di politico, di uno che va in piazza a fare i
comizi, che va ad incontrare gente a promettere, a dire delle cose,
qui mi sembra che proprio non ci siamo! Le avevo già chiesto la
volta scorsa se era convinto del suo operato, oggi sono convinto io
che a lei interessa solo la poltrona, dei cittadini poco importa e
molto probabilmente le sue lacrime sono lacrime di coccodrillo.
Presidente
- Altri? Ci sono altre richieste di
intervento? La parola al collega Gerandin.
Gerandin (UVP) -
Merci Madame Présidente.
Assessore, io personalmente le sono vicino dal punto di vista
umano, di padre di famiglia, soprattutto sono d'accordo, ecco, che
i figli non paghino o siano esclusi per leggerezze da parte dei
padri, ma questa è una vicenda che va al di là, è una vicenda
politica, è una vicenda di metodo di fare politica, soprattutto è
una vicenda di credibilità e di trasparenza della politica. Il
collega Bertschy l'ha detto: noi ci siamo presentati con un
programma che faceva di questa trasparenza, della volontà di
mettere fine ad un sistema, che noi ritenevamo già un sistema poco
trasparente, una parte importante del nostro programma. Noi
vogliamo essere coerenti con il nostro programma di legislatura,
noi vogliamo essere coerenti con coloro che ci hanno dato fiducia
eleggendoci in questo contesto, in questo Consiglio regionale. Al
di là della vicenda umana, pertanto non possiamo fare sconti ad una
politica che ancora una volta ha dimostrato tutte le sue lacune.
Noi siamo veramente stufi di sapere in aula di assunzioni, di
progressioni, di collaborazioni di familiari di Consiglieri e
Assessori senza concorso pubblico. Tutti hanno diritto di lavorare,
anche i familiari degli eletti in Consiglio regionale, ci
mancherebbe, ma dopo selezioni pubbliche. Per noi questa è stata
una parte importante del nostro programma e noi su questo ci
teniamo a ribadire. Allora noi non vogliamo istituire un
confessionale, come nel
Grande fratello
per sapere quanti
casi simili vi sono in Consiglio regionale, noi chiediamo un
segnale forte, condiviso in questa direzione: la politica ha
cambiato metodo vuole dare quella trasparenza che i cittadini
vogliono. Noi...io personalmente non voglio credere che esista un
sistema consolidato in Valle d'Aosta in cui una parte della
politica valdostana tollera, copre, giustifica metodi di assunzioni
clientelari. Se questo sistema esisteva, esiste, bene io sono
convinto che questo sistema sia finito. Siamo in una situazione
economica occupazionale così grave come quella che in questo
momento sta vivendo la Valle d'Aosta? Dove la vostra
amministrazione, le vostre scelte amministrative non riescono a
dare garanzie e risposta alle reali esigenze dei cittadini...allora
io vi chiedo di dare almeno una certezza: quella che le regole sono
uguali per tutti, dove tutti i giovani, tutti i cittadini hanno
pari diritti e prospettive.
Torno a lei, Assessore, nelle audizioni in commissione di vari
rappresentanti delle società partecipate che abbiamo avuto in
quest'ultimo periodo la possibilità di audire, ebbene, noi abbiamo
avuto conferma che non una decisione, non una scelta, non un
indirizzo da parte dei vari consigli di amministrazione avviene
senza benedizione politica e allora, Assessore, io le chiedo se non
si è posto la domanda...con quale serenità, con quale stato d'animo
lei avrebbe dato questi input politici alla Casino quando si parla
di tagli occupazionali e di riduzione di stipendio dei dipendenti
della Casino. Io questo le voglio chiedere, io immagino che si sarà
posto il problema, immagino con quale stato d'animo lei avrebbe
affrontato questi importanti processi organizzativi. Allora, io
voglio credere, Assessore, che lei abbia ragionato da padre, più da
padre che da Assessore, che la sua sia stata una leggerezza in
buona fede, allora lei ha una grande opportunità di rimediare, non
sono importanti 20.400 euro che vengono percepiti, è il non
rispetto delle regole, è il non rispetto della trasparenza, che
sono alla base di chi si occupa della pubblica amministrazione,
quello che è il lato più grave di questa vicenda. Allora, non basta
credere che una delle tante deleghe, perché lei ha le deleghe sulle
partecipate, sono veramente tante queste partecipate, questo non
cambierebbe la sostanza, lei deve fare un passo indietro da
Assessore in coerenza su quella trasparenza della sua attività
politica da lei evocata quando lei ha parlato della rinuncia alla
delega sulla Casino.
Se veramente questo sistema consolidato non esiste, allora è
tempo di dare dei segnali, è tempo di dare dei segnali in cui c'è
la volontà da parte di tutti, io qua parlo soprattutto agli eletti
di maggioranza, perché vedete, non dare segnali in questo momento
significa in parte legittimare, in parte riconoscere che esiste un
sistema consolidato. Io non voglio crederci che esista questo
sistema consolidato, ma se mai esistesse, tutti avrebbero la stessa
responsabilità: chi ha messo in piedi il sistema, chi lo ha
utilizzato fino ad oggi e chi continua ad utilizzarlo, ma anche chi
continua a sostenere questo sistema. Nessuno ha più scusanti
celandosi dietro al "non ne ero a conoscenza", o cavalcando uno dei
tanti temi che sono stati un po'
à la une
nella campagna
elettorale, ci ricordiamo ancora quando si diceva: "ci sono dei
metodi che noi non condividiamo, che non tolleriamo, ma che
cambieremo dall'interno". Avete la possibilità di cambiarli questi
metodi, avete l'opportunità di cambiarli, ma date un segnale forte
e questo non è impedire, rallentare la macchina amministrativa, ma
è dare un'immagine diversa di un metodo di fare politica che ha
disgustato i cittadini. Non voglio essere più realista di tanto, ma
me l'ero segnato...noi, fossimo in un sistema inglese, non sarebbe
stata la minoranza a chiederle di rassegnare le dimissioni,
sarebbero stati i suoi colleghi di maggioranza, i suoi colleghi di
partito a chiederle di fare un passo indietro, ma non solo di fare
un passo indietro, in Inghilterra le avrebbero chiesto di
abbandonare la politica.
Si dà atto che dalle ore 17,57 presiede il Vicepresidente
André Lanièce.
Lanièce (Presidente)
- Ha chiesto la parola il collega La
Torre, ne ha la facoltà.
La Torre (UV) -
Grazie Presidente.
I toni sono pacati e devono essere pacati e non vi è un banco
degli imputati, perché, se ci fosse un banco degli imputati, non
sarebbe così piccolo per contenere solo una persona. Io credo - è
stato detto, credo l'abbia detto Bertschy - che esistano dei
diritti inviolabili di tutti e sono il diritto alla salute, alla
dignità nel costruirsi un futuro, a coltivare le proprie
inclinazioni, il diritto al lavoro. Sono dei diritti che sono per
tutti uguali, così come il diritto alla dignità anche per una
persona, per il figlio, di un uomo che sa anche riconoscere un
errore, un errore nel conseguimento di questi legittimi diritti,
anche per lui, anche se con un percorso magari discutibile, ma che
certamente non riveste nessun carattere di illegittimità. Quello su
cui noi dobbiamo concentrarci piuttosto e ragionare, accogliendo
anche un po' il tono del dibattito che è stato serio, su come
vengono...come si pensa molte volte in questo Paese di raggiungere
questi diritti e quindi, pensando anche ai molti che ci ascoltano,
chiedo onestamente di riflettere anche loro, quante volte anche
loro hanno pensato di raggiungere questi obiettivi magari
attraverso la segnalazione, per usare un termine moderno in queste
cose. Quello a cui noi siamo chiamati perciò è un salto di
maturità, che riguarda non solo la classe politica, ma riguarda
anche il popolo, che deve capire che questo è un Paese che sta
attraversando una fase, dei ragionamenti di maturità anche politica
che devono indurre tutti a fare delle scelte diverse e a cominciare
a ragionare anche in un modo diverso. Io non mi ricordo più di
tanti colleghi che avevano buona volontà, perché la gente
tendenzialmente quei colleghi non li ha votati.
Restituire la delega è un atto, secondo me, di responsabilità e
anche di dignità e sottolinea certamente, come ho detto prima, un
errore che per primo lui stesso riconosce, che lo facessero tanti
in questo Paese, poco o tanto che sia il gesto, per come può essere
giudicato da voi...ma comunque è un segnale, un segno, è il
riconoscimento di un errore e comunque non è certamente un atto di
illegittimità che è stato fatto, certamente è un atto discutibile,
su cui questo ragionamento che è stato svolto oggi in Consiglio può
essere utile, grazie anche al suo gesto, come un passo per
cominciare a costruire anche qualcosa di diverso nei rapporti tra
la politica e i cittadini. Credo quindi che quello che oggi sta
accadendo in quest'aula sia qualcosa che...da un lato, va
riconosciuto all'Assessore di aver fatto qualcosa che forse molti
altri non avrebbero fatto, di restituire una delega e anche
facendolo in un modo aperto, e io gli voglio dare la mia stima
davanti a tutti, non nascondendo le sue emozioni, non nascondendo
quello che è il senso anche della sua dignità e nel rispetto anche
della vita di suo figlio.
Presidente
- Siamo sempre in discussione generale, c'è
qualche altro collega che intende prendere la parola? Ha chiesto la
parola il collega Viérin Laurent, ne ha la facoltà.
Viérin L. (UVP) -
Grazie Presidente.
Intervengo a seguito di quanto dichiarato dal collega La Torre e
dico che finalmente qualcuno di maggioranza o quasi è intervenuto e
lo dico perché noi cerchiamo e abbiamo cercato di riportare su un
piano politico un pomeriggio che ha avuto dei risvolti anche umani
e altri ne hanno parlato. Noi abbiamo cercato di sollecitare un
dibattito in quest'aula, perché lo stesso Assessore ha portato
questo dibattito in aula a partire da ieri pomeriggio e ci
auspichiamo che anche altri, al di là dei banchi del Governo,
possano esprimersi, perché questo è il ruolo del Consiglio Valle.
Non parlare nei corridoi o, meglio, non solo parlare nei corridoi,
non solo nelle riunioni di maggioranza, fare i gradassi,
permettersi magari anche di parlare in assenza dei presenti dei
comportamenti di altri. Noi qui in quest'aula abbiamo aperto un
dibattito e ci stiamo confrontando con l'Assessore e con il Governo
su un problema che si è verificato senza nasconderci di fronte alle
responsabilità che noi riconosciamo in quest'atto e alle
responsabilità che noi riconosciamo al ruolo che ricopriamo, perché
è vero che ci sono dei risvolti umani, ma noi - e la comunità ci ha
eletto per questo - in quest'aula portiamo istanze, siamo le
persone deputate dal popolo che devono rappresentare delle
sensibilità e fuori ve lo assicuro come avete anche voi dei
riscontri...questa vicenda non fa del bene alla politica, io l'ho
voluto ricordare questa mattina.
Se noi oggi abbiamo chiesto un passo indietro, Assessore, lo
abbiamo fatto proprio perché non possiamo far finta di niente e non
dobbiamo neanche prendere ad esempio i peggiori, collega La Torre,
probabilmente è vero che nessuno fa mai un passo indietro nel Paese
dove viviamo, anzi in queste ore il Premier sta facendo un passo
indietro coatto, quando si fanno passi indietro, probabilmente si
devono fare per forza. Allora, la restituzione della delega noi la
vediamo sicuramente come una parte di atto che vuole salvare capra
e cavoli, vuole in parte ammettere qualcosa, autoassolvendosi,
perché, di fatto, lei, Assessore, è intervenuto sulla propria
posizione, ma non abbiamo sentito altri della maggioranza al di là
del collega La Torre e parlo soprattutto dei
Consiglieri...autoassolvendosi perché lei è convinto della
posizione che ha assunto, dicendo: "bene io ho magari anche
sbagliato" e la rinuncia della delega, diciamo, chiude il cerchio
del problema. Per noi non è così e noi chiediamo che sia rispettata
questa posizione e ci appelliamo a lei, Assessore, come ci
appelliamo alla maggioranza proprio per una questione anche di
educazione ai modi della politica, perché, se si avvallano certi
comportamenti, noi che dobbiamo essere tutti da esempio, beh, si
giustificano anche per il futuro.
Tutti i giorni abbiamo persone che soffrono, tutti i giorni
siamo sollecitati da chi non ce la fa, da chi non ha opportunità
pur avendone le capacità, dal sistema. Il sistema che purtroppo in
questi mesi, e non esasperato dai nostri toni, ha continuato a
mortificare le persone e oggi non possiamo far finta di
dimenticarci di questa cosa, perché chi è protetto dal sistema
continua ad essere difeso, chi non è nel sistema...chi lo ha
abbandonato, come abbiamo fatto noi, sicuramente, magari non in
quest'aula direttamente, ma attraverso le persone che noi
rappresentiamo subisce sul territorio ancora oggi e anche lì noi
abbiamo visto dei ragazzi con le lacrime agli occhi. Ragazzi che
magari erano finiti sui manifesti elettorali e che non sono stati
ripresi a lavorare in una certa azienda, in una certa società
pubblica. Ecco, noi abbiamo parlato in quest'aula, Assessore
Baccega, se lo ricorda? Noi abbiamo sollecitato in questi mesi
attraverso tantissime mozioni e atti di indirizzo il fatto della
trasparenza nei concorsi, il fatto di evitare certi atteggiamenti e
oggi non si può dire all'opposizione che ha esasperato i toni, i
toni sono stati esasperati da chi detiene il potere oggi in Valle
d'Aosta e che ha paura di perderlo e oggi i toni sono diventati
leggermente più umani, perché c'è un problema umano, ma noi non
dobbiamo dimenticarci che i problemi politici vanno affrontati in
termini politici e che se da domani vogliamo cambiare ciò che un
errore può essere preso come, diciamo, fatto per migliorarci,
dobbiamo capire che domani non possiamo fare finta di niente al di
là di come andrà la votazione di questa risoluzione e per questo
noi crediamo che le reazioni violente del sistema: dalle minacce ai
Consiglieri regionali, alle querele, alle denunce, al Casinò
stesso, di cui lei ha la delega, che in Consiglio, quando noi
esprimiamo dei giudizi, ci minaccia di querele, altri sono
querelati, questo non lo affrontiamo? Questo non va bene, questo è
normale, mentre ci sono i casi umani, perché ognuno di noi ha
reazioni diverse in quest'aula, ma se tutti noi dovessimo portare
in quest'aula gli stati d'animo di tensione che viviamo ogni giorno
e soprattutto chi ha subito vessazioni, malversazioni, soprattutto
in questo caso denunce, noi crediamo che forse quest'episodio debba
farci riflettere sulla forse non volontà di continuare a farsi
usare dal sistema.
Io questa mattina ho parlato di mela avvelenata, Assessore, che
non sappiamo se era una mela avvelenata o una mela della
tentazione, la collega Morelli giustamente mi diceva: "ma c'è la
mela di Eva", che ho citato, che forse è quella della tentazione,
mentre quella avvelenata è quella di Biancaneve. Ecco, noi crediamo
che le mele avvelenate facciano del male a tutti. In questo caso,
in quest'episodio abbiano fatto del male a lei, ma che la
complicità di un sistema nel continuare a seguire certi metodi
faccia del male a tutti. Noi crediamo che quello che deve emergere
oggi da questa...e le considerazioni che devono emergere oggi...è
che noi cercheremo di fare chiarezza su tutto. Noi non abbiamo
paura di affrontare questi temi, non abbiamo neanche paura degli
atteggiamenti che vediamo anche in questi minuti sui banchi della
Giunta, che noi difendiamo con forza proprio perché crediamo che in
questo momento sia l'intera politica che deve difendere la propria
credibilità.
Chers collègues, nous sommes malheureusement en train souvent de
prendre des habitudes qui sont des habitudes qu'on voit dans les
pires des exemples romains et chaque jour la télévision nationale,
chaque jour les épisodes à la une ne font pas honneur à la
politique, ne font pas honneur aux administrateurs. Alors personne
ne veut être puriste, personne veut faire la morale, nous croyons
que des épisodes comme celui qu'on a vécu et qu'on vit aujourd'hui
soient des épisodes qui ne font pas honneur à la classe dirigeante.
Après on va dans les écoles, on invente et on propose des parcours
de légalité, on va essayer d'expliquer aux élèves comment les
administrateurs doivent se comporter, avant de cela encore on va
expliquer comment ces jeunes devront se comporter dans la Vallée
d'Aoste de demain. Bien, avant d'aller expliquer aux autres ce
qu'ils doivent faire, nous devons être nous mêmes à donner des
exemples et nous croyons que ce soit seulement un épisode, mais
c'est un épisode qui est un épisode qui pour nous reste grave et
qu'il ne faut pas sous-évaluer dans ses contenus et que nous
continuons à juger comme un épisode qui ne s'est jamais produit,
qui ne devra plus se produire et surtout qui est un mauvais exemple
que nous donnons à la communauté valdôtaine, aux jeunes qui
préparent l'avenir et c'est quelque chose qu'on n'aurait jamais
voulu voir dans ce Conseil de la Vallée. Ce qui nous fait mal
encore plus c'est qu'on essaye de minimiser et l'occasion de faire
un pas en arrière et de donner les démissions...Assesseur Baccega,
aurait pu être un geste de responsabilité, qui faisait honneur
sûrement à votre personne, à votre personne même en tant
qu'Administrateur et qui aurait pu éviter de l'embarras qui
continuera dans les jours prochains, dans les semaines prochaines,
car cette tache continuera à vivre sur cette Assemblée.
In conclusione vorrei dire che c'erano tanti modi per uscire
dall'
impasse
, sicuramente quella che noi avevamo richiesto
era quella che poteva ridare dignità ad un ruolo e ad una funzione
che lei ricopre. La scelta è diversa, il fatto di rimettere una
delega è quello che voi sentite come proposta, esisteva anche la
possibilità di revocare l'incarico stesso, questo non è neanche
stato ipotizzato, poteva essere un qualcosa che cercava di
rimediare ad una certa situazione, nessuno se lo è posto, noi non
vogliamo entrare nel merito di scelte altrui e non vogliamo
consigliare nessuno. Quella che noi cercavamo di fare, proprio
perché avevamo voluto tenere - e concludo, Presidente - i toni
pacati, rispetto personale e rispetto umano, che non possono far
venir meno però le responsabilità che abbiamo...ciò che noi abbiamo
proposto era un consiglio e un'azione concreta che potevano oggi
ridare credibilità a tutti noi. La strada scelta è stata diversa,
noi ne prendiamo atto, ma sicuramente questo avrà influenza sul
futuro di questa legislatura.
Presidente -
Non ci sono altre richieste di intervento,
possiamo chiudere la discussione generale? La discussione generale
è chiusa. Ci sono richieste di intervento per replica o
dichiarazione di voto? La parola al collega Borrello.
Borrello
(SA)
- Grazie Presidente.
Io penso che la situazione sia un po' particolare,
effettivamente quello che è successo in questi due giorni penso non
sia una cosa che si è verificata tante altre volte e all'inizio di
questo mio intervento in dichiarazione di voto in prima battuta
manifesto, a nome del gruppo, solidarietà piena all'Assessore
Baccega dal punto di vista umano e anche dal punto di vista
politico. Dal punto di vista umano, lo abbiamo vissuto tutti...è
stata riconosciuta in maniera trasversale da tutti i colleghi
quella che è la particolare situazione emotiva che è emersa. Dal
punto di vista invece più di carattere politico, durante questo
dibattito generale, che è stato sicuramente ben condotto con un
giusto e moderato atteggiamento, si è parlato di due temi
fondamentali: da una parte, l'aspetto della trasparenza, più volte
richiamato da diversi Consiglieri, e, dall'altro, quello che è
l'invito, e l'oggetto di quella che è la risoluzione che avete
portato all'attenzione di quest'aula. Io allora mi soffermerò su
questa dichiarazione e mi atterrò solamente a quelli che sono gli
aspetti incardinati nella risoluzione. La buona fede dell'Assessore
Baccega, che in maniera spontanea ha prodotto informazioni al
Consiglio, ha fatto emergere quelle che sono le qualità dell'uomo
che ha voluto esporsi, non si è sottratto a quello che è stato il
dibattito pubblico all'interno di questa, che è l'Assemblea
principale della nostra regione. L'ha fatto, ripeto, in maniera
spontanea, ripeto, con la buona fede, cercando anche - e di questo
bisogna dargli atto - di difendere quella che è la dignità del
proprio figlio, ma non si è sottratto all'impegno di produrre a
tutti voi anche quelli che sono gli aspetti più di carattere
familiare. Tenendo conto che non si tratta di un atto illegittimo,
ma si tratta forse più che altro di una situazione di mera
inopportunità politica, quindi noi abbiamo discusso al nostro
interno, abbiamo avuto un dibattito serrato, ci siamo confrontati e
abbiamo appreso in maniera favorevole questo gesto, che è un gesto
forte e responsabile che l'Assessore Baccega ha voluto produrre,
che è quello di riconsegnare al Presidente la delega, proprio per
evitare la possibilità di strumentalizzazioni e la possibilità che
si possano creare delle incomprensioni.
Io penso che da questa giornata di dibattito tutti noi abbiamo
imparato qualcosa, io in prima battuta, ma riteniamo che la vostra
proposta, il vostro invito non possa essere accettato ed è per
questo che, a nome della Stella Alpina, in maniera coesa dichiaro
che non voteremo la vostra risoluzione.
Président
- Il y a d'autres requêtes d'intervention pour
déclaration d'intention? Pour réplique? La parole au collègue
Cognetta.
Cognetta (M5S)
- Sì, grazie Presidente.
Ovviamente noi sosteniamo la risoluzione. Rispetto a tutto
quanto il dibattito che c'è stato, non sono intervenuto, l'ho
seguito con molta attenzione e ho pensato molto come fare
quest'intervento, mi sono passate per la mente tantissime
situazioni che ho vissuto in prima persona, in quanto disoccupato
per tantissimo tempo, con un'età poco adatta per entrare nelle
pieghe della legge, per esempio, per gli apprendisti o per altre
situazioni, avendo a casa moglie e figli e avendo una situazione
economica di un certo tipo, ho pensato a tutto quello che è
accaduto, qui, ho pensato ad un certo punto che dovevo
assolutamente fare qualcosa anche se non trovavo lavoro e quindi ho
cominciato, diciamo così, a militare in questa nuova formazione
politica, poi è andata come è andata e adesso sono qui.
Vorrei solo dire due parole al mio collega Elso Gerandin. Lui è
rimasto sorpreso dal fatto che ci sia un sistema, noi non siamo
affatto sorpresi, insomma, sono anni che lo diciamo, anzi penso che
a questo punto ci abbiate fatto un favore, come Giunta e lei in
particolare Assessore, perché almeno nessuno ci può più accusare di
andare in giro a dire fesserie, insomma, perché uno racconta delle
cose che poi uno dice: "ma non è vero", invece almeno questa è
apparsa in tutta la sua forza. Il sistema quindi sì c'è, collega
Gerandin, c'è sempre stato, lei forse non se ne è accorto, come
buona parte della popolazione valdostana, però vi assicuro che c'è,
c'è per gli appalti, c'è per le assunzioni, c'è per tutto quello
che discutiamo qui adesso. C'è da decenni, non da ieri sera, c'è da
decenni! Ci sono stati in passato tutta quanta una serie di
questioni che sono emerse, ma alla gente tanto, come ha detto
giustamente il collega La Torre, come io ho avuto modo di ricordare
ieri, alla gente, insomma, gliene frega relativamente. Adesso
invece gli frega un po' di più perché la situazione, insomma, è un
po' cambiata, è anche giusto che gli freghi un po' di più.
Noi il sistema lo vogliamo abbattere e non si intende per
abbattere il sistema eliminare fisicamente le persone, significa
sostituirle, perché chiaramente è difficile che una persona che ha
sempre operato in un certo modo da domattina operi in un modo
diverso. Ripeto: l'ho già detto in altre situazioni, se io creo la
malattia, poi come faccio a creare la cura? Voi quindi continuate a
riempirvi di buone parole, il collega Borrello ha espresso, a nome
della Stella Alpina, piena fiducia e solidarietà all'Assessore e
che altro poteva fare, sinceramente? Poteva dire: "no, non va bene,
deve fare un passo indietro"? Se allora noi qui seduti volessimo
per un attimo tutti quanti smettere di fare il gioco delle parti e
cominciare a ragionare rispetto a ciò che effettivamente
discutiamo, forse, siccome vorrei dirlo con chiarezza: qua nessuno
non ha fatto errori...tutti quanti abbiamo fatto errori, tutti
quanti abbiamo fatto i nostri errori, tutti quanti poi ne paghiamo
le conseguenze o le pagheremo. Dicevo, però, tutti potremmo
cominciare a discernere...come dire? a stabilire chi sta di qua e
chi sta di là, chi veramente vuole cambiare le cose e chi invece
magari dice solo di volerle cambiare, ma non vuole farlo. Io sono
convinto che sia di qua che di là ci siano persone di entrambi i
tipi. Questo lo dobbiamo ammettere, no? Io sono convinto di questo:
sia di qua, sia di là ci sono persone che dicono a chiacchiere di
voler cambiare e poi non lo fanno ed altre invece che vogliono
farlo effettivamente. Ora, il problema sono i numeri: quanti sono
di un tipo e quanti di un altro, e questo io come faccio a saperlo?
Lo posso sapere se da una parte alla prova dei fatti voi vi
comportate in un certo modo e quindi automaticamente consolidate e
alimentate il sistema e, dall'altra, mi dico: beh, se cambiano le
persone, poi le valuto e se effettivamente fanno una variazione,
allora, beh, ho fatto, diciamo così, il mio dovere, ho fatto
veramente...ho favorito il cambiamento, se invece non lo faranno,
dirò: beh, mi sono sbagliato un'altra volta e gli elettori magari
decideranno.
Come diceva giustamente il collega La Torre, poi sicuramente non
avremo un risultato elettorale adeguato rispetto a questa scelta,
perché, ahimè, non andiamo in giro a comprare i voti né con
promesse, né con altre modalità, perché non è proprio nel nostro
stile. Da un certo punto di vista, ho detto spesso al mio collega
Ferrero che siamo stati estremamente fortunati ad entrare e più
vado avanti e più mi rendo conto che è vero, perché chi ha creduto
in quello che dicevamo e adesso si rende conto che è così come
diciamo, insomma non doveva essere contentissimo di votarci, perché
chi ci ha votato vuol dire che ci ha votato perché diceva che il
sistema esisteva, perché diceva che c'è questo problema ormai che
sta incancrenendo tutta la nostra società e quindi non doveva
essere tanto contento di votarci. Chi magari ha votato qualcun
altro invece ha sperato che le cose andassero come sono andate
negli ultimi 40 anni. Vede lei, Assessore, rappresenta tutto questo
in questo momento, lei rappresenta tutti questi 40 anni, poi magari
è successo in buona fede, poi magari è successo per una serie di
cause non dipendenti dalla sua volontà, poi magari è successo
perché è successo, non importa. Vede però la mela avvelenata a cui
faceva riferimento il collega Laurent Viérin un po' se l'è presa,
cioè lei in fondo è vittima del sistema, oltre che carnefice. Lei
per la sua sete, diciamo così, di potere, mi passi il termine, ha
accettato una delega che tra di noi ci dicevamo che, insomma, non è
stata una delega meravigliosa questa qui da prendere, perché la
delega del casinò è veramente da toccare con i guanti d'amianto e
può essere toccata solo da chi ha gestito il casinò in maniera
diretta in tutti questi anni, che non è certo lei, Assessore, e
infatti quando l'altra volta presentammo una mozione simile a
questa nella quale la invitavamo a dimettersi e, se si ricorda, io
le ho detto: non ne faccio un caso personale. Si ricorda? L'ho
detto chiaramente: non ne sto facendo un caso personale, le sto
dando un'opportunità politica. Quest'opportunità politica gliela
sto dando nuovamente, perché...come dire? in questo consesso
bisogna essere un po' più squali di quello che sembra lei, perché
altrimenti uno becca le mele avvelenate, se le mangia, e poi rimane
scottato dalla situazione.
Veramente quindi, per quanto possa essere aiutato dal suo gruppo
e dal suo movimento, che credo l'abbia lasciato abbastanza isolato
nella gestione fino ad oggi, perché altrimenti non arrivava a
questo punto, io credo che un ragionamento su tutto quello che sta
accadendo, siccome potremmo cambiare le cose, va fatto, a meno che
non decidiamo che il sistema ci sta bene o, meglio, lo decidete
voi, perché per noi, per quanto ci riguarda, io posso parlare in
questo momento per me e il mio collega, ma penso per tutti, voi
potete scrivere sul giornale di me quello che vi pare, potete farmi
quello che volete, io non cambio il mio obiettivo! Questo sistema
va eliminato, questo sistema l'avete messo voi, le intimidazioni
cui faceva riferimento il collega, le questioni che vengono fuori e
tutto quello...non mi faranno cambiare idea né a me, né al mio
collega Ferrero. Noi sappiamo che siamo votati al martirio, cosa
pensate? Voi state combattendo contro persone che non hanno ormai
nulla da perdere, vorrei che fosse chiaro. Voi invece non siete
abituati, ho capito che avete qualche difficoltà in più e questo vi
dovrebbe far capire fin da subito, adesso sono passati quasi sette
mesi, penso che l'abbiate un po' più chiaro, che forse dovete
cambiare registro, perché tutto questo portare avanti le cose in
questo modo non fa nient'altro che danneggiarvi, voi prima di tutto
e successivamente tutta la Valle d'Aosta ed è una vostra
responsabilità diretta e noi lo ricorderemo tutti i giorni che
andremo avanti. Adesso c'è ancora poca gente che segue il Consiglio
rispetto a tutti quelli che ci sono fuori. Oggi erano tutti quanti
in coda per fare la comparsa per The Avengers, probabilmente metà
di loro ha in mano un bigliettino di qualche politico, così se
entra, potrà sempre essere riconoscente a qualcuno, o magari no,
questo non lo so, è un'ipotesi, però non mi meraviglierei se fosse
così, è lo standard in Valle d'Aosta, è il sistema appunto.
Ultima nota di tipo personale. Anch'io ho tre figli come voi già
sapete: una è un anno e mezzo che è a casa e non lavora, è chiaro
che più volte mi ha chiesto cosa poteva fare e io ho risposto: beh,
ci sono due possibilità: la prima è andare al martedì in Regione,
vedrai che appena ci vai il problema si risolve, poi magari tuo
papà è in difficoltà, ma questo è un altro discorso, tu devi
pensare anche a te stessa; la seconda invece è darti da fare e
provare con le tue forze ed è un anno e mezzo che è a casa, o non è
tanto brava, o probabilmente non c'è lavoro, però la situazione
come per lei per tante sue amiche e suoi amici è questa. Vede
quindi, Signor Assessore, il problema è proprio questo. Ormai il
suo modo di gestire, al di là delle questioni meramente...come
posso dire? legislative, le questioni prettamente politiche sono
queste: lei comunque sia vive questa situazione, fa vivere questa
situazione rispetto ad un favore che ormai non è più accettabile,
assolutamente, né può essere tollerato, per questo invito
nuovamente a votare convintamente la nostra risoluzione, anche per
dare un segnale che magari vogliamo veramente cambiare non solo a
parole.
Président
- D'autres requêtes d'intervention? Pas
d'autres requêtes pour réplique? Déclaration d'intention? Pas
d'autres? Collègues, on peut procéder à la votation? La votation
est ouverte.
Colleghi vi prego, veramente, giusto per non aprire e chiudere
le votazioni...la parola al collega Chatrian.
Chatrian (ALPE)
- A nome dei gruppi della minoranza,
chiediamo il voto segreto.
Presidente
- Per dichiarazione di voto e replica, la
parola all'Assessore Viérin.
Viérin M. (SA) -
Sì, chiedo scusa, pensavo che Chatrian
volesse ancora intervenire quindi...
Intanto voglio ringraziare a nome non solo del nostro gruppo, ma
un po' di tutto il Consiglio, ma anche per chi ci ascolta, perché
la discussione è stata, diciamo, pacata ed è stata anche portata
sui giusti toni, se non con qualche virgola magari fuori norma,
però, diciamo, che, rispetto a certe situazioni di questi ultimi
mesi, è stata una discussione sufficientemente corretta e questo è
importante. Io credo sia importante toccare un aspetto, ho sentito
parecchie sollecitazioni a guardare al futuro, io credo che tutti
siamo coscienti di guardare al futuro, di cercare di migliorarci
tutti, siamo coscienti e a volte, rispetto alla coscienza che
abbiamo, ci troviamo di fronte anche a delle situazioni che ci
vuole tempo anche per impostare, per portare avanti e quant'altro.
Io credo che questa maggioranza, come qualcuno ha richiesto, dalle
partecipate a quant'altro stia cercando di portare un proprio
contributo; qualcuno ha ricordato anche che in commissione è stato
preso l'impegno di discutere di alcune questioni, credo che le cose
procedano come gli impegni che sono stati presi, però un appello
che io vorrei fare proprio rivolto a questo modo...o cercare questo
modo nuovo, se vogliamo, rispetto anche ai tempi di discutere le
questioni e di approcciarsi alle questioni...vadano fatte senza
veleni e senza personalismi, senza attacchi personali e,
soprattutto, avendo le giuste sensibilità verso tutti e senza
scatenarsi sulle persone singole, perché onestamente questo è,
diciamo, un brutto segnale.
Ho apprezzato soprattutto alcuni interventi, ringrazio Cognetta,
anche La Torre, come altri. Io credo che il sistema, gli errori, ma
non solo, anche la passione e le capacità debbano essere un
unicum
su cui ragionare, ma ragionare con almeno un senso di
correttezza e ricordandoci tutti che la verità in tasca non ce l'ha
nessuno, perché se pensiamo di continuare a ragionare che ognuno di
noi ha la verità in tasca, noi diciamo continuamente delle bugie su
quello che vogliamo fare. La verità in tasca non può averla nessuno
su questi argomenti, quindi è giusto un contributo, è giusto un
confronto, è giusto cercare di avere un coinvolgimento più ampio,
noi l'abbiamo detto come movimento anche in vari comunicati stampa,
nero su bianco, stiamo cercando di portare avanti iniziative per un
coinvolgimento su alcuni temi che riguardano tutta la Valle d'Aosta
in maniera più convinta e portiamo il nostro - lo chiamo come a
volte Grillo lo chiama - misero contributo, però c'è, potrebbe
essere più grande, è forse troppo piccolo, non lo so. Noi però ci
crediamo e quindi, credendo in questo, noi non possiamo oggi, a
prescindere che Mauro sia un componente del gruppo...e ringrazio
anche per il lavoro che ha svolto fino ad oggi, perché oggi stare
in prima linea non è facile, lo ha detto anche qualche collega con
maggiore onestà intellettuale anche dai banchi dell'opposizione. Io
credo che la cosa importante sia che ognuno di noi porti un
contributo, quindi, ringraziando ancora Mauro e dandogli la nostra
fiducia come gruppo Stella Alpina, non possiamo accogliere la
vostra, diciamo, proposta. Certamente ribadiamo di voler cogliere
sempre di più quei ragionamenti se sono fatti con la giusta
serenità e con un obiettivo che sia vero e comune e che non sia
solo una mera battaglia politica.
Président
- La parole au collègue Donzel.
Donzel (PD-SIN.VDA) -
Grazie Presidente.
Vorrei chiarire per che cosa voterà il Partito Democratico,
perché è chiaro che, nell'imbarazzo generale della maggioranza e
nel tentativo di sviare la discussione mettendo questioni personali
in mezzo al campo, qualcuno potrebbe non capire se c'è un voto
contro Baccega, pro Baccega. Noi votiamo perché vogliamo dire basta
al sistema clientelare e ci stupisce tutta questa carica emotiva
che scopriamo oggi in quest'aula, perché io mi ricordo un altro
voto: quello in cui bisognava pigiare questo tasto e decidere se
mandavamo a casa quattrocento lavoratori dei cantieri forestali, li
spedivamo a casa pigiando un tastino e però questi mal di pancia
così forti non li ho visti quel giorno lì, i lavoratori sono andati
a casa. Allora dico il lato umano, tutte queste cose le capisco,
però qualche volta, quando pigiamo il tasto sui tagli di bilancio,
eccetera, queste cose hanno delle ripercussioni, perdindirindina,
queste cose vanno a finire su dei lavoratori precari. In questo
momento ci sono dei lavoratori precari del mondo delle mostre, dei
castelli, che sono lì che dicono: "sì, va beh, ma quand'è che ci
chiamano?". C'è la graduatoria, però, ahimè, noi abbiamo pigiato un
tasto, che ha tagliato i fondi per quelle cose lì e quindi ci sono
meno risorse. Allora per che cosa schiaccio il pulsante? Per dire:
"se accendo il pallino verde, voto a favore della mozione che
chiede le dimissioni"? Chiediamo che ci sia un sistema anche nelle
partecipate pubbliche, anche nel sistema della Regione per
l'assunzione a tempo determinato, perché siano finiti questi
interinali dell'USL e quant'altro, in tutto il sistema...un sistema
trasparente, pubblico in cui la gente concorre, in cui è chiaro
cosa viene messo in campo, i più bravi, i migliori prevalgono, ma
in modo trasparente e pubblico, invece a chi voterà e pigerà e farà
uscire il pallino rosso sulla nostra mozione dovrà essere chiaro
che cosa sta a significare: un'altra volta ancora la politica di un
certo modo vince, vince la logica che comunque chi sta ai posti di
potere qualcuno lo sistema, poi rinuncia a qualcosina, come ho
detto prima, è pure una patata bollente, non è che fa chissà che
passo indietro. Il risultato è che domani mattina ognuno di noi
verrà di nuovo contattato dalle persone che dicono: "dai fai uno
sforzo per me, vedi di spingere perché mi prendano da qualche
parte", perché capita a tutti noi ogni giorno questa cosa qui e noi
ci sforziamo da anni di dire: "ma guarda che stiamo cercando di
costruire un mondo diverso, non è più vero, è finito il mondo
clientelare, non possiamo più cercare di aiutare le persone in
questo modo, vogliamo creare un sistema trasparente pubblico di
assunzioni, quindi è inutile che mi chiedi queste cose, perché io
quello che posso fare è lavorare per un sistema di regole". No,
invece, noi oggi testimonieremo ancora alla comunità valdostana,
pagando magari un piccolo prezzo di immagine, eccetera, però si può
scappare, si può comunque sgusciare da qualche parte, c'è
sempre...è una prova alla fine di forza questa, può darsi che la
maggioranza la vinca nel voto, ma sta perdendo la Valle d'Aosta,
sta perdendo il sistema di trasparenza della Valle d'Aosta, sta
perdendo il nostro sistema per i giovani, con che faccia li
guarderemo e diremo: "ma dai che devi studiare, devi andare fuori,
però, se sei amico di quelli lì, ti può cambiare la vita". È questo
che vogliamo per il futuro della Valle d'Aosta? Io no e quindi dico
con molta serenità che voterò questa mozione con convinzione.
I colleghi hanno chiesto giustamente il voto segreto, io l'avrei
votata anche in modo palese, tranquillo, sereno, perché qui è in
gioco il modo diverso di intendere che cosa facciamo della Valle
d'Aosta del futuro. Avremo meno risorse, meno soldi, ma avremo una
società migliore, con gente che ci crede nella nostra società, con
gente che si mette in gioco volentieri e non una società in cui
continua a pervadere quest'idea falsa, malsana che contamina anche
quelli che hanno fatto dei percorsi positivi, perché ci sono anche
quelli bravi, ci sono anche quelli che arrivano da qualche parte
per merito loro, però c'è sempre un'ombra, non è che sei arrivato
lì e allora ogni volta devi dire: "ma no guarda che io ho fatto il
concorso nel 1991, eravamo in sessanta persone, c'è stata...", devi
spiegare tutte le volte, nessuno ci crede più, allora da qualche
parte bisogna cominciare questa cosa qui, non è stato fatto nulla
di illegittimo, ma non è stato fatto nulla che fosse chiaro nella
direzione di un cambiamento nel modo di fare. Da questo punto di
vista, quindi noi non siamo soddisfatti delle risposte che arrivano
dai banchi della maggioranza, che cercano di minimizzare
quest'episodio, che lo gestiscono secondo una loro logica politica
di equilibrismi, è già stato fatto con un equilibrismo folle questo
Governo regionale, la maggioranza sta in piedi per questo numerino,
guai a spostare una pedina che viene giù tutto il castello e quindi
questa è la logica, ma cosa c'entra la logica delle maggioranze e
delle minoranze di fronte ad una logica di chiarezza, di
trasparenza, di modo diverso di intendere le cose, che peccato, che
occasione persa anche dal punto di vista umano...
Mi permetto di dire: se si voleva davvero fare le
beau
geste
, beh, è un
beau geste
mancato completamente,
quindi neanche quello ci è rimasto più, ci è rimasta la logica
degli schieramenti, della politica di maggioranza che deve tenere
in piedi gli equilibri nel Governo regionale, andiamo avanti così,
però noi, per quanto ci riguarda, su questa strada non ci stiamo,
perché, ripeto, in altre occasioni non c'è stato questo buonismo,
non c'è stata quest'attenzione alle persone, che finivano in mezzo
alla strada, che perdevano i posti di lavoro e altro che pianti,
altro che dolori quando non si ha più niente e neanche più
quell'unica cosa che ti tiene in vita, che è un posto di lavoro per
dare da mangiare ai tuoi figli e magari scopri, come ho scoperto
io, delle famiglie che avevano anche dentro la famiglia dei figli
handicappati, cioè veramente situazioni drammatiche e si è agito in
maniera cruda, dura guardando ai numeri. Qui oggi buonismo e
"volemosi tutti bene" è un atteggiamento che vi può salvare oggi,
ma che condanna ancora il futuro dei nostri giovani.
P
residente
- Ha chiesto la parola il collega Chatrian,
per dichiarazione di voto o replica? Per dichiarazione di voto,
prego.
Chatrian (ALPE) -
Sì, grazie Presidente.
Nessuno indubbiamente ha la verità in tasca, abbiamo però,
collega Viérin, idee diverse, quello sì e vorremmo rispedire al
mittente questo suo - mi scusi - finto buonismo che ha messo in
campo oggi nell'affrontare quest'iniziativa. Vorremmo veramente
rimandare al mittente, abbiamo delle idee diverse, sì, le abbiamo
sul merito. Ecco, noi non abbiamo fatto tanti comunicati stampa in
questi sette mesi, sulle partecipate, sulle controllate abbiamo
fatto emendamenti, li abbiamo inseriti in finanziaria e abbiamo
fatto decine di mozioni per modificare l'impianto, ma abbiamo fatto
pochi comunicati stampa. Avremmo gradito invece da parte vostra un
confronto leale, forte e, scusatemi, ma il collega Roscio prima,
parlando tra di noi, mi ha detto: "ma che figura stiamo facendo!".
Condivido questo suo pensiero, noi, colleghi di maggioranza,
abbiamo un mandato forte su questo tema, molto forte, noi ci siamo
presentati alle regionali del 2013, perché volevamo modificare
l'impianto, integrare dal punto di vista legislativo e soprattutto
creare le condizioni di pari opportunità nelle società partecipate
e controllate, avevamo un mandato fortissimo. In questi sette mesi
mi sembra che abbiamo portato in quest'aula decine di iniziative su
questi temi, perché sappiamo perfettamente come funziona, sappiamo
perfettamente qual è il modello e sappiamo perfettamente che noi a
questo modello non ci stiamo più e vogliamo modificarlo.
Ecco, abbiamo delle idee diverse, ma oggi io avrei...noi di ALPE
avremmo gradito e auspicato sentire qualche giovane nuovo
Consigliere dell'Union Valdôtaine su questo tema capitale. Colleghi
Follien, Restano, non abbiamo sentito nessuno dell'Union Valdôtaine
su questo tema, il partito, mi sembra, rappresenti forse il 70
percento della maggioranza... Avremmo gradito sentire...e poi forse
qualcuno si è perso qualche puntata in questi ultimi mesi,
l'Assessore Marco Viérin ci ha detto: "in commissione si sta
procedendo", no, collega Viérin, non si sta procedendo in
commissione, forse la Stella Alpina non è interessata...abbiamo
avuto uno stop, nonostante ci sia stato un impegno politico di
quest'aula di qualche mese fa. È stato stoppato completamente dai
vertici di un'azienda al 100 percento, ecco, qualcuno ha perso
delle puntate e qui, scusi, Capogruppo, ho sentito parlare di...ma
non stiamo giocando...stiamo giocando sulla pellaccia delle
persone, non è un discorso di buona fede. Raccomandata una persona,
cento stanno fuori, perché non hanno la possibilità di partecipare
e stanno fuori e stiamo parlando di...non si è sottratto al
confronto? Grazie, Assessore, che ci ha fatto un po' di
outing
, ma le chiediamo veramente, le consigliamo vivamente
di fare un passo indietro, perché le persone ce lo chiedono, è la
fame di lavoro, la percentuale di disoccupazione in Valle d'Aosta
supera il 25 percento sotto i venticinque anni e venite a dirci che
avete fatto un passo avanti di buona fede e che qualcuno ha fatto
outing
in quest'aula, ma la politica tutta ne perde, ne
perdiamo tutti! Mi piacerebbe, dato che stiamo adesso comunque in
questo momento affrontando...il fatto di avere gli ultimi cinque
minuti per affrontare questa nostra iniziativa...sentire i giovani
Consiglieri dell'Union Valdôtaine, che nei corridoi continuano a
dirci: "avete ragione, la partita si gioca lì" e la gioca il
Presidente della Regione su questo tema sempre, comunque e
dovunque, forse pochi di voi stanno nelle vallate laterali, dove
tutti ci si conosce, dove tanti sono parenti, ma dove le cose si
sanno e la discriminazione, vi assicuro, è altissima, nei vicini di
casa, nelle famiglie, tra i parenti, dove in questo momento tante
persone non hanno pari opportunità. Io chiedo ancora ai Consiglieri
dell'Union Valdôtaine, perché ho capito, la Stella Alpina gioca
molto bene su questo terreno, gioca molto bene, nel senso che si
salva la faccia, questo finto buonismo da buttare sul tavolo e poi
la colpa è del Presidente, ma qui ci sono dei complici su queste
cose, dove si gioca in questo momento la partita, dove in questo
momento il pubblico non sta più assumendo, dove, però, invece in
queste società ci sono ancora le condizioni per trovare
lavoro...
Giovani Consiglieri dell'Union Valdôtaine, vi chiedo uno scatto
di orgoglio e chiedo anche a qualcun altro...e scusatemi e termino,
il malato qui è grave, Assessore Fosson, è molto grave, curiamolo,
ma, per curare, dobbiamo dire basta e qualcuno deve fare un passo
indietro.
Presidente
- Ci sono altre richieste di intervento,
colleghi? Per dichiarazione di voto collega Gerandin? Replica?
Gerandin (UVP) -
Semplicemente per riprendere anche una
parte del passaggio del collega Viérin, che diceva che nessuno ha
la verità in tasca. Quello è assolutamente vero, ma noi non abbiamo
avuto la presunzione di avere la verità in tasca, semplicemente
abbiamo creduto che, in un momento così particolare, in un momento
così difficile della Valle d'Aosta, che sta vivendo la Valle
d'Aosta, dove ogni giorno ci sono le pagine, le prime pagine della
Valle, dove si parla di licenziamenti, di cassa integrazione, di
riduzione del personale al Carrefour o alle Poste, se ne sentono di
tutti i colori, qualcuna è stata...vedi per la SVAP è stato, per
fortuna, evitato il licenziamento e di questo noi ne siamo ben
felici, però questo significa che la situazione è grave. Allora noi
non pensiamo di avere la verità in tasca e soprattutto non pensiamo
di insegnare niente a nessuno, la tranquillizzo, collega Viérin.
Semplicemente noi vorremmo che da questa vicenda la politica
valdostana traesse quelli che sono gli insegnamenti necessari,
soprattutto traesse la possibilità di riacquistare un minimo di
fiducia da parte dei valdostani. Io stavo rileggendo la pagina 2
del vostro programma di legislatura, voi parlate di creare lavoro,
benessere, fiducia nel domani soprattutto per le giovani
generazioni, parlate di solidarietà, sussidiarietà, coesione,
onestà, sobrietà, responsabilità, sto leggendo il programma di
coalizione a pagina 2. Ebbene, questa è una grande occasione per
dare un esempio di questo tipo.
Noi non abbiamo voluto cavalcare la volontarietà o quanto meno
la voglia di compiere un atto che, per carità, qualcuno ha
sottolineato che è legittimo, è legittimo ma inopportuno, allora
noi non abbiamo cavalcato questo, abbiamo...e anche nel mio
intervento precedente ho sottolineato...io davo all'Assessore
Baccega la buona fede, la leggerezza di aver agito come padre prima
che da Assessore, però questo non lo esime dal trarre le legittime
conseguenze. Noi non le abbiamo chiesto di abbandonare il posto in
Consiglio regionale, le abbiamo detto esclusivamente di rinunciare
alla delega all'incarico da Assessore, ci pareva un gesto
opportuno.
Concludo dicendo che non è importante l'esito di questo voto,
non è assolutamente importante, è molto più importante che in chi
ci ascolta esca fuori la consapevolezza che nessuno potrà mai più
dire di non essere a conoscenza di questo modo di fare politica, di
questo modo di fare clientelismo, di questo modo di portare avanti
una politica poco trasparente, allora nessuno potrà nascondersi,
tutti le stesse responsabilità. È giusto, è corretto che ci siano
questi incontri con la popolazione, dove immagino che qualcuno vi
renderà conto del vostro voto e della vostra posizione personale.
Questo è quanto mi premeva dire, perché, rispetto, dicevo, a
posizioni passate, in cui si diceva: "ma io non ho mai saputo che
esistesse un sistema simile, non ho mai condiviso un sistema
simile", ebbene, adesso non ci sono più scusanti, ognuno ha la
propria responsabilità, ognuno dovrà fare i conti con la propria
coscienza, ognuno dovrà avere il coraggio di guardare in faccia la
gente che incontra, i comuni cittadini, quelli che vi fermano per
strada, quelli che vi dicono che in questo momento in Valle d'Aosta
la politica necessita di un messaggio diverso e non riusciremo a
dar fiducia ai giovani, non riusciremo a dare quell'esempio che i
giovani vogliono dalla politica se non riusciremo a fare un passo
indietro.
Noi non vogliamo fare delle caccie alle streghe, men che meno
andare a colpire probabilmente una persona che non ha nessuna
colpa, che è il figlio dell'Assessore. Non è questo il nostro
intendimento, noi vogliamo esclusivamente che la politica si assuma
le proprie responsabilità e le responsabilità in questo caso
vogliono che l'Assessore faccia un passo indietro, per cui noi
voteremo convinti sicuramente questa mozione e torno a dire che per
noi non è importante il risultato, perché ognuno di voi ci metterà
la faccia.
Presidente
- La parola al collega Roscio, per
dichiarazione di voto.
Roscio (ALPE) -
Grazie Presidente.
Devo dire che il dibattito è stato ampio e ho cercato di
ascoltare tutte le posizioni e fino a sei mesi fa io provenivo da
un mondo completamente diverso da quello in cui sono stato
catapultato sei mesi fa appunto con le elezioni. Devo dire che
esiste un certo scollamento fra quello che succede fuori nel mondo
reale e quello che succede qua dentro e, come è già stato detto più
di una volta, mi sembra che veramente quello che vale fuori, le
opportunità per chi è fuori sono ben diverse dalle opportunità per
chi è dentro il Consiglio e, sentendo anche alcuni colleghi della
maggioranza che sono intervenuti, si minimizza, si dice che le
scelte erano solo inopportune, che sostanzialmente il mondo va bene
così com'è, mentre a me sembra evidente che il mondo non va bene
così com'è, sennò che ci staremmo a fare noi qua. Al di là di tutte
le parole che si possono dire, cari colleghi di maggioranza, forse
l'unica cosa che importa alla fine è dove mettiamo il dito qua nel
momento in cui dobbiamo scegliere. Ecco, in quel momento lì diremo
qualcosa a chi sta fuori da questa seduta e lo diremo in maniera
chiara. Chi non voterà la mozione dirà a noi: "il sistema, così
come è emerso in questa discussione, va bene così" e lo diciamo a
quelli che stanno fuori da qua, cioè ai cittadini valdostani e,
proprio per questo motivo, invece io voterò perché questo sistema a
me non va bene e non perché ho la verità in tasca, mi vengono in
mente le parole di Roberto Saviano quando diceva:
"non so se chi
sta da questa parte è meglio o peggio di chi sta dall'altra
parte"
, semplicemente probabilmente siamo diversi, abbiamo
modalità di vedere diverse: ecco perché io voterò per questa
mozione e spero che qualcun altro dall'altra parte condivida queste
parole e voti altrettanto. Grazie.
Presidente
- Ci sono altre richieste di intervento? Se
non ci sono altre richieste, la parola al Presidente Rollandin.
Rollandin (UV) -
Grazie Presidente.
La discussione di questo pomeriggio trae origine da
un'interrogazione, che era mirata a sapere cosa succedeva in questi
ultimi giorni al Casinò di Saint-Vincent, rapportata a questo, c'è
stata una comunicazione dell'Assessore Baccega, che ha riferito
della situazione di suo figlio come soggetto di un contratto a
termine all'interno della struttura. Un caso specifico quindi che
ha fatto sicuramente discutere su altri tre temi: il metodo di
assunzione e selezione del personale nelle partecipate, la
posizione che questo può avere nei confronti del lavoro, il
problema del lavoro in generale e in ultimo la questione della
responsabilità dell'Assessore nei confronti di questo fatto. La
connessione che si vuole assolutamente fare in quest'aula è che
l'aspetto di questo contratto, che nasceva da un'idea progetto,
dalla presentazione, come ha detto l'Assessore, di un progetto che
vedeva lo sviluppo della Casinò sul web...non si tratta quindi di
una persona che è entrata in una struttura con un contratto dove
potevano entrare tanti altri. Questo è un fatto, che non è un
dettaglio, è la sostanza della...perché noi potremmo portare tanti
altri esempi in cui l'idea progetto o comunque la progettazione in
un determinato ambito, può essere nell'ambito delle mostre, può
essere nell'ambito di alcune soluzioni per problematiche
diverse...portata con la propria idea progettualità...viene
esaminata e poi si vede se può essere portata avanti o meno se
interessa o meno. Ecco, io credo che questo non vada
dimenticato.
Il resto del discorso poi ci sta, voi dite: "benissimo,
chiariamo le modalità, le regole con cui a livello di partecipate
deve essere prevista un'assunzione per un certo posto", se io cerco
un ragioniere, non posso dire che prendo il figlio di...perché è
ragioniere. Veramente è giusto discutere su questo tema, lo
faremo...lo faremo nel prossimo Consiglio, visto che avremo la
possibilità di dire chiaramente cosa ne pensiamo. Noi riteniamo
che, con la dovuta gradualità - e l'ha già detto qualcuno -, ci
debbano essere delle regole, è corretto così, però questo vale per
una serie di aspetti, che sono sicuramente oggi più che ieri da
regolarizzare, da rivedere, tutto si può migliorare, ma il caso di
specie... Io vorrei che quando si dice: "ah, attenzione, chi vota
contro questa nostra mozione è quello che vuole mantenere il
sistema normale dell'affidamento diretto della posizione, della
scelta della persona fatta da A o da B senza nessuna selezione,
senza nessuna valutazione"...non è così, qui si confonde un aspetto
contingente che ha tanti esempi e ne avrà ancora, perché ci sono
progetti specifici che vengono presentati e che non sono legati ad
un bando. Diverso è se io voglio specificare che in quella
posizione, come si fa in Regione, come si fa da altre parti, le
selezioni le fanno già alcune partecipate, non tutte, io non voglio
dire le cose come non sono, però alcune partecipate fanno
regolarmente selezione. È giusto allora che si sia sollevato il
discorso del metodo, perché è corretto che a questo punto si esca
da quest'ambiguità sulle ragioni, si veda come arrivare a delle
regole, che chiaramente non sono per tutti uguali, perché ci sono
alcune società che hanno un certo livello di sviluppo, altre che
sono proprio...cioè dove, rispetto a questo, sono banali. Ora,
questo sul metodo credo che avremo modo di riprenderlo e credo che
condividiamo che ci sia quest'aspetto.
Rispetto a questo fatto specifico legato alla posizione del
figlio dell'Assessore, come dico, non può essere considerato alla
stregua di quello che succede per tutta un'altra serie di...perché
non è così, dopodiché si potrà dire: "perché lui ha avuto
quest'idea...". Lui ha avuto un'idea, ha presentato un progetto e
lavora per un certo periodo, da questo ad andare a dire che
l'Assessore deve dare le dimissioni...onestamente io credo che sia
un passo non conseguente, perché mi si potrà dire tutto, ma non che
in questi mesi, nell'ambito di una situazione non difficile, di
più, ci sia stato l'impegno per cercare non solo di capire le
problematiche, di portare delle soluzioni, di spiegare, di andare a
presentare nelle commissioni competenti quando è necessario. Noi
quindi non riteniamo che sia corretta questa..."visto che...allora
chiediamo le dimissioni", io credo che non sia nemmeno giusto che
rimetta la delega, è meglio che rimanga mantenendo la delega,
personalmente io l'ho detto e lo ripeto...
(interruzione di alcuni Consiglieri, fuori microfono)
...difatti, ma per una sensibilità sua ha pensato di dare questa
disponibilità, noi riteniamo...io personalmente ritengo...
(nuova interruzione di alcuni Consiglieri, fuori
microfono)
...e difatti condivido quello che i colleghi hanno detto che non
c'è nessun problema per rimettere le deleghe, non c'è nessuna
opzione che vada nella logica di dire: "siccome è successo
qualcosa, me ne vado"...
(nuova interruzione di alcuni Consiglieri, fuori
microfono)
...no, perché, ecco, questo è il modo...mi dispiace che si
voglia tutte le volte cercare di deviare da un discorso che può
essere corretto o no, questo è un modo per deviare l'attenzione dal
tema. Se vogliamo essere corretti e coerenti, allora andiamo alla
fonte del problema, ne discutiamo, troviamo le soluzioni, ma su
questo problema non può essere questo caso assimilato ad un caso di
mancato concorso o di mancata selezione per cui di fatto qui c'è
stata la mano di qualcuno, non è così. Voi sicuramente lo potete
pensare, però in questo caso, ripeto, ci sono...
(interruzione di un Consigliere, fuori microfono)
...non è una coincidenza perché questo era...detto questo, noi
riteniamo che l'aspetto...
(nuova interruzione di un Consigliere, fuori
microfono)
...non è l'unico...se uno presenta un'idea, non è l'unico...è
l'unico che ha quell'idea. Sicuramente le idee progettuali, ma
anche a tutti i livelli, anche su altri casi i grafici, quando si
fa, si sceglie uno di questi, non è che si fa un concorso, si
sceglie un'idea che è giusta e corretta...la si sceglie, questa è
una responsabilità di un'azienda, che può fare benissimo in un
campo difficile come quello della pubblicità.
Ora, io non voglio andare oltre, perché non credo sia giusto
portare altro tempo su un tema che è difficile come questo, però
vorrei dire che sicuramente siamo tutti sensibili al discorso del
lavoro. Quello che si può fare ai vari livelli, sicuramente con
tutte le suggestioni che vengono...si può fare, si farà tenendo
conto dei vincoli che già tutti noi conosciamo. È stato giustamente
ricordato che su questo tema abbiamo delle difficoltà attuali a
gestire questi passaggi, però credo che oggettivamente il fatto di
questa richiesta oggi non si giustifichi, e quindi noi siamo per
respingere questa richiesta, che non ha una logica conseguenza ad
un atto che si spiega con quello che è stato appena detto.
Grazie.
Presidente
- La parola al collega Ferrero, per
dichiarazione di voto, prego.
Ferrero (M5S) -
Grazie Presidente.
Sono ovviamente allibito nel sentire le parole del Presidente
Rollandin, mi aspettavo quasi addirittura un "santo subito" per
l'Assessore Baccega. Sinceramente questo mantenere una posizione
così rigida ci fa rimanere veramente di stucco su una questione che
è così limpida e che si è cercato veramente adesso, con
un'arrampicata sui vetri di quelle terribili, di salvare e
veramente, per quello che ci riguarda, la posizione non può essere
quella che mantenere in maniera fermissima la posizione sul
provvedimento che abbiamo proposto. Temiamo ovviamente che la
prossima volta il Presidente Rollandin, o chi per esso, ci verrà a
dire che il martedì al primo piano il Presidente della Regione
attraverso la pranoterapia risolve i problemi della
disoccupazione.
Président
- La parole à la collègue Certan, pour
déclaration d'intention.
Certan (ALPE) -
Grazie Presidente.
Devo dire che il Presidente Rollandin non è stato per niente
convincente e, se per caso voleva tranquillizzarci, ci ha
preoccupato ancora di più, perché non so se utilizzare il famoso
detto: "menare il can per l'aia" o "arrampicarsi sui vetri", ma la
sua è stata una bella arrampicata con scivolata finale, perché
quest'idea della presentazione di idee progetto e che quindi l'idea
sia unica e che, nel momento in cui passa uno, la debba cogliere al
volo, perché solo quell'idea c'è e solo quella è unica...guardi, è
bellissimo quello che lei ci ha detto, però dovrà veramente
riuscire lei a spiegarlo a tutti quei ragazzi, a tutte quelle
persone competenti tanto quanto il figlio dell'Assessore Baccega,
che hanno delle idee altrettanto progettuali, altrettanto valide,
altrettanto belle e altrettanto uniche, che magari avrebbero anche
fatto aumentare il trend al casinò, mentre per ora il dato di fatto
- perché teniamo ben presente di cosa parliamo - è ancora un trend
assolutamente negativo del casinò, quindi vorrei capire dov'è
l'idea geniale passata ad una velocità supersonica e colta al volo.
Guardi, è peggio questa difesa di quello che ha detto l'Assessore,
che almeno umanamente è stato corretto. Non ci porti fuori strada,
anche se adesso lei è fuori onda perché è al telefono, comunque non
ci porti fuori strada con delle parole geniali..."idee progetto",
quindi adesso invitiamo tutte le persone che non hanno un lavoro,
che stanno cercando, che hanno portato curricoli a tutti i datori
di lavoro, a tutte le partecipate, a tutte le imprese a
concretizzare le loro idee - che sono senz'altro uniche, perché
siamo persone uniche, quindi per forza le idee sono uniche - e poi
domani a presentare immediatamente queste idee progetto, perché
possano essere colte al volo.
C'è un altro passaggio, Presidente: le chiediamo in un momento
in cui avrà tempo, non magari adesso, di spiegarci cosa vuol dire:
"con la dovuta gradualità percepiamo che bisogna cambiare le
regole". Ci spieghi che cosa vuol dire "dovuta gradualità", perché
è interessante. Guardi, io sono una che ama veramente...sa che c'è
una fase nei bambini, che è fra i sette e gli otto anni, in cui si
vede veramente la costruzione delle idee, che dalla fase concreta
diventano idee e diventano immagini veramente, ecco, questa sua
dovuta gradualità e queste idee progetto vorremmo vederle
concretizzare veramente, passare dal concreto a quest'immagine, ce
le spieghi e ce le dettagli bene. Quando sarà il momento giusto per
questa gradualità? Ci sono regole che devono essere messe subito ed
è sette mesi, è da maggio...da luglio almeno che glielo diciamo e
glielo dicevamo già in campagna elettorale, non che c'è una dovuta
gradualità; comunque io, ripeto, chiedo a lei ancora di
spiegarcele.
"Alcune partecipate fanno selezione", quindi condividete che
questo...le partecipate che fanno selezione non sono fuori strada,
ma neanche allora quello che chiediamo non è così strano, è che per
alcune partecipate ci sono regole diverse...quindi deduco, dopo
quest'arringa e questa geniale idea che ha avuto lei, che
l'Assessore Baccega possa dormire sonni tranquilli sotto la sua
approvazione e sotto la sua protezione, Presidente, beh, noi non
siamo d'accordo.
Presidente
- Il collega Guichardaz ha chiesto la parola,
per dichiarazione di voto.
Guichardaz (PD-SIN.VDA) -
Non so se per dichiarazione di
voto o per un contributo al dibattito, perché credo che sappiate
bene che cosa intendiamo votare. Oramai si sono delineate quanto
meno apertamente le due idee contrapposte, non due schieramenti,
due idee contrapposte. Pacatamente, perché sennò qualcuno mi
riprende dicendo che urlo, io le dico, Presidente: non offenda la
nostra intelligenza, ma non offenda neanche la sua. Lo so che lei
deve fare una difesa d'ufficio, ma che lei difenda un progetto di
24 mila euro, un progetto da 24 mila euro, che è lo stipendio di
un'infermiera di un anno, lo stipendio di un'assistente degli
anziani di due anni, ci vivono famiglie con 24 mila euro. Beh, io
credo che forse abbiamo perso anche un po' il senso della misura.
Riprendevo una sua battuta alla collega Certan sulla dovuta
gradualità, noi vi stiamo offrendo l'occasione ogni volta che
ripresentiamo mozioni, risoluzioni che la dovuta gradualità diventi
una dovuta e opportuna non gradualità. Il sistema deve cambiare
subito, in fretta, in tempi rapidi, non è possibile invocare in un
tema come la trasparenza la gradualità, quindi io spero...
(interruzione di un Consigliere, fuori microfono)
...sì, nelle società partecipate e controllate...
(nuova interruzione di un Consigliere, fuori
microfono)
...beh, è modalità...comunque, questo è un problema, Presidente,
di pari opportunità, non ci sono più le condizioni per progetti che
abbiano precedenza su altri, oggi come oggi, lo dicevano i due
grafici che abbiamo citato questa mattina, devono prevalere quelli
che riescono a dimostrare di essere migliori di altri e lo devono
dimostrare attraverso delle prove di evidenza pubblica, attraverso
dei sistemi come quelli che sono stati adottati per il caso citato,
il Tor des Géants, per esempio, i due grafici hanno partecipato ad
un concorso, sono stati valutati.
L'Assessore Baccega, per ricordarlo a tutti, è l'Assessore con
delega al casinò, quindi non è indifferente quest'aspetto e non è
che l'Assessore Baccega è un Assessore qualsiasi, è l'Assessore che
ha difeso Frigerio a costo di farsi impalare, non è mai uscita una
parola di critica nei confronti di Frigerio e della dirigenza. È
l'Assessore che ha perorato fino alla morte la causa dei 12 milioni
di euro per gli splendidi giochi d'acqua, per la ristrutturazione
delle sale, è l'Assessore che ha difeso i probabili cambi di
biancheria da 400-500 mila euro, è l'Assessore che ha difeso i
tagli da 10 e rotti milioni di euro sui lavoratori, esclusi i
dirigenti, tranne poi fare una leggera retromarcia, perché penso
che la pressione impressa dalla minoranza, dai sindacati e
dall'opinione pubblica sia stata tale che poi alla fine non si
poteva più difenderla. È l'Assessore che questa mattina o ieri
mattina ha difeso la rottamazione di quegli arredi, che ha fatto
una difesa strenua su come è gestito oggettivamente un magazzino di
un casinò, di un resort, di una partecipata pubblica. Tutti abbiamo
potuto vedere le foto, abbiamo potuto prendere atto delle
condizioni...di come vengono tenuti dei beni pubblici. È evidente
che l'Assessore Baccega non può non difendere quando da una parte
ha probabilmente da preservare anche un interesse personale, io non
voglio rimproverarlo e non voglio dire che ci sia una relazione
assoluta, ma, Assessore, si è meno liberi probabilmente di
esprimere anche delle critiche, dei giudizi, che a volte possono
essere anche negativi. Non è che sempre è necessario difendere
giusto per difendere una bandiera o per difendere l'ultimo
torrione, l'ultimo bastione, a volte si può anche dire: "avete
ragione, ne prendiamo atto, ci sono delle cose che non vanno bene"
Evidentemente, per poter fare questo, bisogna essere liberi da
conflitti di interesse, oltre che liberi.
Presidente
- La parola al Vicepresidente Rosset.
Rosset (UVP) -
Merci Madame la Présidente.
Presidente, io capisco la sua difesa, la sua posizione, non la
condivido, ma lei oggi ha fatto uno slalom che farebbe concorrenza
al miglior Tomba, roba da partecipare alle Olimpiadi. Ora, in piena
forma, uno slalom perfetto, una difesa che il miglior Tomba non
sarebbe riuscito a scendere in questa linea. Ora, lei ha parlato
del figlio che ha avuto un'idea, ma quanti giovani hanno delle idee
in questa Valle, allora non mettiamola sul fatto che questo ragazzo
abbia posto delle idee, che nessuno mette in dubbio, può avere
delle doti e delle capacità enormi, abbiamo posto un problema
politico, non sul figlio, il problema è politico, di opportunità,
di un'attenzione, non voglio ritornare sul mio precedente
intervento, ma di comportamento, di cautela in quest'azione.
Non avrebbe...lei parla di regole, bene mi auguro che queste
regole vengano applicate da subito, non a fine legislatura, è da un
po' che parliamo di regole, è un po' che parliamo di trasparenza,
ma rimane sempre lo stesso metodo, sempre lo stesso sistema. Ha
parlato di delega, ma che senso ha rinunciare alla delega se il suo
comportamento è stato obiettivo, normale...non mi sembra in quanto
si è smentito l'Assessore all'interno di quest'Assemblea, portando
imbarazzo a quest'Assemblea, lo ribadisco perché ha detto una cosa,
ne ha fatta un'altra, ne ha ribadita un'altra ancora. Ora, è chiaro
che sosteniamo questa risoluzione e con questo chiudo e la
ringrazio.
Presidente
- Altri? Ci sono altre richieste di intervento
per dichiarazione di voto? La parola al collega Viérin Laurent.
Viérin L. (UVP) -
Per la replica, Presidente.
A volte è più facile ammettere le proprie responsabilità
piuttosto che difendere l'indifendibile, sicuramente non è l'indole
del Presidente e siamo stati meno stupiti dal suo intervento,
almeno personalmente, probabilmente, anche se abbiamo apprezzato in
parte l'ammissione, la parte di responsabilità che è venuta da
Stella Alpina. Di due cose l'una, il primo intervento, quello
dell'Assessore, se non altro ha cercato di ricostruire una vicenda,
dicendo che è stata una leggerezza, lo dicevo prima,
autoassolvendosi, ma riconoscendo che c'è stata comunque una
responsabilità, che viene riconosciuta attraverso la rinuncia delle
deleghe, che viene considerato come il dazio da pagare appunto per
assolversi da questa responsabilità.
L'altro intervento è quello del Presidente, che merita replica
perché io credo e io vorrei tranquillizzare i colleghi di
quest'aula che è inutile continuare a parlare in quest'aula, quando
ci sono visioni completamente diverse, quando ci sono mentalità,
che derivano da un passato di longevità politica ultratrentennale e
che probabilmente fanno parte di una prassi e che quindi
giustamente il Presidente non vede, per il Presidente è normale. È
normale che questo sia avvenuto, è normale che in questo momento
difenda non tanto la poltrona dell'Assessore, cui non tiene
particolarmente come neppure alle deleghe, che non vuole
riprendersi, già gliele ha sbolognate, figuriamoci se vuole
riprendersele...ma per difendere la sua di poltrona, dimenticando
di parlare di una cosa: della responsabilità, perché noi,
sicuramente, riconosciamo delle responsabilità in capo
all'Assessore, e in parte le ha riconosciute, ma riconosciamo delle
responsabilità in capo al Presidente, perché l'Amministratore
delegato della Casinò che, oggi, qui è stato parzialmente
dimenticato, anche volutamente perché il dibattito ha preso una
certa piega, è il responsabile della casa da gioco e sappiamo
benissimo che non dipende dall'Assessore con le deleghe, anche se
effettivamente e probabilmente la complicità dell'Assessore
direttamente collegato con la partecipata, di cui ha le deleghe, è
intrinseca, come ricordava il collega Guichardaz. È una situazione
che è diventata imbarazzante anche in questi mesi
nell'atteggiamento di difesa dell'indifendibile, come, Presidente,
è imbarazzante il suo di atteggiamento, difendere l'indifendibile
quando almeno avere la decenza sarebbe stato opportuno, almeno
avere la decenza di ammettere che qualcosa non ha funzionato. Lei,
Presidente, ha una responsabilità collegata a quella
dell'Amministratore delegato, perché sappiamo che tutto ciò che
avviene nel casinò dipende da lei e quindi anche quest'idea geniale
che è stata premiata è stata premiata perché qualcuno ha detto di
premiarla e quindi noi, visto che lei ha parlato di metodo e di
merito, sul metodo abbiamo contestato la questione, come anche nel
merito, perché anche l'idea geniale non doveva essere premiata
proprio perché quell'idea geniale veniva da una persona che era
strettamente connessa con l'Assessore di riferimento, quindi se per
lei è stato normale, riconosciamo che probabilmente è stato pure
all'origine di questa cosa. Ecco, quello che noi giudichiamo grave
è che una cosa così sia ritenuta normale, quindi che un dibattito
di diverse ore su quest'argomento sia un dibattito vano,
ringalluzzito com'è dal fatto che il mirino non è puntato per una
volta sui suoi problemi, che siano poi giudiziari o politici, ma
che altri abbiano problemi e che altri abbiano problemi in questi
giorni giudiziari e politici.
Noi quindi crediamo che sia questa l'incarnazione della
degenerazione del sistema: minimizzare tutto ciò che si fa, anche
gli errori, giustificare l'ingiustificabile e continuare a
mantenere e a tenere persone come l'Amministratore delegato del
casinò, che con una gestione disastrosa oggi di nuovo si è
contraddistinto per una chicca...probabilmente non sapeva che era
suo figlio, Assessore, ecco, magari ci viene anche il dubbio che
l'Amministratore delegato, che comunque ha una responsabilità
amministrativa nel casinò, probabilmente non ne era a conoscenza.
Ora, noi vogliamo semplicemente dire che, al di là
dell'inopportunità, noi siamo anche un po' stufi di essere presi in
giro in quest'aula e sappiamo che forse avete cercato di farlo, il
ruolo di Consigliere regionale non conta niente, già conta poco
quello di maggioranza - e oggi qualcuno l'ha ricordato -,
figuriamoci quello di opposizione, che non è informato neanche
sulle vicende, diciamo, normalissime.
I sorrisi, le battute e gli atteggiamenti minacciosi...che
continuano anche soprattutto in questi episodi a dire: "ma voi dove
eravate", "ma voi fate i versi"...non è riferito a lei, Presidente,
è riferito in generale ai "peones" come suggerisce il collega
Chatrian... Sappiamo bene, non siamo in riunione di maggioranza,
ma, insomma, a volte è come se ci fossimo...e ciò che a noi fa
specie è che effettivamente ci sia, da un lato, una complicità, che
qui è accompagnata da silenzi e, dall'altro, che ci sia la volontà
di avere quest'atteggiamento tignoso, di non affrontare la
questione, ma di dire: "ma proprio voi, ma cosa volete? State
mettendo in discussione il sistema dove eravate". Sì, forse non ve
ne eravate ancora accorti, ma noi abbiamo fatto delle scelte
proprio perché questa degenerazione del sistema e la complicità
alla quale noi probabilmente ci siamo sentiti in un certo momento
non ci andava più bene, perché noi vogliamo che questo sistema
cambi, qui sta la visione diversa e con queste persone...con certe
persone - il collega Cognetta lo ricordava -, che forse hanno
sensibilità diverse, noi potremo dialogare. Noi potremo dialogare
con certe persone che dimostreranno la volontà reale di cambiare il
sistema, ma noi rispettiamo chi vuole tenere questo sistema e che
oggi non è il voto, Presidente, sulla risoluzione...ci sono
mentalità e modi di vedere diversi, benissimo, però chi avalla
certe degenerazioni del sistema costituisce un momento di perdurare
questo sistema stesso, mentre gli elementi di rottura sono seduti
in questi banchi. Da questa dicotomia bisogna uscire una volta per
tutte e noi siamo stufi delle battute...che ricevo...e del sarcasmo
di certi Assessori, che hanno rischiato anche di rompere il
sistema, dicendo: "ma tu eri lì, ma cosa hai fatto?". Ci sono dei
problemi, si schiaccia il bottone e si dice qui in aula...ci sono
delle cose che non sono andate, ci sono delle cose che vanno
rimproverate, si schiaccia il bottone e lo si dice qui in aula e
non che dopo si dice: "ma io non l'ho detto, io non c'entro, ma no
è lui". No, basta all'ipocrisia, perché con noi con certe scelte
abbiamo voluto rifiutare l'ipocrisia di questo sistema. Non
vogliamo vederle le cose, non vediamole, non esistono; quando un
problema si vuole evitare nel suo dolore, perché qualcosa fa male,
non lo si vede, altrimenti lo si affronta e forse, da un punto di
vista umano, fa anche male, ma di due cose l'una: se voi avete
deciso di continuare su questa strada e lo dico non a chi ha la
poltrona da difendere, ma a chi magari ancora alle cose ci crede,
ci crede perché qualcuno gliele fa credere, ci crede perché il
sistema lo ammonisce, lo "compra" - tra virgolette -, o comunque lo
fa rimanere in un certo alveo e ci crede anche perché magari con un
po' di ingenuità spera che le cose cambino sperando che qualcun
altro cambi il sistema...non è così, noi il sistema lo cambieremo
alla luce del sole solo con le persone che saranno disposte a
smarcarsi ufficialmente alla luce del sole da questi metodi e da
questi sistemi.
Crediamo che quest'episodio segni una linea di demarcazione
molto profonda tra chi ha una visione del futuro qui in Valle
d'Aosta in un certo modo e chi non ce l'ha. Questo è l'ultimo
appello, ma non per una volontà assolutamente di voler rovesciare
per sostituire, ma per far finire un sistema, che, se non finisce
attraverso i numeri di questo Consiglio, finirà lo stesso, perché è
la comunità stessa che decreterà la fine di questo sistema, che
finirà assieme alle persone che lo incarnano.
Presidente
- Non ci sono altre richieste di intervento?
Possiamo procedere alla votazione? La votazione è segreta come
aveva richiesto il collega Chatrian. Colleghi, prego votate.
Possiamo chiudere la votazione.
Presenti: 34
Votanti: 34
Favorevoli: 16
Contrari: 18
Il Consiglio non approva.
Passiamo ora all'esame...ha chiesto la parola il collega
Cognetta, per? Prego.
Cognetta (M5S) -
Sì, grazie.
Siccome a seguito di questo dibattito avremo un'altra
risoluzione da discutere, però sono emerse diverse posizioni al
nostro interno, volevo chiedere due minuti proprio per valutare
all'interno della minoranza se proseguire oppure no.
Presidente
- Il Consiglio è sospeso per qualche
minuto.
Si dà atto che la seduta è sospesa dalle ore 19,30 alle ore
19,39.
Rini (Presidente)
- Possiamo riprendere i nostri lavori,
colleghi. Qualcuno intende prendere la parola? La parola al collega
Cognetta, prego.
Cognetta (M5S) -
Sì, grazie Presidente, è solo per
continuare con i lavori.
